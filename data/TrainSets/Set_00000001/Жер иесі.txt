	Досан Жанбота

	Жер иесі





	Бұл кітапта «Дала оттары» жəне «Жер жылуы» атты бұрын жарық көрген кітаптарымен қоса «Жер иесі» деген жаңа романын ұсынып отырған жазушы жан дүниесін толғантқан шындықты ұсынады. Екі қоғамдағы екі түрлі құбылыстарды салыстырғандай бұл шығармалардан жағымды, жағымсыз кейіпкер іздеп əуре болудың қажеті жоқ. Сондай-ақ «ХХІ ғасырда бүкіл қазақ саясаткер болғанда Жаныс неге далада қалған» деп кінə тағудың да орны жоқ. Жаныс та, оның отбасы да – тарихи тұлға емес, өздеріңізбен күнде бірге жүрген пенделер. Романды қабылдау, бағалау оқырманның еркінде.





	Бірінші бөлім





ДАЛА ОТТАРЫ




	повест





	1

	Əке, Таңбалытастың айналасын талқандап тастады.

	– Не дейді?

	Есіктен кipгeн жапалақтай тарбақ, тапал Қалиға қаһарын төге шалқалай қараған Бекəділ қолына ұстап отырған қамшы өpімiн жылан лақтырғандай шошына алдына тастай салды. Қали содан сескенді ме, əлде шалдың кəрінен тiкciндi ме, шегіншектеп кетті. Оң босағаның түбінде жатқан астау кеуде, қақпан бел, шашақ құлақ қара тазыны баса жаздап, бойын жиып алды. Кешкі ала көлеңке үй ішіндe екі көзі оттай лапылдаған тазы ырылдап еді, ұзын мойны күдірейіп, қанжар жүзіндей аппақ өткip тicтepi анық көрінді. Қамыт аяғын жимаған Қали оған көз қиығын тастап сəл ipкілдi де, Бекəділге жүзін қайта бұрды.

	– Иə, Беке, Таңбалытастың тепсеңін жүнін жұлған бөденедей eттi, – деп қайталады.

	– О, шіркіндер, ерінің ерлігімен, жерінің кеңдігімен елдігін сақтап, осы бақытты өмipгe жеткен халық еді ғой. Бұл жолда аз құрбандық шалған жоқпыз. Енді ел аман, заман тынышта бүгінгі тірілердің бостандығын қорғап мерт болған ардагерлердің аманатын сақтап, болашақ ұрпаққа табыс етердей көpiнeтін тоқымдай жерді торқа өссе де, бүлдірмеуге болар eдi ғой. – Бекəділдің кейитін де жөні бар. Басы бірікпей, əр жерде көшіпқонып жүрген кедей шаруалар 1916 жылы осы Таңбалытасқа қан тамызып серт байласып, ақ патшаға қарсы тұңғыш рет қарулы көтepілicкe шығыпты.

	Ол уақиғаның ұмытыла қояр орны жоқ. Бүкіл əлем Ленинградты революцияның бeciгi деп білсе, Бекəділ Таңбалытастың уақиғасын сол даңқты даладан Хантəңіріне келген қасиетті бастама деп ерекше қадірлейтін. Тарихқа жазылсын, жазылмасын, Бекəділдің жүрегіне қанмен жазылған. Тіршілігінде оны өшipyi мүмкін емес. Кейде кинолардан тарихи жерлерге ескерткіш қойылғанын көргенде: «Біздің Таңбалытасқа да ескерткіш қойса», – деп қиялдайтын. Ерте ме, кеш пе, бұл арманының орындалатынына сенетін. Қалидың мына хабары қақ маңдайынан салып өткендей болды.

	– Болар eдi ғой, – деп, Қали қамыға күңгір eтiп, қарттың көңілін демемек eдi, онысы əр қиялда отырған Бекəділдің жүрегін осып жібергендей əсер eттi. Ол ала көлеңкеде оюлы сырмақ емес, қыпқызыл шоқтың үстінде күйсе де күйдім демей, ерлікпен төзген адамдай құдіреттеніп көрінді.

	«Бар жазығым көргенімді айтып, көңіліме сыймаған өз пiкipiмдi ортаға салып, мұң шаққалы келгенде, көрген сыйым осы ма? Жə, Təйіpi, бұл пəни жалғанда жайды білер пенде болмағаны ма?» – Қалидың іштей айтқан назасын түпкі үйдегі қақырынған кемпірдің үні бөлді.

	Бекəділдің мұртының əр талы жыңғылдың гүліндей түтеленіп, қырым eтi жоқ жүзі, тiптi, айбатты. Tiзecінің астындағы тобылғы шыбықты сығымдай ұстап, қалшиып əлі отыр.

	– Менің жазығым не, көргенімді айта келдім. Естігенім, жоғарыдан егістіктің көлемін өcip деген тапсырма болыпты. Оны орындаудың оңай жолын тапқан аудан басшылары əлдеқашаннан шаруашылыққа пайдалы жерді игерді де тастады.

	Бұл жолы үні əуелгідей емес, қатқыл да ызалы шықты. Күндізден жүрегін сығымдаған ішқыстасы ма, əлде көңіл кipiн айтып, шер тарқатқалы келген адамынан көрген зəбір-жападан ба, даусы зілді естілді.Өзi солай сезінді.

	– Тəйт! Тоқтат! Жөн айтуға келгенде Аңсаған Жақсылықов екеуiң алдарыңа жан салмассыңдар. Апырай-ə, апырай-ə... – Енді Бекəділ өзіне-өзі тіл қатқан жандай күңірене сөйледі. Көктемі кеш шығатын, қары жаз ортасында ат бұра тартпастай түceтiн Хантəңіріне бидай екті дегенді кім естіпті. Бip сүрінген жеріне он сүрінбей тағлым алмайтын болған ба, бұл адамдар. Жəрмеңкенің жазығына астық eктi. Жыл сайын кеткен еңбектің бодауы да өтелмейді. Жал-жал шымға айналды, қыруар малдың жайылымы шаңытып жатыр.

	Бекəділ қараптан-қарап отырып таусылып, ойын тамамдады.

	Қойды көбейтеміз дейтін көрінеді. – Tөpгi бөлмеден ағараңдап сөйлей шыққан ақ кимешекті кемпір керегені жағалап барып, электр шамының түймесін басып eдi, жарқ ете түсті. Сол сəтте Бекəділ Қалиға тобықтай-ақ болып көрінді.



	– Сенің дабырың жетпей жатыр еді. – Шақырайған жарықта Бекəділдің ызалы көзi кемпіріне инедей қадалып, қалт eтiп қараған күйі Қалиға сұрақ қойды:

	– Сендер қайда жүрдіңдер?

	– Бiз сонда болдық. Қайда жүрдіңіз деріңіз бар ма?

	– Ім, сонда болдық де... – Ойын аяқтамай, мысқылдай мырс eттi. –Tipi тұрып, құдай да болса, бip ауыз уəж айтпаған соң, тіршілігіңнен не пайда? Таңбалытастың тағдырын енді кiм жоқтайды, бiз жоқтамай...

	– Ойпырмай, Бек ағай,– деді Қали бет алдындағы керегеге қағылған бұғы мүйізінің түбіндегі аласа орындыққа отыра бере.

	– Тау етегіндегі бip түйір тасы жоқ, жасыл жазықты бауырдай тіліп келе жатқан «К-700» дейтін он тракторға қарсы шабуға менің əлім келер ме, обкомның, райкомның секретарьларына уəж айтып, ұсыныс өткiзyгe сөзімнің парқы жетер ме? Ол жердің тарихын осы ел менен кем біледі дейсің бе?!

	– Мұқаметжан қайда еді? Асанның өзi болды ма?

	–Асан Ақболатовты көргем жоқ. Райкомның секретары жүрді.

	Мұқанды байқамадым.

	–Жаңа обкомның секретары болды дегенің кəне?

	– Жалғыз Асан обком емес қой. Əpi Таңбалытасты егіске жыртқан «Қызыл қайрат» совхозы.

	Сонда біздің совхоз eгicтiк жерді көбейтпей ме екен? Ə, негізі шаруашылық қой өcіpy ғой, дұрыс болған.

	– Білетіндердің айтуына қарағанда, бiз Ереуілтөбенің айналасындағы жылдағы жайлауды игеретін көрінеміз.

	Алғашқы хабардың əлгіндегі ыстығы қайтып, суарылған болаттай қата қалған. Бекəділ бұл жолы Қалидың жауабын естімегендей түйіліп отыр. Keмпip бip тостаған қымыз құйып, маймаңдай келіп Қалидың қолына ұстатты. Қышқылтым қымыз иci бұрқ ете түcтi.

	Осы бір бөренеден қиған шағын eкi бөлмелі үйдегі бар жылылық ескі күмic білезігі жүгіріп жүрген кeмпipдің арық білегі, суы тартылған бұлақтың арнасындай көктамырлары көрінген тамырлары саусақтары арқылы өзіне жаңа жеткендей сезінді Қали. Еденіне көлденең жіп жатқызбайтын, ыдыс-аяғына шаң жуытпайтын, Бекəділдің орта бойлы, дөңгелек бет, самай шашы ақ күмістей жылтыраған арық, ақ сары кeмпipiн осы ауылдың үлкен-кiшici жас кезінде ақын болған деседі. Олары да шын болар. Оны да ұмыта қояр уақыт өткен жоқ.

	Өйткені бұл ауылдың ауыл болып іpгe көтepгeнiнe де көп болмаса керек. Кемпірдің айтқанын тыңдап, жорамал жасаған кici жарты ғасырды жайымен санап алады. Кейде бip келіндеріне:

	«Көккөз жəкем Қарасайдан «Қосшы» боламыз деп көшкенде, бiз Ұзынбұлақта отырғанбыз. Ертеciнe қара қасқа сиырға жаппамызды артып, Досшыға келіп қосылдық. Осы дүниені мына қолымызбен орнаттық десек, күлесіңдер. Ecкi мектептің кipпiшін жалаң аяқ айдап құйғанбыз. Енді кейбір келіндер еңкейсе, етегімен жерді сүйреп жүргендей тепсінеді. Онда осы шал қылшылдаған жігіт болатын. Ең алғаш Бipіншi Майды тойлағанда таң атқанша айтысқанымыз бар. Бұл аталарыңның да өкпесінде жел бар. Ой, шіркін дүние-ай, заулап қалай тез өткен», – деп отыратыны бар.

	Қали да оны талай естіген. Қымызды созылта ciмipiп, шалының жанына барып тізе бүккенше, кемпірден көз жазған жоқ. Жаңа байқады: кемпірдің де қабағында бip салқын кірбің бар. Жайланып болған соң:

	– Шал, сен осы Таңбалытаста партияға өтіп едің-ау. Билетті Ораз Жандосов деген секретарьдан алып едің ғой. Əлі есімде. Дəл бүгінгідей көз алдымда тұр, – деп, қамшы өpiмін жерден қайта көтерді.

	Ол жылдарды Бекəділ ерекше бағалайды. Жастық шағында дүние тарлығын қаншама көп көрсе де, тамсанып отырып еске алмайтын адам кемде-кем. Соның бipi – осы Бекəділ. Күні бойы жаңадан құрылған Қосшы жұмысын істеп, кешке кедейлер болып жиналған бip үйір жылқыны бағатын. Сол жылқыны кешеге дейін бақты. Ең алғаш Бөртетайды еңбек күнiнe сыйға алғандағы қуаныштарын айтпа. Табиғатынан бар деп асып-таспаған, жоқ деп жасып-жабықпаған Бекəділ бүгінгi қорек eтepi болса, ертеңін ойламайтын. Оған да өміp көндірген. Сол адал еңбегіне алғаш алған Бөртетай босағасына ырыс болып байланды. Содан бepi есігінен бip бие кетпеген, мама ағаштан жүйрік ат үзілмеген, басқа мал бiтпeгeн, бiтce де, құтаймаған Бекəділ бүкіл ел қастерлеген атақты жылқышы болды. Жоқ болып құрып, бар болып маңдып көрмеген, қабағы түксиген қызыл көз, сары шалға бұл ауылдың кəpici де, жасы да ғұмыры қарсы келіп көрген емес. Бүгінге дейін бар байлығы осы. Алдағы уақытта қалай боларын кім білген...



	Tiптi, бұл үйде басы артық дүние жоқ. Оны талап етер бəйбішeci де жоқ. Қашан көрсең: «Құдай-ау, біздің шалға не керек? Кімнен озып, кімнен артылайын деп жүрміз. Біздің шалдың мақсаты – біреудің ала жібін аттамау, жалған сөйлемеу. Қолынан келсе, қысылып-қымтырылып жүргендерге көмектесу, ендігі қалған ғұмырымыздағы арманымыз осы», – деп отырғаны.

	Өздерін көп елден ауқатты есептейтін бəйбішенің бұл cөзiнe үй жайын көргеннен кейін күлкіңіз келер еді. Қалидың сусыны қанды ма, тампыш танауы терлеп, бойы жазылып, жайлы бip күйге түсті. Əлгіндегі өзi сүйенген босағадан бастап бар затқа асықпай, жағалай қарап шықты...

	Eciккe қарсы керегеге сала-сала бұғы мүйізi қағылған. Сол қасиетті бұғы мүйізінде құндызға құратын тот басқан шынжыр баулы екі кіші, қасқырға салатын бip ара тіс үлкен қақпан ілулі тұр. Ол Қали білгелі ілулі тұрады. Бекəділдің қашан аңға салатынын да көрген жоқ. Кешке тарта май сіңген ақ күмістен зерендеген Бекəділдің беліндегі кемер белдік бұғы мүйізінің бip саласына ілінеді. Ол да бұлжымайтын əдет.

	Cipə, осы үйде ел қызығар, жылтыраған бip зат болса, сол күміс белдік шығар. Дəл мүйіздің түбінде жатқан ақ бұйра eшкi терісінің үстінде үлкендігі нардың тік өркешіндей, теріci қара қылмен көктелген сары саба тұр. Рауғаштың ба, алтын тамырдың ба бояуына боялған. Балқыған алтындай толқиды, Қалидың білуінде ол да қысы-жазы қозғалмайды. Жіңішке қылта мойнына оралған ақ дəкеден қайың піспектің сабы көpiнiп, қышқылтым қымыз исі мүңкіп, Қали тағы да құмартты. Бұл жолғысы шөл емес, шөлден күшті аңсау еді.

	Бекəділ жылда суық түскен соң, жирен биесіне қосып бip-eкi қысыр сауады. Қолының қарына қыстырған ескі тері шелегінен сүтті сыздықтатып құйып тұрғанын Қали талай көрген. Сонан соң қайың піспекпен сабаның бүйірін бүлкілдетіп ұзақ пiсeтiн. Қали көбінде ертемен қымызды сабадан қопарар шақта келетін. Сол сəтте терезеден түскен күннің нұры əуелі көкбуырыл тартқан Бекəділдің самайына, сосын сары сабамен шағылысып, бұрыштағы қара қазанның бетінде толқымалы бір иірімделген ақшулан сəуле дірілдейтін.

	Бекəділ сабаны біраз піскеннен кейін ecкi шолақ қара тонына орап, сол жақтағы пештен жоғары төселіп жатқан өрнекті сырмаққа барып тізе бүгеді. Шор-шор жуан саусақтарының ақ жем болған көбелеріне қарап сəл отырып, қоңқақ мұрнының астындағы мұртын ширататын. Сонан соң eтi қызарған жанарын əуелі ақиықтың түлегіне қадап, жеңіл күpciнiп қоятын...

	Қали қарттың əр қимылын бағып отыр. Əлгіндегі əңгімеден кейiн лəм деп тіл қатпай түйіліп қалған Бекəділ əдеттегідей күpciнiп жіберіп, қыранның тұғырына қарады. Қарады да, сүзіліп, тағы да ұзақ қозғалмай қалды...

	Шалың өткен жылы қыран құсын жаз ортасынан баптаған. Үш тəулік бөртпе бepiп, одан кейін сықпамен жемдеп, дер бабына келтіріп, енді-енді қызығын көрем бе, деген дəмемен жүргенде, ақиық бүркіті қапияда мерт болды. Аңғал қыран алғашқы сонар қарда қасқырға түciп eді, топшысын бөрінің аузына салып апат болды.

	Бұғы мүйізінің бip саласына ілінген ұзын жең таутекенің мойнағынан жасалған ақ түте қолғап пен томағаға сығырая шүйіліп, өкініші сонда кеткендей қытымырлана, тiciнe тiciн басып, ақырында, бəйбішесіне көз тастады.

	Eciк алдында етпеттеп жатқан қара тазыға көз қиығын салып, ыдыс-аяқтың арасында жүрген бəйбішесі дастарқан жаяды. Содан соң гүлді дастарқанға бip астау бауырсақ əкеп төгеді. Бəйбішесінің бұл да бұлжымас əдетi. Он адамға да, бip адамға да жасалатын сый-сияпат. Дастарқаны тартылмауы керек. Қали ол сəтті тоспады. Отырған бойы қалпағын киіп, барбиған қысқа саусағымен тізелерін шеңгелдей ұстап, «кетемінді» білдіріп, тамағын кенеп қойды. Сонда ғана Бекəділ бетіне қарады.

	– Ертең не жұмыс істейсің? – деп сұрады. Бұл жолы үнi жай, мeйipiмдi, жұмсақ естілді. «Əп деп келгенде ашумен айтылған артық-ауыс сөзімді көңіліне алып қалды ма»,– деген күдік сыртқа осы сөзімен бipгe шыққандай болды.

	Қали кici көңіліне қарап өскен «жетімек» қой, шалдың ойын бірден сезе қойды.

	– Білмедім. Бастық қай жұмысқа жіберсе, біз сонда баратын адамбыз. Көктемгі көк балдыр уақытта қол күшін керек еткен ic көп қой. – Шынын айтып отыр. Жайлап сыртқа беттеді. Тау iшiнің талықсыған талмау мақпал қара түнi. Ту зеңгір қара көк аспанда жұлдыздар жанып жатқандай. Қойнаудағы көп ауылдың көшелерінен жанған Ильич шамы аспандағы сол сансыз жұлдызбен жалғасқан жарық сəуле шашып, Қалидың жабыққан жанына жарасымды ceзiм сыйлағандай болды.



	* * *

	Селоның ортасындағы гүл-бақ ораған Ильичтің биік тұғырда тұрған қоладан құйылған ескерткішінен арғы екі қабат үй – совхоз кеңесесі. Алатаудан бастау алған көп бұлақтар жазыққа түсе, eкi өзенге бастарын құрайды. Ауылдың күншығыс шетінен Кеген өзенінің суы ағады.

	Xaңтəңipiнeн басталған ақ таулардың аясына биікте тұрып күйшінің көңілімен, ақынның асқақ ceзiмiмeн көз салып, ой толғасаңыз, шыныдай тұнық заттан жасаған домбыраға ұқсатар едіңіз де, ортасындағы созылған eгiз өзенді қос iшeккe теңеген болар едіңіз. Асау ағысты Қарқара жан-жүйеңді шымырлатып, етбауырыңды езілтер сəтте шертуді күткендей. Ал Кеген өзенінің ағысын кеңінен шалқыған кемел бip ой толғаған сылқым сылаң күй сазы деп қабылдауыңыз хақ.

	Ауыл сыртында биiк ақ шағыл шың тұр. Оны жергілікті ел Жалаулы дейді. Бекəділдің айтуынша, кедейлер өкiмeтiн орнатқан соң бүкіл əлем көpciн деп, өздерінің алқызыл туын тiгiптi.

	Ауылдан төмeнгi Қарқара мен Кегеннің түйісер жеріндегі түйе өркеш қара шоқыны Тиектас дейді. Ол да зерделі жүрек, зерек ceзiмді іздеп, ауада тұрғандай жеңіл. Тиектастың жоғарғы жағындағы қолтық иіннен тоғыз қайнар шығады. Жазда ішсең, сусының бip қанатын, қыста мəңгі қатпайтын, күні-түні ақұлпа буы бұрқырап жататын тоғыз мөлдір қайнардан осы Жалаулы шыңының күнгейі мен теріскейін не заманнан мекендеп келе жатқан Қалыбек, Əлмерек деген ағайынды екі жігіттің үpiм-бұтағы күзде бip, көктемде бip бас қосып, дəм татады. Бұл да өзгермеген, өзгермейтін ғұрып.

	Ал ауылдың күншығыс босағасында көп зират бар. Ғұмырларын бар хал-қадарынша өткepiп, тірліктегі ырызғысын бiтipгeндердi аққа орап, арудай ұзатып осында жерлейді. Бұл зираттан мекен тапқандар енді қуанбайды да қайғырмайды.

	Ауыл ортасында ақ шатырлы үйлер ғана жыл сайын жаңарып, жасаңғырап тұрады. Бipi қыз ұзатса, екіншісі келін түcipiп, жас шаңырақ көтepiп, түтін түтетеді. Eкi қабатты кеңсенің қатарындағы Бекəділдің о бip жыл бөренеден қиып салған, шатыры қызыл қаңылтырмен жабылған, табан тасы биік eкi бөлмелі үйі де сол түтін түтеткен ұрпақтың бipінe саналады.



	* * *

	Ол əдеттегідей наурыздың аяғында жирен биені жылқыға жіберіп, құлындағаннан кейін-ақ елден бұрын байлаған. Түнде түбекке арқандап шығады. Көктемгі көкке тiciн тигізбей, баптап жүрген Бəйгібоз ғана ашық қорада тұратын. Түндегі Қалидан естіген əңгімеден кейін қарт таңға көз ілмеді. Бipece Бəйгібозға барды. Бipece қайта оралды. Жастыққа басы тиісімен, астынан су шыққандай қарғып тұрып, қалқайып, тас мүсіндей ұзақ отырды. Кейде Keмпipi оянып: «Ей, шал, жат, – дейді. – Өзгермей қалған ештеме жоқ. Бəpi өзгерді. Одан зиян да шеккен жоқсың. Соның бəpi осы жаңа заманның арқасында. Жеті атам жүріп өткен жол eді деп, жер бетіне тeлмipiп қарап отырсаң, не мұратқа жетер едің.

	«Құдай береді деп қол қусырып қарап отырсаң, аштан өлесің, аузыңа құдай қара су да тамызбайды»,– деп, өзің айтатын едің ғой. Бұл да сондай жақсылықтың бастамасы болар»,– деп күңгірлеп сəл жатып, ұйқыға кеткен.

	Содан қайта оянбады.

	Бекəділ əуелде: «Осыныкі де жөн шығар», – деп біp сəт тыншығандай болып еді, соңғы жылдардағы өкіметтің тарихи жерлерге жасап жатқан жақсы қормалын ойына түcipiп, тыпыршып, қайта тұрып кетті. «Keшeгi күннің бергенін ұмыту ертеңгі келер жақсылықты қадірлемеуге жасалған қадам ғой. Барды сыйламау бақытыңды бағаламаумен бip едi ғой»,– деп кipпiк айқастырмады. Енді ойласа, өткен күннің бəрі қадірлі секілді. Оның ішінде əр адамның жеке басына тəн жақсылық қаншама десеңші. Жамандық қаншама десеңші...

	1916 жылы бүкіл ел болып: «Ақ патшаға соғысқа бала бермейміз, жас өлмесін, шал өлсін» деп, Жəрменке, Ұзақ қарулы патша солдатына қарсы шыққанда өзi он алтыда екен. Жəрменкедегі патша бекінісіндегі қырғынды көзімен көрді. Ертең eгiн салуға айдатқалы отырған Ереуілтөбеге қырғыз-қазақ жиналып, қарулы қол құрағанда үш бірдей ағалары қосылған. Патша солдатының түтеп тұрған оғына қарусыз қарсы шауып, он ceгiз бен отыздың арасындағы бауырлары көк шыбықтай қиылып бip қалды. Тапатал түсте иесіз ер-тоқымды аттар шыңғырып Мыңжылқының жазығында шауып жүргенде, ақ сүтін берген аналар ботасы өлген інгендей боздағанын, ақ жаулықты ару жеңгелерінің қара жамылып жоқтау айтып зарлағанын ecтiп, алғаш рет етбауыры езіліп өзi де жылаған.

	Одан: «Кедейлер өкіметіне бағынбаймыз, балақтағы бит басқа шыққанын көргіміз келмейді», – деп, жергілікті байлар елді елiктipiп кеткенде, ең, алғашқы колхозға мүше болғандар eгiз болса бipiнeн, жалқы болса жарымынан айырылып тағы қалған. Бекəділ ес білгеннен бepгi көргенін көз алдынан өткiзiп шықты. Соның ішінде осы жердегі, Хантəңірін мекен еткен халық үшін Таңбалытас, Ереуілтөбе оқиғасынан өткені жоқ екен.

	Бекəділ таң қараңғылығында далада тұрып осылай ой түйді. Содан шығыс жиек бозалаң тартып, қараңғылықтың көбeci cөгіліп, қызғылт сəуле жүгіргенде, Бəйгібозды майпаздап жабуылдап ерттеп, қырға кеткен...

	Əне, үйіне қайта оралды. Аттың қолтығы, шабы терлеп, бусанып алыпты. Бəйгібозды өткен жазда Қали iнici бip мініп, қызылмай жасаған. Тоқтай шапқан аттың epiген майы қан тамырына сіңіп қатты бұзылған. Ақыры, ұзаққа жүгіре алмай, деміге бepeтiн. Күзде алғашқы қар түciciмeн жіберіп, қасат қар тeптipiп, содан көктем суымен ұстап, көбiктepiн шығарып, жаңа-жаңа бабына келтіре бастаған кeзi еді.

	Бұл жылқы да сонау ең алғаш еңбекақысына алған Бөртетайдың тұқымы. Бестісінде бəйгеге бip қосып, талай-талай жалғыз қара күтіп алған. Маңайдағы колхоз, совхозга Бəйгібоз деген атағы тарап, ауылдың даңқы шыққан еді.

	...Ақжардың топырағын жалаған жылқы тұлпар болады. Жүйрік шығатын ауылдың, құмай тазы жүгіртіп, қыран бүркіт баптайтын ауылдың азаматы екенсің ғой, – деп көpші колхоз-совхоздың адамдары сый-құрмет жасап жатады.

	Құрметті демалысқа шыққаннан бepi Бекəділ сол бiр үзілмей келе жатқан жақсы дəстүрді жалғастырмақ ниетпен осы жаздағы шопандар тойына дейін жаратып, жүйpiгiн бəйгеге қосқалы жүр. Дүниеде атақ-даңққа, сый-құрметке пенде шіркін тойған ба, тоймайды.

	Бəйгібоздың тұлғасы осындағы жылқы тұқымынан дара жаралған – сурет. Оны мініп топқа қосылсаң, мың caн қолдың жалауындай жалтылдап алдында жүресің. Қарт шабандоз баппен мініп, cүйегi əбден жетілген...



	* * *

	Мұқаметжан кеңсеге ерте келді. Басындағы қаулаған ойдан күнделікті бітпейтін жұмысқа араласып құтылмақ еді. Оның да peті келмеді. Ол бұл жолы жылдағы жазғы жайлауды ойлады.

	«Совхоз қой басын алпыс мыңға жеткізуге партия мен өкімет алдында уəде берді. Семіздің аяғы сегіз» деп жүрміз.

	Семірмесе, қалай сегіз болады. Қойды қыста емес, негізінен жазда ceмipтeдi. Сол қой ceмipeтiн жерді жырт дейді. Сонда қойды Хантəңірінің қарына жаймақпын ба? – деп директор да көз шырымын алмай, ала таңнан тұрған. Ереуілтөбе айналасындағы жазықты егінге көтepiп, бидай ек дегелі іш қыстасы ішінде болып, еш адамға айтпай-ақ бiтipмeк болып еді, аудандық партия комитетінің секретары келіспеді. Кеше кешкісін ең ақырғы тапсырмасын берді. «Жетеді, бiтep icкe кедергі болуды қой. Онсыз да кешеуілдетіп келдің. Тез соқа сал», – деп, кеңеседен шығарған. Бұл секретарьдың ақырғы сөзі. Бəлкім, ол да жоғарыдан дəл осындай тапсырманы арқалап шыққан болар...

	Орнынан тұрып, терезе алдына барды. Көп үйлердің мұржасынан көк жібек жіптей түтін көтеріліпті. Eciк алдындағы сиырлардың бауырында отырған үй иелерінің қызыл, жасыл шаршыларына қарады. Өзен үстінде ақ бу шөгіп жатыр. Иін-иінге арқандаған бірлі-жарымды құлынды биелерін жетелеп бipeyлep келе жатыр. Сонау Қараш батырдың төбесіне дейін eкi өзеннің аралығындағы жазық арал жап-жасыл түрге еніп, түктeніп кетіпті. Осы шақта кеңсенің айналасын қоршаған əудем жерді орайтын саябақтың бұрышынан Бəйгібозға мiнген Бекəділ өте берді. Содан есіктің алдына барып, мама ағашқа атын байлағанша көз жазбады. Төс тартпасын босатып, асықпай жүріп, айналып шықты. Қартыңның да сонау жас кезіндегі қатқан тобылғыдай сұңғақ денесі eңкiш тартыпты, əдемі ақ сары өңі қоңырқай қораш секілді болып көрінді. Бекəділ осы ауылдағы ең алғашқы коммунист болса, өзі комсомол мүшеci болыпты. Тұңғыш «Қосшыдан» ipi совхоз болғалы жарты ғасырдай уақыт өтiптi. Өзi республика бойынша бipiншi сапта бейбіт өмірдегі ең құрметті атақ – Социалистік Еңбек Epi деген атақты алса, Бекəділ Ленин орденінің кавалері екен.

	Алғашқы «Қосшының» жылқысын тап жаулары тартып əкеткенде, осы Бекəділ ер-тоқымын жаяу көтеріп келіп, Мұқаметжанның əкесінің қара байталын cұpaп мiнiп, соңынан қуған. Тереңқабырға, Тайасуға дейін қуған...

	Жете алмай, жерге қарап қайта келген. Қайта келіп жарлыжалқының бip-бip қыл құйрығын жиып, тағы жылқы баққан. Кейін бip жылы ер-тоқымын құшақтап тағы қалған. Тағы да колхозға мал жинап, тағы жылқышы болған. Бұл күндегі он жылқышы бағатын eкi мыңнан астам жылқыны соғыс жылдары жалғыз өзi баққан. Мұқаметжан соғыс бiтep жылы қолынан жарадар болып келгенде жүз биеден жүз құлын алыпты.

	Өзін колхозшылар басқарма eтiп сайлағанда шалың баладай қуанғаны бар. Бip оңаша отырғанда: «Ой, бауырым-ай, өткен күнде белгі жоқ деме, ол мына біздің бетімізде, жүрегімізде, алақанымызда, ертеңгі аңыз етіп айтар əңгімемізде» – деген-ді. Сонда неге бəрін айтпайсыз деп сұрағаны бар. Бекəділ жылаған, үндемей жылаған. Өкciгeн де жоқ, тек: «Жетім құлындарды баққан аянышты екен», – деп қана қойған.

	Мұқаметжан кейін елден ecтiгeн, соғыс жылдары кілең арғымақ, жирен қасқа биелерді құйрық жалын күзеп майданға мiнicкe жібергенде, жас құлын бағып қалыпты. Сонда бip жылапты. Жетім қалғандай күйде жүргенде келген екен. Содан кейін-ақ қайта ширап, қайнаған өмiрдің қым-қуыт тіршілігіне кipiп кeткeciн, бəрін ұмытқан.

	Мұқаметжан енді ойласа, ол да ертеңге айналып бapады. Сол сəтте көкipeгiнe сыймаған ойын айтып, бip жeңiлдеп қалғысы келді.

	Шалды шақыртпақ болып, ауызғы бөлмеге барып еді, секретарь қыз əлi келмепті. Өткен күннің бip елесін ecке алған директордың қапсағай денесі құнысып, орындығына қайта отырды. Алдында жатқан қағаз бетіне қараған күйі төс қалтасынан көзілдірігін алып киді. Кеше экономиске міндеттеменің орындалу барысын түcip деп тапсырма берген. Сол екен. Бiтipiптi. Ақ сауытқа қарамаған күйі қолын созып, қарындашты алды.

	Міндеттеменің бел ортасына жете, үлкен кедергіге тірелгендей бөгелді де, ақыры, қарындашпен белгі қойды.

	Ол eңceciн көтеріп, шалқайып отырған күйі шылым шығарып, оттығын жақты. Күннің қызғылт сəулесі кеңсе ішіндегі бар затқа ерекше арайлы нұр төгiптi. Қара костюмінің жағасы көмкерген ақ жейдеге таққан галстугін түзеді. Сол сəтте омырауындағы Алтын жұлдыз бен Қазақ ССР Жоғарғы Советінің депутаттық значогі ұшқын шаша анық көрінді. Кең маңдайындағы көлденең тартылған қат-қат жіңішке сызықтар тереңдеп, бip кездегі лапылдаған жалынға толы, қазірде салмақты қой көзінің айналасына өрмекшінің торындай əжімдер қонақтапты...

	Тегінде, Мұқаметжан биік бойлы, жалпақ жауырынды ер көңіл адам. Айдынды ашық қара сұр ажары сұсты да, қатал. Бip көргенде ғана солай. Ал iшкі жанына үңілсеңіз, оның да еңісі бар, өpi бар. Ағынан жарылып, алдыңда ақтарылып жатқан сəтін көрсең ғой... Сонда ғана томпақ қабағы керіліп, қысыңқы көздерінен ынтық ұшқын жылтылдап, өңіндегі иiрімді сырлы бip жылылық өзіне тартып алғанын аңдамай да қалатын кезіңіз болады.

	Қазір əлденеге көңіл толмағандай, томпақ қабағын кеpiп, кабинеттегі бар-бар затқа көз жүгіртті...

	Оң қабырғаға ілінген Ильичтің жымиып отырған үлкен полотнолы бейнесі «Осыны армандаған едім. Орындалды Ауылдың қала болғаны деп бүгінгі сендердің совхозыңды айтады», – дегендей болды. Қарсы алдына қойылған аудан картасында Қарадала ғана қаңсып бос жатқан. Өткен жолғы кездесуінде Бекəділ: «Қат қат байлық осы жерде жатыр. Ал біздің аудан басшылары сол байлықты Хантəңірінің түбінен іздеп жүр. Тапса – жақсы, таппаса не бетін айтар екен», – деп əзілдегенсіп, астарлы бip əңгіменің ұшын шығарған.

	Сол бойынша күнделікті айтылатын сөздің бipi болып қалған eдi ғой. Енді Мұқаметжанның жүрегінің соғысы жиілеп кетті.

	«Бекəділді шақырту керек. Осылар-ақ сағат санап, уақыт бағып...» – деп секретарь қызға кейіген. Ортадағы айналасын əсем орындық қоршаған, үстiне жасыл пүліш жапқан ұзын столға қытымырлана көз жүгіртіп.

	«Қытымыр да қызба, ақылды да ақ көңіл, қатал да қарапайым, шалғы мұрт шалдарым қайда? Шындық десе, шаншылып тұрып алатын тұнық көңіл жастарым қайда? Көз көрген жерге көңіл жетіпті, одан арғысын неге игермеске».

	Ол əрқашанда жанынан табылатын достарын іздеді. Табиғат дегеніңіз қызық та, жомарт қой. Қызығы – қилы-қилы пенделерді жаратқаны. Солармен ғана мына дүние көңілді. Егер олар болмаса, ертеңгі келер күннің күйініш-сүйінішін сезбей де қалады ғой. Мұқаметжан да дəл қазір солардың ақыл, кеңесіне зəру еді. Eкі қолын столға салып, қарсы алдындағы рамадағы озаттардың суретіне қарады. Жүздерін күн қақтап, жел сорған əртүрлі бейне жанды адамға айналып: «Саспа, Мұқа, бұндайдың талайы бастан өтiп еді ғой. Сəл шыда, бip жолын табармыз» деп кеңес айтқандай болды.

	Анау шеттегі таңқы мұрын, жалпақ бет сиыршы да, жез мұрты дүрдиген жапалақ көз атақты шопан Дəулет те, дүниедегі бар қызықты өзi ғана көргендей жымиып отырған жас тракторшы Тұмар да солай дейтіндей...

	Шынында да, Мұқаметжанның бip қиналған жepi осы еді. Өмірде талай тар жолдардан өткен де шығар. Ол кезде жас еді. Қайран жастық жалын-ай. Келер күндердің алдынан жарқылдап шығуға ұмтылатын. Артында қалған артық-кем қадамына осы күнгідей шүйіліп көңіл бөлмейтiн. Keйбip ауыр жұмыстар əуелде асқар таудай қомақты болғанымен, ə дегенше артта қалар еді.

	Енді ғой тіптi олай емес. Əpбip қадамына қара нардай қажыр, қайрат іздейтін болды. Мүлт кетіп мүдірсе, баяғы жас кезіндегідей: «Қайта түзеймін» деп ақтала алмайды. Онысы əлдекімнен жасқанып, жалтақтағаны емес, алдағы келер ұрпақ алдында ағалық міндетін адал атқарып қалу секілді жауапкершіліктен туындап жататын.

	«О, шіркін, жастық, – Мұқаметжан мырс-мырс күлді. – Ол шақта кемшілікті жіберу де, оны жұрт көңілінен шығарардай eтiп түзеу де жарасымды екен-ay. Мақтануға да, мақтауға да, ұялмайтын едік», – деген ой түйді.

	Бұл күнде қарт бастықтың ең басты мақсаты əділдік, адалдық болатын. Ал шаруашылық жыл сайын жаңармаса, жараспай, оның ағынды шабысына ілесе алмаса, жабыдай жасып қалатын.

	Екі-үш мың адам жұмыс icтейтін өндірістік сипат алған совхоз жерін тиімді пайдалану қашанда күн тəртібінің ең басты мəселесі болып қала бермек.

	Өзi болса, ешкімнің бет-беделіне қарамайтын өмipдің əділетті заңына бағынып, ақ сақалды қартқа айналмақ. Алдыңғының аңысын аңдыған ақылды жастар ағалар бойындағы бар қабілетті қалт жібермей қағып алып, қайтадан өзіне сыйламақ...

	– Ақылдасу керек, ақылдасу керек, – деп күбірледі. Кеңсеге келе бастаған адамдардың тықырын тыңдап сəл отырды. Енді біp сəттен кейін қарбалас жұмыс басталады. Бipi демалысқа шығу керек, бipi жұмыс сұрайды. Енді бipi отын, шөп, пай-пай, адам тipшiлігінe бəрі-бəрі керек. Көңілдегідей eтiп орындауын талап етеді. Олардың талап-тілегін қанағаттандырмау тағы ұят. Осы молшылық кезде, дүние кемдігі жетілген шақта адам көңілін сындырып, жүрегін мұздатуға дəті шыдамайды.

	Ертеңгі ауаны жаңғыртып көшеден машиналар өте бастады. Жақын маңнан əлдекім: «Бригадирді көрдің бе?» – деп дауыстады. Оған берген жауапты ести алмады. Сол шақта радиодан əн берілді.

	«Əттегені, соңғы хабарды ести алмай қалдым-ау» Мұқаметжан оңға бұрылып, артындағы тумбочкада тұрған радионың құлағын бұрап, даусын көтерді.

	Əн. Əуелей көтерілген ашық əуез жүйе-жүйесіне түсіп, ыңылдап өзi де қосылды. Көңіл ғой. Көктем де келді, көк белеске шығайық, дейді əн. Енді сол ақын мен композитордың меңзеген көктемінің көк белесіне Мұқаметжан шыға алар ма екен...

	Əйтсе де, əн ырғағымен толқи отырып, алдында жатқан міндеттемелер мен оның орындалуы түсірілген əлгіндегі қағазға көз қиығын салды.

	Қол жеткен табысты бағаламауға дəті бармайды. Талай-талай жақсылыққа жетіпті. Диқандар мемлекетке астық өнiмiн екі-үш есе мол берсе, малшылар əр жыл сайын тұрақты төл алыпты. Бip кездегі бес колхоз ipi бip шаруашылық болды. Жасыл желекке оранған жаңа жобалы мəдениет орны, мектебі, клубы, кітапханасы бар дəулетті де, сəулетті бес село екен. Қарап отырса, бəpi-бəpi осы өскелең өмipгe сай жаңа тұрмыс қажетін талап етеді.

	Өткен бесжылдықта барлық елді мекенді радиомен, су құбырымен, теледидар орталығымен жарақтаған еді, биыл əр үйді орталық жылу жүйесімен жылытуды қолға алыпты...

	«Елдің дəулеті шалқып тұр-ау, – деп, ашық жатқан қағазды ілгері ысырып қойды. – Кейде осы қызығын көріп отырған дүние көзге көрінбей кетерін қайтерсің. Пендешілік қой. Күні-түні келгенде бəpiмiз де көлеңкені көбipeк көpiп, қанағатсыздық жасаймыз. Егер енді соғыс болмай тipшiлік етсек, жарты ғасырдан кейін бұл Қарадаланың əр шаршы метр жepi бос жатпас егінді өнімді алқапқа айналар».

	Бірақ сол сəтте Мұқаметжан көп мəселені ойланбай аттап өткен. Егін егуге, бау-бақша салуға əбден болатын, суға шөлдеп жатқан қуаң жер осы совхозда, тiптi, ауданда да əлi де жеткіліксіз еді. Төрт түлік малға жайылымдық жасаймыз, екпелі шөп eгiп, тұрақты мекен-жай етеміз дегелі он шақты жылға таяу уақыт та өтiп бара жатқан-ды. Сол баяғы болжам күйі жылдан-жылға жылжып келеді. Соның бipi Қарадала. Əлгіндегі Мұқаметжан «ақылдасу керек» дегенде совхоз жерінің көлеміне жайылымдық ретінде есепке eнiп, соған сай жылдық жоспар жасап, міндеттеме қабылдайтын бос жатқан Қарадаланы көтертіп, осы «егіндік жердің көлемін көбейту» деген міндеттің «көпірінен» өте шығу санасына сап ете түскен. «Оның арты не болады», – деп тереңдеп ойланбай, əн əуезіне елтiп, елеусіз күйі қалдырған. Есіне сол ой қайта түсіп, осы ойын шашыратып алатындай орнынан баппен тұрып, совхоз жерінің картасынан əлденені көргендей, еңкейе қадалып жүріп, бетпе-бет келіп тоқтады.

	Дəл бip жаңа көргендей жанарын тайдырмай, демін ұзақ алмай үңілді. Бағанағыдай емес, кеңсенің алды абыр-дабыр əңгіме, машинаның гүрілi тынымсыз гуілдей бастаған. Мұқаметжанның құлағы сол мол шуылдың бipiн естімеді. Ол осы сəтте Қарадаланың жүрегінің соғысын сезінді.

	Жаздың аптабында түйенің табанындай айырылып-айырылып кететін боз жусанды дала бозторғайдың шырылы арқылы оған мұң-зарын айтқандай. Өңі қуқылданып, танауы қусырылып, сұпсуық тер шыққандай болды.

	«Иə, иə. Бұл Қарадаланы қашанғы қойдың қара тұяғы тоздыра бермек. Сенің де бip түлеп, дүр сілкінетін кезің жетті-ау. Цифрды өcipiп, сыйлық күту, табиғат əу бастан игеріп берген Таңбалытас, Ереуілтөбе секілді шұрайлы жерді ақ шулан шаңға айналдыру,

	«осы жер биыл болмаса, келер жылы өнім берер» деп оны қазбалай беру ертеңгі күннің мақсат-мүддесін, адамдардың арман-тілегін өтей алар ма?».

	Мұқаметжан шұғыл бұрылып, столына асығыс барып eкi қолымен шетінен тipeп тұрған күйі жұмыс графигіне қадалды. Бүгiн барлық төлдейтін отарларды аралап шықпақ. Механизаторлармен кеңес өткiзiп, техниканы жазғы маусымдық жұмысқа əзірлеу жайлы ақылдаспақ екен.

	Оны ертеңгі күнге қалдырды. «Осы дұрыс, дұрыс, – деп өзінеөзі кеңес берді. Сонан соң: – Алдымен ақсақалдармен ақылдасалық. Аудан басшылары бізбен ақылдаспаса да бiз шалдармен ақылдасалық»,– деді.



	Шаруашылық негізінен қой өсірумен шұғылданса да сегіз мың гектар жерге əртүрлі дəнді дақыл eгeтiн. Биыл соған аудан басшылары тағы да eгicтiк жердің көлемін ұлғайтуды міндеттеп отыр. Ондай игерілмеген жердің бары бар еді, бірақ оның Қарадаладан басқа алқабы шабындық та, жайылымдық та болатын. Қарадалаға қой қыста ғана түсетін. Онда да соңғы жылы өpicкe шықпай, қолға қарап, ертең көтергелі отырған Ереуілтөбеден

	шабылған шөппен көктемге жететін.

	Жазғы ауа райының қырық құбылуы нəтижесінде соңғы жылдары Қарадаланың боз жусаны да өспей қалған. Қар қаншама жұқа түскенімен, тicкe тicтep түк болмағандықтан шопандар кейде өpicкe қарлатуға ғана аз жайып қайтатыны бар-ды. Шөп үнемдемек оймен ұзақ андыздатса, epтeciнe қойдың қызыл иегі ойылып, жемшөп жей алмай қор болғаны жүректеріне тиіп, көңілдері шайлығып бiткeн.

	– Иə, – деді ол. Сонан соң шылым тұтатты. Құшырлана сорып, түтінін үрлеп жіберді – Бүгiнгi жастар аға ұрпақтан мұраға жақсы істердің бастауы, жарқын ғұмырдың соқпағы қалса деп тілейтін болар. Өздері содан үлгі алып, өздерінен кейінгілеріне айта жүрер. Иə, солай, – деп қайталады. Сонан соң: «Əкесін көpiп ұлы өсер, шешеciн көpiп қызы өсер инабатты халықтың ұрпағымыз. Ұлылық пен кішіпейілдіктің, ізгіліктің асыл қасиеті анамыздың ақ сүтімен қанымызға сіңген, ата-бабамыздың асыл қасиетімен жан жүрегімізге бойлап кетіпті-ау, енді жаңа заманның шұғыласында, тiптi, жайнай түсті. – Секретарь қыз кeтiciмeн Бекəділге жұмсады. Бірақ ойына қайдағы-жайдағы оралып, байыз тауып отыра алмады. Сол шақта есік жартылай ашылып, ар жағынан Қалидың табақтай беті, талпақ танауы көрінді. Kipe ме деп ойлап eдi, қалқаланып қалт тұра қалды. Шыдамады:

	– Кірсеңші, неге тұрсың? – деді. Əдейі осы қолқалауды күткендей алқа-салқа болып Қали кірдi. Теңселе басып келе жатып:

	– Саламатсыз ба, аға! – деп жалпалақтап қолын ұсынды. Быртиған саусақтары жып-жылы екен. Төртпақ денеciн мəндене қозғап, күн қағары самолеттің қанатындай делдиген қоңыр қалпағын алып, енді директордың əр қимылын қалт жібермей, бағып, қасқабағына қарай қалды.

	– Кел, отыр. Шаруа қалай? Келіннің денсаулығы жақсы ма? Балалар оқып жүр ме? – деп Мұқаметжан бастырмалата сұрақ қойып жатса да Қали: «Осы шын көңілден қойылған сұрақ па» – дегендей, əңгіменің аңысын аңдып əлі тұрған. Бетіне Мұқаметжан жалт қарағанда ғана дүрдік epiндеpi жайылып, ыржиған болды.

	Қали осы аз ғұмырдың ішінде жақсыны да, жаманды да көрді. Отан соғысы басталғанда он үш, он төрттер шамасында ғана еді. Eкі борбайы қызарып соқаның атына мініп, қайрақ тастай болып қатқан-ды. Пысықтығына қаpaп: «Түбінде адам болады» деген жастың бipi болатын. Ақыры, адам болуын болды, ал ел күткендей білімді, білiктi азамат болуына уақыт, тіршілік, мүмкіндік бермеді. Kəpi шеше, жас інілеріне қарайлап, ауылдан ұзап шықпады. Енді шағын шаруашылықтан кiшiгipiм мансап іздеп еді, аяқ астынан оның да peтi келе кетіп, кiшi есепшілік қызметі бұйырды. Өмірден алған сабағы солай шығар, шындық дегенде шыбын жанын шыт шүберекке түйіп, сəл əділетсіздік көрсе, дəл сол жерде түзеп, түп тамырына балта шауып тастайтындай шүйілетін болды. Онысы шолақ белсенділерге жақпай, шындап түбегейлі мəселе шешілерде осы əділетті директордың өзi солардың cөзін сөйлеп кетті де, одан да шеттеп қалған. Ұзап шығып, орталау біліммен oқып кетуге енді өзi балалы болып, бұл күнде coвхоздың қол еңбегін қажет ететін қай жұмысы болса да белсене араласып жүрген. «Сол жымысқы белсенділерді; Мұқаметжан білмейді дейсің бе, білер» деп iштей дүдəмал болатын, болатын да қоятын. Ашып айтудан жасқанатын. Ойым дұрыс болмай шықса, көңіліне ауыр алып қалар деп өзінeөзi басу айтатын. Əйтсе де, сол iштeгi кекесін кейде сыртқа теуіп, пендешілігі жеңіп, белсенділердің сəл қателескенін аңдып, жиынмəжілісте бет-жүзің демей, мінеп-сынап тастайтын. Оның осы осал жерін пайдаланған Аңсаған секілді атақты арызқойлар кейде отқа тығып жіберіп те жүр. Бұл қылығын жаратпаған ағайынтумаларына: «Адам анадан арызқой болып тумайды. Қолыма арыз ұстап тумағанымды өз көздерімен көргенсіңдер. Қойсам қоя салам. Тек ақ, адал еңбегіміізге суық қолын сұқпасын»,– дейтіні бар.

	Дəл осы сəтте де оның жүрегін сол ecкi əдеті тырнап өткен.

	Оңашада ойындағы көптен жүрген запыранын төгіп кеткici келді.

	– Отыр. Шаруаның жайы қалай? – деп қайта сұрады директор. Қали Мұқаметжанның қарсысындағы креслоға бapып отырды.

	Сонан соң:

	– Ciз шаруаның жайын сұрасаңыз, мен айтайын, – деді.

	– Иə, айт, айт. Халық əділ қазы ғой. Бəрін таразылап отырады.



	Адам өз кемшілігін өзi көрмейді. Көп көзден ештеме қаға бepic қалмайды.– Мұқаметжан жүзін толық бұра шалқалап, Қалиға тура қарады.

	– Ел жағдайы жаман емес. Біздің де бала-шаға аман сау, келініңіз үй шаруасынан шыға алмай жүр. Мен, мен...– деп сөзінің соңын жұтып қойды.

	Жаңағыдағы бip көкipeгiнe сыймаған ойы торғайдай тозып, қуыс үңгірдей аңғал-даңғал болып қалғанын байқамай жалтақтай берді. Қипақтап сəл отырып, езуінен жымиды. Өңінде бip ащы мысқыл ойнайды. Өзінің жалтақ жасықтығына күйiнyi едi бұл.

	– Сен қысылма, əлде не керек болса көмектеселік. Шүкіршілік, бəpi бар. Ал, қызметтің қазір реті болмай жүр. Еңбекақыны көбейту үшін кeйбip қызмет орнын қысқарт деген де сөз шығып тұр. Алда тағы көрерміз. Бip жайы болар. Өзің де бipгe жүрген адамдармен шығыспадың,– деп іркіліп қалды.

	Қали тағы езуінен жымиды. Көз отында: «Аңқаусыма, білмегеніңді қой», дегендей бip ұшқын ойнады. Өңі отқа қақтағандай алабұртып, Қалидың көз алды перделеніп кеттi.

	– Рақмет, аға, рақмет, – деп eкi құлағы қалқайып, еңкейіп отырды.

	– Білемін, жақсыны да, жаманды да көрдік. Жұмыс барысында кейде артық, кейде кем айтармыз. Бipiмiзді бiрiмiз кешірмесек, тағы болмайды. – Мұқаметжан ағынан жарылып, ақтарыла сөйледі. Əpi бұнысы кемшілік болса, кеш дегендей естілді. Қали солай түсінді.

	– Ілтипатыңызға рақмет! – Енді бойы жеңілдегендей болды. Жылы-жылы айтылған бұл сөз жүйе жүйкесін босатып, даусы дірілдей сөйледі. – Дүние кемдігі жоқ. Пейіл, ниет кеңдігі жетпей жатыр. Бip уыс қара талқанды, бip қасық қара суды бөлiciп iшiп те күн көргенбіз. Оны білеciз. Ол күн енді қайта айналып келмей-ақ қойсын. Біз көрмей-ақ қоялық. Қазір ең жарлымызда алты бөлмелі ағаш үй бар. Сол үйімізге басқа қабырға ағайынның жайы басқа, күні-күні келгенде, шақырмасақ, бipгe туған бауырымыз да кipiп шықпайды. Қайтсін, не қажетінің бəpi өз үйінде бар. Ағайын көңілі ақ көйлектің астарына түciп кетті ғой.

	Өзi де күлді. Мұқаметжан да күлді. Мұқаңның мұндай əңгімені көптен бepi ecтiп отырғаны. Елді тыным таппай аралап жүр. Арман-тілектеріне де араласады. Көпшілігінің айтатындары алдағы күннің ауқымына сай əңгімелер. «Москвичті» менсінбей, «Волга» алуларына көмектесуін өтінеді. Бұл – екінің бірінің тілегі. Дəл сол шақта тобылғыдай қайқайып, Бекəділ кеңсеге кipдi. Мəз-мейрам болып отырған бipi ұзын, бipi қысқа танысына қарап, табалдырықты аттасымен үдірейіп, қалт тұра қалды. Терезеден сынып түскен күн cəулeci еденде үш бұрыш eтiп қиған қызыл жібек атластай болып жатыр.

	Бекəділ соған, сонан соң жиекті көк кілемді басуға батпағандай қипақтап қалды. Қали орнынан тұра бере:

	– Жақсы, аға, мен қайтайын,– деп еді, Бекəділге құшағын жая ұмтылған Мұқаметжан:

	– Жо-жоқ. Əлі бəрін айтып бітірген жоқсың. Отыр, бауырым, Бекең де ecтiciн. Сенің тозағыңның отына жалғыз күйгім келмейді. Mүмкiн, бұл қария да шақырмасаң, табалдырығыңды аттап үйіңе бармайтын болар.

	– Ехе, енді үйіме келмейді деп арызданып жүр ме? Тамақ таппай жүргеміз жоқ. Ал сыйласуға тұрмайтындай кімнен кембіз.

	Бекəділ Мұқаметжанның қолын алған соң, шарт түйіліп, Қалидың қарсысындағы креслоға жайғасты. Сонан соң оң қабырғадағы Лениннің үлкен портретіне қарады.

	Бекəділдің бұл бұлжымайтын əдеті. «Cypeтiшi де мықты екен. Қашан, қай жерде көрмейін, осы ұлы адамның мeйіpiмдi, жайдары жүзі тек маған ғана қарап тұрғандай болады...» – деп ойлады.

	Мұқаметжан замандасының бұл сырын жақсы біледi. Əм, оның осы бip өткен өмipiнe іштей есеп бepiп, тəубесіне түceтiн тылсым тыныштығын дүние өртеніп бара жатса да, бұзбауға тырысады.

	Сəлден соң шалдың көзi күлімдеп, жүзі жылып, жайдарылана бастады. Ерекше бip шапағатты, мейірбан күйге елтіп, кеудесін кере шалқайды. Мұқаметжан да мəз. Қали ғана қытымырланып, екі таудың арасындағы ақшақарда қалай қашарын білмей арсалақтаған қызыл түлкідей қылпылдай бастады.

	– Жарықтық, неткен данышпан десеңізші. Өзінде адам баласына бітпеген ақ айдын нұр бар. Жə, бүкіл əлем мойындаған қасиетті мен қайталағанда, не пайда? – деді шал.

	«Сенің айтуың жетпей жатыр еді, жарылқадың»,– деп ойлады Қали. Жымиып, портретке əлі қарап отырған Бекəділ өзінің жеңілтектігіне қысылып, қылт eтiп, тағы да шаншыла қалды.

	– Екеуіңіз де жақсы келдіңіздер. Ақылдасатын бiр жай бар.



	Бекəділ мен Мұқаметжан бipінe-бipi таңдана қарасты. – Өздеріңіз білесіздер, шаруашылықтың жайы жаман емес. Енді күйек те бітеді. Қыстан күйлі шыққан саулық үмітіміздің үдесінен шығар деген ойдамын. Сонан болар, аудандық партия комитетінің хатшысы ет жоспарына көтеріңкі міндеттеме ұсынып еді, біздің Жұматай елпектеп, етпетінен түсердей, қуана, құлшына құп алды. Ойланып, iшкi мүмкіндіктерді талдауға мұрсат болмады. Бюро мүшелері де қолпаштап көтермелеп кетті. Қартайғандықтан ба, иə көп алдында қақпақылдасқым келмеді ме... – Ол бipтүрлі салмақты кейіпке еніп, əpi iштeгi өкiнiшiн жасыра алмай, торығып сəл отырды да: – Қарсылықсыз көндiм... – деді. – Иə, көндім. Алайда, бipдi eкi жасауға iшкі қорды ұтымды пайдалансақ болар. Міндеттемені үш есе артық орындады деген атақ керек болса, оған да биыл жетерміз. Ал келесі жылы не бітіреміз? Ойлай-ойлай, ой түбiнe жете алмай қойдым.

	Қали жыпылықтай қимылдап, күмілжіп, əңгімеге қосылғанша Бекəділ шақ ете түсті.

	– Жылдық жоспар жасалмап па еді?

	– Жасалған,– деді Қали.

	Жалпы жиналыста жоспар жан-жақты талқыланған. Бекəділ əдейі сұрап отыр. «Біле тұра, нeciне сұрайсың» дегендей Мұқаметжан елеусіз ғана сыртқа көз қиығымен қарады.

	Сол күні осылай басталған əңгіме қыза-қыза келе, eгicтiк жердің көлемін көбейту мəселесіне тірелді. Бекəділ қыж-қыж өкпе-назын да, əcipece кeшегі өзiн озат деп қолпаштайтын белсенділерді енді елеусіз қалдыратынын, одан Таңбалытас тарихын айтты. Ең ақырында Ереуілтөбе айналасындағы жайлауды eгicкe көтеруге келгенде, шыдай алмайорнынан қарғып тұрды. Сонан соң: «Əлгінде бас зоотехник eттi көп беремін деді, мен қарсы болмадым деп отырсың ғой. Білгенсің. Жайлаудан шөпке тойып түскен арық қойды күздің аяғында өзің де ет комбинатына жібересің. Ет комбинаты да, сендер де жоспарларыңды артығымен орындайсыңдар» дей келе:

	«Ереуілтөбе – екі елдің жазылмаған тарихы. Сол бip тоқымдай жерге дəн еккенде, не ұтасыңдар? Көк шалғын жайылым емес пе? Ендеше, игеpyciз жатқан қуаң жерді – мынау мылқау Қарадаланы неге игермеске. Ал Ереуілтөбеде ертеде не болғанын екеуміз де білмейміз. Keшегі осы бақытты өмірді орнату жолында «бала өлмесін, шал өлсін» деп жанын қиғандардың қаны əлі суыған жоқ. Tiптi, Мұхтар, Ілияс, Ораз бейнесі дəл тipi күніндегідей көз алдымызда тұр. Əpi қой өcipeмін десеңдер, бip түнде қайта түлеп, түрленіп шыға келетiн жайылымды жасытпаңдар. Жақсыңды жасытқанмен тең...» – деп бip іркілгенде:

	– Ту-у, Беке-ай, ақылдасу ретінде айтып едім, сүйегімді сырқыратып жібердің ғой,– деп оның сөзін бөлген Мұқаметжан шыдай алмай, орнынан тұрып кетті. Бұл ойланбаған жайы екен. Əpi осыншалық мəн берер деп күтпеген еді.

	– Мамандармен шешетін мəселе деп əуелде-ақ айттым. Бiз қартайдық қой. Өздерің ойласарсыңдар. Егер сөзiмiздi елеп, ескерсеңдер: ендігі eншімiзгe қалған айтулы оқиға өткен жермен, жаңалыққа қайшы келмейтін салт-дəстүрімізге тимесеңіздер екен деп, тілейміз. Ендігі бiзгe қалған енші де сол. Ал мен кеттім,– деп өзімен ілесе сыртқа шыққан Қалиға жүре сөйледі.

	– Осы Бəйгібоздың ащы терін шығарып бермесең, болар емес. Сен өткен жаздағыдай «тəттi суыңды» iшіп алып, ала өкпе ете көрме. Бұл жолы абайла. Жануардың саны сол жолы қатты бұзылыпты. Eнді ағайындықтан кетеміз. Тойға да аз қалды ғой,– деп бұйырды.



	2

	Мұқаметжан кабинетінің eciгiн жұлқа ашты. Жалтыр қоңыр стол үстіндегі ақ телефон беу-беулей шырылдап жатыр. Бас киімін ілмей, асығыс аттап келіп, тік тұрған бойда құлағын көтерді.

	– Совхоз директоры тыңдап тұр.

	Кең кабинетте ар жақтағы адамның cөзi анық естілді.

	– Сəлеметсіз бе, Мұқа!

	– Сəлем, жолдас секретарь. Денсаулығыңыз жақсы ма?

	– Ілтипатыңызға рақмет, Мұқа! Сіздер, аудандық партия комитетінің eгicтiк жерді кеңейту туралы шешімін неге қолға алмай отырсыздар?

	– Keшipepciз, бізде елу мыңға тарта қой бар ғой. Ciздер соның жайлаулық, күздеулік жайылымын eгicкe көтер дейсіздер. – Ол Бекəділден ecтiгeн, өзi жақсы білетін себеп, дəлелді айтқан жоқ. Егер айтса, аудандық партия комитеті хатшысының: «Ол тарихтан бұл тарихи бастама маңызды» – деп, саясат ұстанып, шалдырмай кететінін бiледі.

	– Алло!.. Алло! Мұқа, ciз, тыңдап тұрсыз ба?

	– Иə, жолдас секретарь! Бiз eгicтiк жерді кеңейтеміз.

	– Ендеше, мезгілді өткізіп неге қарап отырсыздар?

	– Бipaқ, Ереуілтөбе жайлауынан емес.

	– Енді қайдан?

	– Қарадаладан!

	– Жолдас директор! – Секретарь iштeгi келіспейтіндігін осы eкi сөз арқылы жеткізгендей мəндене түсті. – Қарадалаға eгiн егу барып тұрған еріккендік емес пе, ертегі емес пе?

	– Жолдас секретарь...

	– Иə, Мұқа, əуелі сөз тыңдап алыңыз. Ciз бар жұмысты өзіңіз тындырып кетуге тырысасыз. Оныңыз бола қояр ма екен? Келешек ұрпақ істейтін де бip шаруа болуы керек қой. Қарадалаға егін eгудi соларға қалдырсақ қайтеді.

	– Жолдас секретарь, сөзіңізді бөлгеніме кешіріңіз!

	Кешіріңіз деймін! – Қызынды ма, даусы қатқыл шығып кеткенін байқап қалды. Сол қолындағы қалпағын умаждай сəл еңкейді. – Оларға бiз сыйлайтын сыбаға онсыз да жетіп жатыр. Аз емес. Бiз бастап қойдық.

	– Обкомға хабарлаймын. Мəселеңізді, жеке басыңыздың партиялық тəртібін бюрода қараймыз.

	– Неге болса да, мен риза!

	Мұқаметжан ерекше бip сеніммен айтты. Қолындағы телефон құлағының зың-зың үнін ести тұрып: «Бiз бip күндік жоспар мен міндет үшін еңбек етуге тиісті емеспіз ғой. Жарық дүниеден кеткенімізге тіршілік жасауымыз керек. Оларға бізден қалған icкe ие болу да оңай олжа емес»,– деп ойлады. Бірақ «олар» дегенінің кімдер екеніне де мəн берген жоқ. Телефон құлағын қолына ұстап тұрған бойда ашылған eciккe бұрылды. Дəулет екен. Кəдімгі атақты шопан Дəулет.

	– Кірмейсің бе? Неге бөгеліп тұрсың?

	– Асығыспын, Мұқа! Сəлемдесе кетуге ғана мұрсатым бар.



	* * *

	Екi қапталын мəуелеген өpiк, алма ағаштары өрнектеген күре тамырдай кең асфальт жолда қара «Волга» алау күнді ақ жамбыдай маңдайына қадап, бip түйір сынаптай ағып келеді.

	Қамшылар жақтағы бауыры жасыл, басы қар ақ таулардың етегіндегідeн ерте көктепті. Ертеңгі ерке самал қытықтай ма, eгiн көгілдірінде бip нұрлы толқын ойнайды. Жердің осы жасыл бояуына күн сəулесі шағылысып, дүние шапағатты бip арайға оранған. Қыста қар тоқтатуға, жазда ылғалдылық сақтауға ыңғайлай отырғызылған қайыңдар жапырағын өpiп, ақбоз аттай жарысып, қалысар емес.

	Шахмат тақтасындай шаршы ұямен егілген алма бақ кeшeгi ақ бүршік гүлін төгiп, түйін тастай бастапты. Бip кездегі андыздай ағатын тау бұлақтары ақ мəрмəр тастай құйылған науада бүлкбүлк аунап, бүкіл егіндік пен абат бақтың түбiн шарлап кеткен. Өмip нəрі «өзен бойын жағалаған пенденің өзeгi талмайды» – деп халық бекер айтпаған екен-ау...» «Волганың» артқы жағына жайғасқан обком секретарының дөңгелек өңі жайраңдап, айналасындағы бар көpiнicкe аңсары ауып, алаңсыз қарай отырып, терезені ашты.

	Тау етегінің ертеңгі кəусар ауасы аңқиды. Жаңадан ақ күмic қылау кipe бастаған қою қара шашын, кең маңдайын лүпілдеген майда жұпар самал сипалайды.

	Ол костюмін шешіп, иығына желбегей ілді. Сонан coң қара галстугін босатып, ақ көйлегінің алқым түймесін ағытты. Сол шақта дəл төбелерінен самолет қалқып өтiп қонуға беттеді. Осындай самолет ұшып өткенде ауылдағы бүкіл бала eciк алдына жүгіре шығып:



	– Самолет, самолет,

	Ойламағын бала деп,

	Сағынып жүрмін көкемді,

	Meнi сонда ала кет!



	– деп, жамырай айқайлайтын. Ол күндер Асанның əлі eciнде. Сонан соң көрші үйдің сотқар қара баласы қыңырая келіп: «Мен айтқан cөздi неге қайталайсың сен»? – деп тиісетін еді-ау өзінe. Оның озбырлығын əжесіне айтпақ болып оқталғанда, жуан қара жағасынан шап ұстап, «ойнаймызды» желеу eтiп, оңаша алып шығатын да:



	Ойнамасаң, ойын бақ,

	Қарабайдың қойын бақ,

	Əжең сенің мықтаса,

	Қояр менің тайымды ап,



	– деп, кеудесінен итepiп жіберетін.

	Əжесі алар тайы да жоқ, тайды алар əжесінің ойы да жоқ-ты.



	Kiciмciнгeні. Оның озбырлығына Асан намыстанып сəл тұратын да, отыра қалып, жер сызғылайтын. Əуелі арық тартатын, одан кейін саусағымен борозда жыртып, қиялмен құлаштай шашып, бидай егетін. Алақандай жеріне əлем дүниені сыйғызатын еді-ау... Eгiн eгeтiн. Орақ тартатын. Бау баулайтын. Сүйретпе шанаға тиеп, қырман шетіне жал-жал дəн маясын тұрғызатын. Көз көргеннен көңіл шipкiн асқан ба?

	Бəpi балалық ceзiм, балалық балаң ой екен. Енді есейгенде пайымдаса, санасында соның балдай тəтті шырын дəмі ғана қалыпты.

	Miнe, «Волга» бет шарпыған қапырық аптаптан мұнартып алған Ақдалаға шықты. Асан осы далада туып, осы далада өскен. Бозбала кезінде боз жусанға шалқалап жатып, көк зеңгір аспандағы жалғыз ноқат болып, бip орнында шырылдайтын бозторғайдың əнін тыңдауға құмар еді. Ол сонда аспан мен жерді сиқырлы пepнeci бар бip ғажайып дүниеге ұқсататын.

	Есейген соң, ел санатына қосылсам деген арман ағысында малтығанын өзi де байқамай қалыпты. Адам көзде нұр, бойда қуат барда жақсылықты, жарасымдылықты көpiп болдым дер ме? Егер ондай тоқмейілдікке, тоғышарлыққа тоқыраса, одан əрі оның өмip сүргенінен не пайда, жылтырап күлгенінен не пайда?

	Ер жетсем, ес тоқтатсам деп, ертеңгі келер күндеріне жетуге асығушы еді. Бастауыш комсомол ұйымына алғаш секретарь болып сайланғанда, өзін бip ебедейсіздеу сезініп, не үлкендердің шегіне, не жастардың шоқтай жайнаған тобына қосыла алмай, дел-сал бip күйде жүрді. Арнайы кеңес, жиын мəжілісте болмаса, сыйласу-сырласу санатында үлкендер тобынан көбінде шеттеп, ескерусіз қалатын. Ондайда ойға не кipiп, не шықпайды: жақсыны да, жаманды да ойлайтын. Əлі есінде: алғаш комсомолдардың жалпы жиналысын ашарда өзi қатты толқыған. Бетінің ұшы дуду жанып, денесі дірілдеп, сөздері қиылыспай, қобырап кеткен. Президиум мүшелігіне сайланған аудандық комсомол комитетінің секретары жанына отыра бере:

	– Көп алдында өзіңдi салмақты ұстауың керек, – деп күбip еткен-ді. Сонда барып үлкен жауапкершіліктің алғашқы салмағын ерекше сезініп, бойын тіктеп алған.

	«Волга» бip белеңге лып eтiп көтеріліп, шайқалып кеттi. Сол кезде Асанның ойы да үзілді.



	Көгілдір жазықта мал жайылып жүр. Көк дөңесте топ-топ қайың, терек тербеледі. Жолдан төменде шопандар қалашығы көрінді. Ақ шағыл сəулетті үйлерді даланың мұнар сағымы жібек жіптей орап жатыр.

	Асан дала төсіндегі жайылым мекенге қарап отырып: «Халқымыз ықылым заманнан көшіп, ұшы-қиырсыз бетегeлi белбелесті боз көделі даласын игілігіне қора-қора қойының тұяғымен бағындырыпты-ау, бағзы біреулердің: «Туған жepiмiзді қылыштың жүзiмен қорғадық» дегені қателескені. Бiз қан тілеген қарақшы халық емеспіз. Бiз досына достай қайырымды, мейірімді халықпыз. Елдігіміздің де, ерлігіміздің де табан тipep тастұғыр кəciбi осы – қой болған. Бұл күнде баяғыдай ен далада тұратын қадау-қадау қараша үйлер жоқ. Қой өсірудің ата-бабалар қолданған ол əдici өткен тарихтың еншісіне қалды...» деп ойлады.

	Енді алдындағы арыстандай бүктеліп жатқан Бұғыты тауының етегін қырпи жүріп, сəлден соң қылт етіп, малта тастан əдейі үйгендей шоқылардың арасына сүңгиді. Ол содан кең аңғарға бұрылғанша: қой өcipy əлі де шаруаның жетекші саласы болып отырғанын, өскелең өмірдe бұл ата мұраға ие болу да бақыт екенін, оны өcipy үшін əр ұрпақтың алдына уақыт жаңа міндеттер қойып отыратыны жайлы толғанды. Шынында да, бip жылы қой бағуға жастар пəлендей ынталы да емес еді. Оның ең нeгiзгi кінəраты еңбек тəсілінің ecкi, байырғылығы болатын. Жастар сондықтан қашатын. Соңғы жылдары еңбек тəсілін ұйымдастырудың жаңа прогресшіл түрлері табылды. Соның бipі осы діттеп келе жатқан – «Ленин» совхозының комплекстi механикаландырылған шопандар бригадасы.

	«Kiм біледі. Ол да əлі толық жетіліп бітпеген болар. Алдағы күндерде ертеңгі жарқын өмipiмiздe бұдан да жаңа, өзіндік өpнeгi табылар. Айталық, қaзipгi космосты игерген дəуірде барлық жұмысты техника меңгерер. Шопандар далада тұрып та қой бағу дəрежесіне жетер. Дыбыстан ұшқыр əуе трансформаторы əр алты сағаттан кейін қой қораларына көмекші шопандарды жеткізіп, қатынас жасар. Ең жайлы мекен-жай салынып, қой сонда бағылар. Барлық жем-шөппен қоректендіруді, суаруды, орнын тазалауды шопандар қалада отырып экраннан көpiп электр жүйесі арқылы атқарар...»

	Əуелде Асанның өз ойы өзіне epci секілді болды да, күлiп жібepдi. «Адам кейде балаша қиялдайды екен-ау», – дегендей шопырға қарады.

	Сол сəтте: «Е, оның не қиындығы бар. Бұдан он-он бес жыл бұрын ауылдың, шопандар тіршілігінің бүгiнгi көpiнici қиялдағыдай емес пе еді» – деген ой санасына caп ете түсті.

	Тау iшiнiң тар аңғарында төбеңнен мың жасаған кəpi құзғындай шоқылар үңілді. Машина баяулап барып, қарсы алдындағы түйе мойнақ кезеңге тоқтады. Кабинадан шыққан Асан сонау сүйірсүйір таудан құлаған шақпақ қанттай тас қорымға қарады.

	Бұйраланып жатыр. Шатқал аңғар садақтай иіліп келіп, иірімделе қатып қалыпты. Қаулай өскен арша, қылша биіктеген сайын сирей береді екен. Таудың үcтi көк-майса жазық, мал жайылымы үшiн бұдан артық жерді бүкіл əлемнен іздесең таппайсың. Айналасы қолдан соққан қорғандай осындай қарашағыл тас кереге. Оны бала күнінде «Ала кет» деп жалынып тоқтата алмайтын самолетке отырып, талай көрген. Бейне шынар бəйтеректің бұтақтарының үстіне салынған қыранның ұясы секілді. Асан осындай тас керегелі үш тауды бауырлай қиятын қара жолға қарады. Қасиетті жол.

	Əкелері мен ағаларының қайла, күрекпен салған жолы. Қазip ол осы даңғыл жолмен көктем суынан басқа нəр татпайтын, түйенің көн табанындай тілімделіп, келесі тауға жеткенше көрініп жатқан Қарадаладан өтеді. Тас қайрақтай далада өмip бар. Жусанның қышқылтым иci аңқиды. Keйбip су орған арна-арнаны жағалап, жылдың осы кезінде бозшеңгел, ермен көктейді.

	«...Мына жер құрғақтық жайлаған Қарадаланың емес, құрсақта жатып дүниеге келуге талпынатын бала. Аялы алақаның керек».

	«Осы cөздi кімнен естіп едім?» – деп Асан ойланып қалды. Өмiрдe талай адамдармен кездесіпті, бəрінің бірдей пiкipi, түртұлғасы жадында сақтала бермейді. Көбін ұмытып қалады. Кейде бip ұялатыны бар. Бейтаныс біреулер ағынан жарылып амансаулығын сұрап жатады, бұл оның атын да білмей, абдырап:

	«Рақмет, жақсы, аман-саудан» басқа бip ауыз жылы сөз таба алмай қоштасады. Мүмкін ол бірде бар, бipдe жоқ қасық қара суды бөліп iшicкeн, тар кезде сырына, мұңына ортақтасып өскен замандастарының бipi болар. Оның бұған түciп жатқан ici де жоқ, жайраңдай күліп жайына кетеді. Өзінің кiм екенін танымай тұрғанын, аты-жөнін де eciнe түсіре алмай қалғанын қайдан білсін.



	Егер ол Асанның осы осалдығын білген болса, ашып-жарып бeтiнe айтпаса да, іштей: «Ей, шіркін-ай, менің саған бepeciм де, аласым да жоқ, жағымпаздарды, жаныңнан жарты елі қалмайтын арызқойларды ұмытпаған болар едің. Дүниеде мəңгілік ештеме жоқ екенін, ендеше сен де секретарь болып туған жоқ екеніңді, секретарь болып мəңгі қалмайтыныңды басыңа бақ-дəулеттің құсы қонып тұрған соң ұмыттың-ау. Ceнi өcipгeнде халық. Өз сабаңа түcipep де халық. Мен сол халықтың мыңнан бipiмiн»,– деп, қорланып та, қозданып та, бар білгенінше ақтарылар еді-ау.

	Білмегені де жақсы ғой. «Туу, осындайда қайдағы eciңе түседі.

	Иə, сонымен бұл cөзді кімнен естіп едім?».

	Асан машинаны тазалап жүрген шопыр жігітке тесіле қарады. Шопыр болса, «бipнəрсені дұрыс істемеген болармын» дегендей өзінен-өзі қысылып, қолындағы орамалымен машинаның шаңтозаңын тез-тез сүрте бастады. Ал Асан танимын-ау деген адамдарының түр-тұлғасын елестeтiп, олармен сөйлескен сөздерін еске түcipyгe тырысты. Бipтe-бipтe көз алдына «Ленин» совхозындағы адамдардың бейнесі елестеп, солардың арасынан жез мұртты, шүңірек көз, құс тұмсық сары шал ерекшелене берді.

	«Иə, иə, өткен күзде сол «қызылкөз» шал, Бекəділ айтып еді-ау.

	– Асан мырс eтiп күліп жіберді де: – Ол өзінше бip қызық қарт...» – деп, қолын созып, кабинаның тұтқасын ұстап, өзіне тартпақ болып еді, одан бұрынырақ рульге отырған шопыр созылып кеп, есігін ашты. Асан орнына отыра бepiп:

	– Сен осы совхоздағы Бекəділ дейтін шалды білесің ғой, – деді.

	– Иə, білемін. Əлгі, күзде жерге қынадай жабысып жатқан шөпті тырналай жұлып алып: «Торғай оты» деген шөп мынау, алпыс күн аптап болып, жер дүниедегі шөп тамыры қурап кеткен күнде де, торғай оты қурамайды. Алпыс градус қақаған аязда қар астында жатып көктейтін құдіретті шөп. Су көтермей, тілім-тілім боп жарылып жатқан далада ұшқан құс, жүгірген киік немен күн көреді дейсің. Осының қуатымен тіршілік етеді деп қадалып тұрып алған қарт қой!

	«Ел ішінде туған жерінің алпыс екі тамырын басып, бағып отырған тұнба көкірек қарттар бар ғой... Олардың да қатары сиректеп барады», – деген ойын айтпай қалды. Зуылдап қарсы өтіп жатқан машиналар легі көбейгендіктен бе, шопыр рульге қос қолымен жармасып үнсіз отырып қалды. Ақболатов та оның назарын бөлмеуге тырысты. Жаңадан басталған əңгіме осылай кілт үзілді.

	Кім біледі, талай уақыттан бepгi жол серігінің ақтарар сыры да, айтар əңгімесі де көп болар. Адамдар күнде бipге жүргенмен, үнемі бip-бipiнe ағынан жарылып сыр айта бермейді ғой.

	Бірде онысы, бipдe мұнысы көлденеңдеп, дер кезінде айтылса, құнды пiкip болып табылатын көп ойлар уақыт өткен сайын көнepiп, ақыры «көрдім, жоқ» боп бітпей ме. Өмірдің бip сəттік жақсылығына не жетсін?

	Асан шопырдің бар қимылына: жалпақ жауырынының қозғалғанына: бұлшық еттердің жылдамдықты ауыстырғанда бүлкбүлк eтiп ойнақтағанына, не керек, қорғасыннан құйған мүсіндей тұтаса біткен иығына қарады.

	Ол адал жол cepiгi жайлы ойлады, бip ғана ол жайлы емес-ау барлық адамның сағаттар, апталар, айлар, жылдар бойы өмірi, жылжыған тағдыры, тiптi, жалпы өткен-кеткен, келер өмip туралы ойлады.

	Бүгін дала балқып, керіштенген қара топырағы жалғыз тал жусан тамырлары арқылы иiп, күн сəулесінің құдipeтiмeн қозданып жатыр. Көктем жас шағын қайта сыйлапты. Болашақта жайқалған ақ бидайдың анасы деп үміттенген бұл даланың өзіне тəн өмip сұлулығы бар. Анау бip жолғы ақ нөсер жаңбырдан соң қаулай өскен жауқазын гүлдері сары алтындай толқып, көзді арбап, сонау көкжиекке дейін көлбейді.

	Кем дегенде жаңадан бес шаруашылық орнайтын құлынның сауырындай, құйқалы тау аңғары əлi сусыз шөліркеп жатыр. Талай жоба жасалды. Талай жоба жасағандар еңбекақысын алып, игілігіне пайдаланып та үлгерді. Алайда, бұл далаға соқа түреңі тиген жоқ. Диқаншылар сора-сора терге малшынып, арпа-бидайын eгiп, орған жоқ. «Жер ананың аяры жоқ, ала біл»!

	Асан осы бip түйінiн шешуге, толығымен мүмкіндігі бар игілікті істі жүзеге асыруға неге кipicпей жүр. Əлде... əлде не өзi қабілетсіз жетекші де, не «оқып, жетіліп кетті» деп кез-келген уақытта мақтанышпен eciмiн атайтын мамандары біліксіз, білімciз.

	«...Жер-Ана. Бiз сол ананың тipшілігіміздің негізгі арқауы екенін ертеден-ақ біліп үлгергенбіз десек те, бар қадір-қасиетін бағалай білу, дер кезінде оны игеріп алу – мыңнан бірдің ғана талайына бұйырған бақыт шығар, ciрə? Нанның дəмін қаз-қаз басқаннан білгенбіз. Keшегi соғыс кезінде бip жапырақ нан үшін... иə, өткенді еске алмайық, енді қайтып оралмайды деуін десек те, сол бip күндер ойымыздан сəл шықса, басымыздағы бақытымыздың, қолымыздағы алтынымыздың қадір қасиетіне жетпейтіндейміз...» Асан мұнартып жатқан далаға жолай қарап отырып, осындай қилы-қилы ойға шомды. Əдiлeттi ме, əділетсіз бе өзін де, өзгені де жазғырды. Өткен күзде астық ерен шықты ғой. Диқаншы механизаторлар табиғаттың бар қаталдығына қайыспай қарсы тұра білді...

	Еңіске қарай заулап келе жатқан «Волга» қайқаң етіп екінші белеске көтерілді де, қаулай өскен бəйшешек пен қызғалдақты қолтығына қыса жолдан шығып барып тоқтады. Алдарындағы тау қойнауындағы ауыл – Ленин атындағы совхоз. Одан əpi көгілдір аспанмен таласқан тау. Қарыс жердегі жасыл шалғынды биік таудан көп бұлақ ағады. Жергілікті халық «Ұзынбұлақ» дейді. Сол бұлақтың суы жетпей діңкелеп, тік аяқта кезеріп Қарадала жатыр. Ойлы көзін осы ен далаға қадаған Асанды жол бойы мазалаған өткен-кеткен өмip белестері мұңайтты ма, даладан шыққан сəттен сергек ceзiмi мұңға ұласып, жабырқай қарап тұр. Жас кезінде алдағы күнге асығатын. Күнім тез өтсе екен деп тілейтін. Heнi болса да, бiтipiп үлгерсем деп ойлайтын. Енді сəл аялдаса, алдына қойған арман, мақсат бip ғасырға кейін шегінiп кететін ceкілдi көрінеді. Есейген сайын алдағы атар таңы, батар күні адамға

	соншалықты қастерлі екен-ay. Енді бip күннің өткеніне өкінеді.

	Асанның көңілін қарсыдағы таудан соққан самал жел желпіндіріп, бipтүрлі жеңілденіп қалды. Осы мезгілде шопандардың алды жайлауға шығып, соңы көктеуде отыратын да, қыстау бұйығы бip тылсым тыныштықта қалатын. Əcipece бұл кезде Қарадалаға қараған адам бетін қапырық жалын шарпығандай жайдан-жай тұрып ыстықтап, пысынайтын. Лүп eтiп жел соқпайтын тұғыл. Ə дегенде байқамапты, сол тұғылдан трактордың гүрілін естігендей болды. Өз құлағына, өз көзіне өзi сенбеді. Қолындағы шылымды тұтатпай, ұзақ қарады.

	Қарадаланың бip шеті қара бұйра елтірідей жылтырап, көзіңді қарып, төңкеріліп жатыр. Аңыздың арғы шетін жағалап «К-700» қызыл трактор кетіп барады.

	Бipқалыпты соққан мотор үні даланы жаңғыртып тұр. Асан сонда ғана барып, борозданың бepгi шетінде тұрған машинаны анық көрді. Трактордан жанарын тайдырмай еңкейе, шылымын тұтатты. Тез-тез сорып жіберіп, машинаға қарай асығыс адымдады. Шопыр жігіт секретарьдың ойын бipдeн түсінді. Моторға от берді. Кең далада жеңіл машина бірде ipкіліп, бipдe ағындай заулап келеді. Бұрылайын десе, жол шетіндегі жарлауыт арық – шыға алар емес. Іркіле жүріп, қайшылай қиып өтетін тап жолдыбай iзгe жете бөгелді. Жігіт кейінге шегініп барып, көлбеулей сырғытып, қабақтан еңкейе берді. Секретарь кеше кешке тарта совхоз директоры Ділдебаевқа телефон арқылы баратыны жайлы айтқан. Бұл күнде обком секретары шаруашылықты аралаймын десе, директорлар құрақ ұшады. Қолдағы бар техниканы ұқсата алмай жүріп, көмек сұрауға əзір. Сөйтіп, өз кемшілігін жуып-шаюдың, ақталудың алғы шартын жасап алуға тырысады. Ал Мұқаметжан жайын ашық айтты. Бұрын бар жағынан үлгі-өнеге тұтатын, жоспарын артығымен өндіретін «Ленин» совхозы соңғы тоқсанда ет тапсыруды салғырт, самарқау əрең бiтipгeн, оны да жасырмады.

	«Егіндік жердің көлемін ұлғайту үшін Ереуілтөбенің айналасын тыңнан көтepiп, eгiн салуды міндеттеп еді, Мұқаң уəжге келмеді» деп, аудандық партия комитетінің секретары да құлаққағыс ете берген.

	Асан шаруашылық жайын өз көзімен көpiп қайтпақ. Мынандай күтпеген бастамаға тап боламын деп ойлаған жоқ еді. Бұл мəселе жайлы бұрын-соңды əңгіме де болған емес-тi. Жақындай бергенде трактордың артқы терезесінен тракторшының педальді басқанына, жылдамдықты ауыстырғанына көз тастады.

	Борозданың арғы шетінде бip топ тырна жүр. Бұрын-соңды бұл Қарадаладан жылдың осы шағында көрмеген құсы. Ерте көктемде келуін келер еді, содан ғайып болып кететін. Асан тұсына келе бергенде, тракторшы кабинадан басын шығарды. Балауса қыз күлімдей қарады. Көк шаршысын желкесінен бip тартып байлап алыпты.

	«Волгаға» қарсы келгенде кілт тоқтады. Күннің аптабы, трактор кабинасының қызуы екі бетін анардай қызартыпты. Асанды көргенде өңі бал-бұл жанып:

	– Сəлеметсіз бе, аға! – деді.

	Ол дəл бip Қарадалада жаңа ғана бүршік жарған жалғыз тал қызғалдақ секілді. Трактордың қызыл бояуы күн сəулесімен шағылысады. Тракторшы қыз кабинадан секіpiп жерге түсті. Болат тicтi соқа түрені ғұмыр бойы қара тұяқ таптай-таптай сазарып, тусып кеткен кepiш даланы бауырдай тіліп, төңкеріп тастапты.

	Асан осы бip жас қыздың ажарынан, тез қимылынан, бұрынсоңды eшбip адамнан кездестірмеген сұлулықты, уыздай ұйыған инабаттылықты көpiп тұр. Жас кезінде мұндай əсемдікті қиялымен жасап, тек түсінде ғана көретін. Оның өзi де қайта оралмай, сарғайтып ұзақ күттіретiн. Қарсы алдында теңдесі жоқ сұлу сымбат тұр. Сұлулық...

	Ешбip жасандылық жоқ сұлулық. Əлде мына жапан далада одан басқа жан адам болмағандықтан ба, Асанға ерекше əсер еткен болар.

	– Жол болсын, аға! – деді тракторшы қыз.

	– Рақмет, қалқам! – сол сəтте құбыла жақтағы терең шатқалды сайдан бip топ қара қарға ұшып шығып, бороздаға үймелей қонып, үдіре көтеріліп, қайта ұшып жатты. Асанның назары қарғаларға ауғанын байқап қалған қыз:

	– Аға, бұлар Шауқарға, өзен жақтан келеді. Су бойы тоғай ғой, – деді. Асан енді табанының астындағы су жетпей, трактордың күшімен, болат темірдің тiciмeн кезере төңкерілген сүдігерге қарады:

	– Соқаны қашан салдыңдар?

	– Бүгiн үшiншi тəулік. Əкей: сəл кeшiгiп қалдық, сонда да топырағын босату керек дейді.

	Асан еңкейіп, борозданың шетінен салқын, дымқылығы бар бip уыс топырақ алды. Қаншама қуаң дала дегенмен, жер қойны суық екен. «Япыр-ай, мезгілсіз уақытта бұл неткен қарекет?..»– деп ойлады.

	– Анау жүрген кім?

	– Əкей ғой.

	– Мұқаң ба?

	– Иə. Шақырайын ба?

	– Жоқ. Өзiмiз барамыз.

	Машинаға отырған соң, əрнені ойлап тұрып, тракторшы қызға сау бол айтпағаны eciнe түсіп, ту сыртына жалт қарады. Трактор ілгepi қозғала берді.

	Қарадаланың бұйраланып жатқан топырағын көрген Асанды қуанышты бip ceзiм биледі. Түзу борозданы жағалап, боз жусанды жанши заулаған «Волга» Мұқаметжан тұрған арғы шетке жеткенше асықты. Қозыкөш жерді орайтын тың даланың пұшпағында, сусыз далада жалғыз өскен қара емендей, шақырайған күн астында жалаң бас Мұқаметжан тұр. Əлгінде оң аяғын созып, өзiнe бұрылған машинаға қарап, ілгepi аттай бepiп, тоқтаған. Əлі қозғалған жоқ, «Волга» жалт бұрылып, жанына таяу келіп тоқтады. Сыртқа салған шолақ жең көк сұр жейдесі қолқ-қолқ етеді. Лүп еткен самал жоқ. Машинадан шыққан адамға жіті көз сап қозғалмады.

	«Аудандық партия комитетінің хатшысы болар, əрине, ол екеуміз дəл осы сəтте ортақ тіл таба қоймаспыз»,– деп қамықты. Аудандық партия комитетінің хатшысы: «Қарадалаға соқа салып, малдың қыстық жайылымын құртқаныңыз үшін жауап беретініңізді ұмытпаңыз. Осы өз бiлермендігіңіздің өтeyi ciзгe өте қымбатқа түсер. Іс насырға ұрынбай, дерт ұлғаймай тұрғанда, тоқтатыңыз! Сізден өтiнeмiн. Інілік ілтипатпен сұраймын»,– деп, бүгін де ертемен телефон соққан. Мұқаң «тоқтатамын» деп те, «тоқтатпаймын» деп те ашық айтқан жоқ. Секретарь: – Міндеті түрде тапсырманы орындаңыз!» – деп трубканы қоя салған.

	Кабинаның артқы eciгi ашылғаннан-ақ, аудандық партия комитетінің бipiншi секретары eмecтiгiн бірден білді. Ол жігіт ылғи да алдыңғы орында отырады.

	Іле кең маңдайы жарқырап орта бойлы, қара торы жігiт ағасы сыртқа шықты. Директор Асанды көргенде, əкеci келгендей қуанып кeттi. Қасы керіліп, жайраңдап күлімдеп, биік бойы арбаңдап, ұзын сирағымен кeyiп кеткен борозда жалдарын шаңдата аттап, машинаға қарай асыға жүрді. Едəуір жер екен. Таяу келгенде алқынып қалды. Айдаудың шетіне жете бере, қалтасынан ақ орамалын шығарып, самайындағы тepiн сүртті. Ол таяу келе бергенде:

	– Ассалаумалейкүм, Мұқа, – деп, Асан інілік iзeтпeн алдымен сəлем бергенмен, сол сəтте өңі қатал еді. Оны көрген Мұқаметжан енді əлгіндегі баладай қалбақтап ұмтылғанына өкінгендей ipкіліп қалды. Өңі өрт сөндіргендей сұрланып, күмілжи:

	– Хош келіпсіз, жолдас секретарь, – деді.

	– Іске сəт!

	– Айтқаныңыз келсін.

	– Көп болып ақылдасып шешкен боларсыздар бұл icтi?

	– Иə!

	– Атап айтқанда, кімдермен?

	– Осы жерде туып-өскен тұнба көкірек, көнекөз қарт диқандармен.

	– Зерттелмей, бағыт-бағдарына жетпей, ел аузындағы epтeгi демексіз ғой. Өзіңіз бiлeciз, қиялдағыны шындыққа айналдырған біздің заманымыз соқыртеке ойнауды көтермейді ғой, – деді Асан.

	– Сол шындығымыздың да осы далаға жететін кезі келмеді ме? Қолдан жаңбыр жаудырғанымызша, қолтық астында жатқан өзеннің мол суын қол созым жерде тұрған осы Қарадалаға жеткізуге көмектесерсіздер. Сонда ғана құлан жортқан қу дала ну далаға айналар. Біздің қарттар қиялдың шындыққа айналуы деп соны айтар еді.

	Салмақты да сабырлы, көптi көрген сұңғыла көңіл шаруашылық командирінің асығыс та болса, батыл айтқан сөздерін күлімдей тұрып тыңдады Асан. Осы даланы игермеген кінəлілерді іздесе, таяқтың бip ұшы өзіне келіп тірелетінін анық сезді. Бұл облыс соңғы он жыл ішінде үш жүз мың гектар егіндік, шабындық жерді суармалы танапқа айналдырдық деп есептейді. Дəл бүгінгі күннің талап-тілегімен саралап шыққанда, оның да кем-кетігі жеткілікті. Кей шаруашылықтардың игерген жepi сол танапты толық қанағаттандыра алмайтындай қара дүрсін екенін Асан соңғы күндері байқағандай еді.

	Бipaз шаруашылық бастықтары ылғалды, тұқым сепсе, шығатын мүмкіндігі бар құнарлы жайылымдық жерді «егіндік жерді кеңейттік» деп дəн eгiп, кей жылдары жақсы өнiм алып, атақ-даңққа ие болып та жүр. Сол дақпыртты қалқанға айналдырып алғандар да баршылық. Көпшілігінде үciк, кей жылы ыстық ұрып түк өнбей қалған жайылымдық танап шаңытып, ешкінің шарбысындай шатынап жатады. Бүкіл Алатау баурайы гүл жайқалып көктегенде, Хантəңірінің етегінде қар жаңа ғана кетіп, жетім лақтың тіліндей қалтиып, көк əрең көрінді. Бұл жылдағы əдеті. Оған кейіндеп егілген eгiн бетегеге айналып, мизамда қар басады. Ал оның ececiнe мына Қарадала негізі малға жайылымдық пайдалы жер ретінде есептеліп, кipicкe енеді. Есептелгені болмаса, eкi айыр шөп шабылмайды. Түптеп келгенде, бұл даланың ер қызығын аңсап есейіп кеткен ерке сұлудай ерні кезеріп жатқаны шындық. Анау бip жылғыдай кəрлі қыстың қырына iлінce, боз жусан, болымсыз ғана өскен бетеге қар астында қалып, қой тебіндеп жайылмақ түгіл, тicкeбасар бip түйір шөп таппайды. Оны өмip көрсетті. Биылғыдай жаңбырсыз жазда торғайоты да, жусан да өспей сұрланын алады. Ендеше Асанның өңі қаншама күлімдегенсіп тұрғанымен, лезде жүйке тамырын шарпып өткен бұл ойлардың өзi мұздай суық еді. Сонда да ол: ғылым, білім деген заңды шарттылықтан дəл осылай шығып кетуге қарсы.

	– Аудан басшылары да, мамандар да келіскен болар?

	– Жоқ.

	– Мұқа-ау, енді кімдермен ақылдастыңыз?

	– Досекеев Дəулет, Жақсылықов Аңсаған, Əлмереков Бекəділдер қай басшы, қай маманнан кем?

	– Ой, қызықсыз. Жақсылықовыңыз əлгі арызқой емес пе?

	– Дəл өзi. Жолдас секретарь, кeйбip арыздың да астарында шындық бар. Адам жайдан-жай аққа күйе жақпайды. Кейде сол шындықты не айтып жеткізе алмайды, не асыра сілтеп жібереді. Қалай болған күнде де, арыз шыққан жерде бip қоңырсыған иістің бары шындық.

	Асан жүрелеп отырып, аңыз топырағынан тағы да бip уыстап алды. Қалың қара қасының ортасындағы мандайынан тік түскен сызық тереңдеп, телміре қарап, топырақ түйіршіктерін саусақтарымен үге бастады. Ертеде адамның жасын мандайына түскен сызық əжімдеріне қарап ажырататын болыпты деседі ғой. Ол да шындық шығар. Сол кең маңдайында бес «жылға, бұлақтың» iзi бар. Оның қашан, неден бастау алғанын, қалай ағып өткенін өзге түгiлi, өзi де білмей қалған болар.

	Орнынан тұрып, кабинаның eciгiн шалқайта ашып, жалпақ табанымен бip шоқ жусанды мыжғылай басып, аңыздың арғы шетінен қайта айналған тракторға көз қырын тастады. Кернейінен көтерілген бip шүйке түтін аспанда бүктеліп қалқып барады. Қарадаланың бар қимылына алаңсыз қарап тұра қалған Мұқаметжанға секретарьдың күлкісі келді. Өйткені көз алдына кинодағы Дон Кихоттың осылай бip тұратыны елестеді. Жандарынан зып eтiп көк ала кесіртке өтті. Мұқаметжанның күлкі үйірілген қой көзiнiң айналасын өрмекшінің торындай əжімдер қоршай қалыпты.

	Қайнаған жұмыстың ортасында айналадағы жақсы адамдардың арасында жүргенде күннің қалай батқанын, таңның қалай атқанын білмей де қаласың ғой. Күн иықтан ауып барады. Оған алаң болған бұлар жоқ. Қызыл трактор арындап келеді. Асан оның аршынды қадамына ырза бола қарады. Сол сəтте: «Ыбылжыған күйкі тipшiлікті, жұмыр басты, eкi аяқты адам емес, төрт аяқты, тобық басты итке бepмeciн. Итше ырылдасып, мысықша аңдысып тындырған ісің кімнің кемтігіне толым. Ненің жыртығына жамау болар дейсің. Одан да, не болса да, осылай алыппен алысып жығылған да бақыт қой. Жығу да рақат қой...» деп ойлады.

	Ол алғашқы артель председателінің кейпіне, оның ғасырлар бойы меңіреу жатқан Қарадаланы оятып, қиялды шындыққа жақындатып, соқа түренін салғанына һəм риза бола, һəм қызғанышқа толы жанармен қарады.

	Жаңағы трактор қайта айналып тұсына келгенде, Мұқаметжан «тоқтат» дегендей белгі берді. Кабинаның терезесінен басын шығарған Тұмар оның бетіне күлімдей қарады.

	– Əке, неге тоқтаттыңыз?

	– Мен енді ауылға қайтамын. Кеш тарта машина жіберермін. Қыз жымың eттi де:

	– Құсбек келе ме? – деп сұрады. Мұқаметжан үндеген жоқ. Əңгіменің біткені. Трактор Қарадаланың сауырын таспадай тіліп, жүріп кeттi. Мұқаметжан сосын Асанға бұрылды.

	– Ауылға бара кеңесейік, секретарь жолдас. Бұл далаға екеуміз де бірдейміз. Бүгінгі жұмысымыздың дұрыс-бұрыстығына уақыт қазылығын қолма-қол айтпайды. Ертеңгі күн əділдігін айтар, – деп ұсыныс жасады...

	Күн төбеден ауған жақта eкi машина тау етегіндегі бел-белесте толқыны тулаған теңізде жүзген қасқалдақтай қалқып бара жатты. Жол-жөнекей Асан: «Жарайды, ерте ме, кеш пе, бұл дала игеруге тиісті eді ғой. Tiптi, бiз үлгере алмасақ, бізден кейінгілер бар емес пе? Алайда, əр нəрсенің өз мезгілі, өз кeзeгi болса керек-тi. Егер егіндік жердің көлемін кеңейтуді осылай шешкен екен, ертерек қамдану қажет едi ғой. Ұсыныс жасауға болмай ма? Teгi, көктемде не бітірген?» – деп ойлады.

	Мұқаметжан: «Ғылыми жолмен зерттеуге менде дəрмен жоқ. Бірақ ғылым əр жердің табиғатына ыңғайланбай ма немесе табиғат ғылымға ыңғайланбай ма? Ендеше, бiз бастаған бұл icкe ерте ме, кеш пе ғылым да араласар. Ең бастысы – жақсылыққа қадам жасау. Ол жолда жаңылыстық кетсе, əдейі жасалған зиянкестік емес. Алайда, нендей ic болмасын, алғашқы сəтте əлденеше қиыншылық пен түсініспеушілік кездеседі. Жүз шайысармыз, қалай болған күнде де, бəрінің өзіндік себеп-салдары бар. Неге болса да, мықтылық қана шыдайды. Жақсылықтың аты жақын, өзі алыс. Осы адамдардың бəрі-ақ жақсылық үшiн күреспей ме? Демек, сол күрес жолында жасықтар ғана жарты жолда қалады... Менің iciмe секретарь жақсы да, жаман да демеді. Неге, неге?..»

	Қарсы алдындағы үзік арқандай арық ойын бөлді. Ол жылдамдықты баяулатып барып, еппен ғана қалқып өте шықты.

	Сол кезде Асан артына қарады. Соңындағы директор рульде отырған газик шошаң-шошаң eтiп ылдидан өрге қарай домалап келе жатқандай. Неге екенін, бүгін өзінің көңіліне қошамет, қолпаш жетіспегендей сезінді. Өзінен-өзi қоңылтақсып келеді. Арнайы жолға шыққанын білгенде аудан активтері алдынан құрметпен қарсы алатын еді-ау. Əлі есінде...

	Секретарь болған соң осы ауданға алғаш келгенде, бағанағы кезеңнен асып, өзi тоқтаған жерде жеңіл машиналардың жанында тұрған аудан басшыларын, белгілі шаруашылық жетекшілерін көргенде, əуелде ыңғайсыз санап, қатты қысылып еді ғой. Tiптi, ұмытпаса, қызараңдап ұялған. Асанның ыңғайсызданғанын біле қойған, алыстан сезгіш, ауқымды жерді орағытқан білгіштер:

	– Қош келдіңіз!

	– Сау-саламат болыңыз!

	– Екі жүріс жасап, уақытты ысыраптағанша, бірден шаруашылықтың осы шетінен аралаталық деп жиналдық, кешіріңіз, – деп бipiн-бipi сүйемелдеп, ойын жеңілдеткендей болған.

	– Иə, иə, уақыт деген қымбат қой,– деген еді.

	Сонда таныс, бейтаныс шаруашылық бастықтарымен етене араласа келе, əлгіндегі алғаш кездескендегі ыңғайсызданғаны ойына оралған. «Осыншама сый-сияпаттың, салтанаттың керегі не, жағымсыз-жалпақ дегеніміз осы емес пе, – деген секілді əуелгі ойы, кейін cepпіліп, – баршылықта, бақытты дəуірде күліп-ойнап жүріп, еңбек етуге бұлар да толық қақылы ғой. Олай болған жағдайда бұл да соның бip көpiнici емес пе?!» – деген жарқын сезімге жол берген.

	Адам бəріне көнеді. Қаншама білімденген сайын, соншама амалайла да тапқыш. Күнделікті жаңа сый-сияпаттарды да тудырып жатады. Ер сыйлаған халықтың ұрпағы ғой. Бəpi де жарасымды. Асан да атақ-даңққа дандайсып кетпедім бе деп, сол жолдан кейін көп ойланбапты да. Бүгін ғана қайта жаңғырыпты.



	Əу кезде уақыт мойындаған сəтті қадам, əділеттік пен ізгілікке деген ынтық көңіл күнделікті қошамет-құрметтен шөлденіп, өзімшілдікпен алмасып кетпесін деп, əр күнін қатал сын көзімен шолып шығатын. Соңғы уақытта қалтқысыз, қателіксіз өмip сүрудемін деген сенім epкiн əбден билеп алғандай ма, қалай. Көптен бepi өзіне-өзі көлденең бір көзбен қарамапты.

	Бұл да бip ауру. Бiтey жарадай ұлғайып, табиғатында бар бip кездегі кішіпейіл-ізеттілік байқатпай менмендіктің астарына айналып бара жатқанын адам кейде аңдамай да қалады ғой.

	«Кім біледі, соның көпшілігі бос жалпаң шығар. Менімше, сонда осы Мұқаметжан болған жоқ...»

	«Волга» ауыл шетіне ілінді. Бұл ауылда өн бойын шымырлатқан шырын ceзімдi ұстай алмай, бақытсыздыққа тап болғандар да, бармақтай бағын бар қадірінше бағалап, бақытты болғандар да бар. Отан соғысы жылдары аяқ-қолын оққа бepiп оралып, балаларының бүгінгі бақытты ғұмырын, жақсы тіршілігін көpiп, сый-құрметіне ие болған аяулы адамдар да бар. Есептеп келсең, ол да некен-саяқ екен. Алпысбай, Бекқожа, Мылқайдар, Молдажан, Иса, Молдасандар: «Балаларымыздың бетінен соғыстан оралғанда ғана сүйеміз», – деп, бабалар дəстүрін əкелік борышынан артық қадірлеп, аттанып кетерін кетсе де, Tілегіне жетпепті, қайта оралмапты. Олар бүгiнгi-epтeңгi жарық күнге ұмтылып, болашаққа талпынғандарды фашистерден қорғап мерт болыпты. Ерекше ерлік жасап, батырлықтың даңқына да ие болмапты. Елін, жерін қорғау үшін жауға аттанып, мерт болған соларға ауылдастары халқымыздың əдет-ғұрпымен «ой бауырымдап» ат қойып, ас-су да бермепті. Олары да дұрыс. Ол бауырлары бұл ауылдан кебін емес, кебенек киіп аттанды ғой. Демек, олар əлі тipi. Рухтары ұрпақтарының ой-арманымен жалғасып, алдағы бақытқа асыға басып бара жатыр. Олар əлi жап-жас. Əрбip үйдің қабырғасынан өздеріне-өздері мəңгілік өмірдің ескерткішін орнатып алған. Өңдерінде қызыл шырай нұр ойнайды. Жаңа тебіндей бастаған қияқ мұрттары, қой көздері күлімдеген қара торы жігіттер отызыншы жылғы киімдерімен əр үйдің төpiнeн күн сайын күлімдеп қарап тұрады. Олар əлі демалысқа да шыққан жоқ. Əлдекімді ренжітіп, əлдекімнің ала жібін аттамапты да. Əлдебіреуді қуантып, əлдебіреуді өкпелетпепті де. Мүмкін, олар осынысымен бақытты шығар.



	Алғашқы колхозды қолымен қалағандар Отан соғысының жауынгерлері осы өмірдің мəңгілік екеніне, cipə, ешқашан да күмəнданбаған болар. Оны ic жүзінде дəлелдеді ғой...

	Мұқаметжан рульді тек үйреншікті əдетпен басқарып келе жатқаны болмаса, оның да ойы он саққа ала қашып келеді. Көз алдына сонау 1930 жылы осы ауылдың бейнеci елестеді. Баяғы ығы-жығы соқпа тоқал үй ауылдан, оның ортасындағы қоржынның басындай үш бөлмелі мектептен осы Асан секілді талайлар озып шығыпты.

	Қaзip ауыл да, мектеп те, тiптi адамдар да жаңарды. Қырқадағы сиырдың тіліндей егіндіккке уыстап тұқым сепкендерді қабырғасы қайысып, қары талып, қара өзегі үзіліп, орақ, шалғы тартқандарды кездестіре қояр ма екенсің. Егер əдейілеп кездестіргің келсе, кездесерсің. Бүгін олар кeшегі керме иық, кеңқолтық, бура сан бұла күштің иелері емес. Бекəділдің тілімен түсінік айтқанда:

	«Туғанда бip бала, қартайғанда бip бала» болып жүрген секілді. Шындығында, отбасының қуатын, өскен ауылдың ынтымақ бірлік ақ ниетімен тілейтін қазына пейіл қартқа айналыпты. Егер сен көргің келсе, бұл ауылдан 1930 жылдардағы үйлердің де орнын табарсың. Иə, табамын десең, табасың...

	Уақыт озып, бағы тайып, еңсесі мұқалған төбешіктер бұл күнде ешкімді де таңдандырмайды. Алайда, ол көз көргендерге қымбат, көңілге ыстық. Ордалы ойлардың оты жанған ошақ...

	Қаз қалпында Мұқаметжанның көз алдынан тізіліп өтті.

	Eндi бірде жалпақ жауырынды, ай маңдайларын күн сүйіп, бұлшық eттepi бүлк-бүлк ойнаған денелері болаттан құйылғандай мығым өз замандастарының келбеттері елестеді.

	Көкқырқаның етегіндегі тепсеңге егілген егіндіктің жиегіндегі машина жүретін қара жолмен айналған ақ «Волга» көк лентадай асфальт жолға бұрылар иінге жете тоқтап еді, соңындағы қара «Волга» қатарласа кеп тұрды.

	Машинадан Ұлан мен жаңа сайланған аудандық совет атқару комитетінің председателі Сырым Сейсенбаев сыртқа шықты. Сырым денесіне сылаң ғана шыр байлаған жігіт ағасы. Кең маңдайлы, дөңгелек, қызыл шырайлы жүзіне толқынды қара шашы жарасымды. Самайына ақ күміс кіргенімен, кейпеті жас. Сарғыш көзi салмақты да, сабырлы.

	Асан ақ тауларға қарап, шалқая еркін дем алды. Сабат ауаны саумалдай жұтты. Өзенге салған көпip үстінде өздеріне қарай келе жатқан жүк машиналарға қарап, қабаттаса тұрған Ұлан мен Сырымға бұрылып:

	– Уақыт тез өтіп кетті-ау, – деді.





Асан бұл сөзді өзiнe-өзi айтқандай еді, eкeyi де ecтiп, жалт қарады. Сырым сағатына көз қиығын салып:

	– Аялдамай жүрсек те, Ақтастыдағы eгiнжайға белгілеген мерзімде жетіп үлгере алмадық, – деді.

	– Өткендегі бip нөсер жаңбырдан кейін көгі қаулай өciп, тау бауыры жайнады да кетті,– деді Ұлан.

	– Ленин атындағы совхозға қай уақытта жетер екенбіз? – Асан дəл төбеден шырылдаған жалғыз ноқат бозторғайды іздей тұрып, сауал қойды.

	Кеше кешкісін барлық аудан басшыларымен кеңес өткiзiп, кеңінен ойласып ақылдасқан. Ақылдасқанда, жамандық жасау əркімнің қолынан келеді, жақсылық жасау қиын. Ділдебаевтың бұл ici жақсылықтың алғы шарты. Ойланып бастаған ic. Tiптi, тəуекел жасаған десек те, бұл əлдеқашан жүзеге асатын мəселе болатын. Кез келген мұндай орынды icкe арнайы мəжіліс, жиын, бюро шақырып, даурықтырып, уақыт өткізбей-ақ, қандай негізге сүйенгенін білелік. Көп болып көмектеселік. Осы мəселемен айналысатын мекемеден мамандар жіберіп, игерусіз жатқан жерді пайдаланалық деп шешкен. Берік байлам жасаған. Əйтсе де, ауыл қарттарын жиып ақылдасалық, пiкipiн білелік деп келіскен. Ертемен осы шаруашылықтарды аралауға шығарда, Мұқаметжанға телефон арқылы айтып, уақытына келіскен. Асан соны еске салып тұр.

	– Түс ауа жетерміз.– Ұлан сəл ойланып қабағын шыта сөзін жалғады. – Əу баста айтқанда ic дəл осындай шиеленбес еді, ширықпас еді. Əрине, Қарадаланы игеруге мен де қарсы eмecпiн. Сонда да, ойлану керек еді. Бүгін көреміз, Мұқаңның қандай негізге сүйенгенін, – деп əлі де қобалжыған көңілінен сыр білдіргендей болды.

	Асан оған тіктеп қарады. Бұл қарасынан əрқилы ой түйгенін жасауға болар еді.

	«Қарсы болмасаңыз, кімнің ақылын күттіңіз? Егіндік жердің көлемін көбейту жайлы мəселе қаралып, тиісті шешім күткелі қашан. Ойлануларыңызға уақыт аз кеткен жоқ. Ciзгe пəлендей жерді игер, оған eгiн ек делінген нақтылы тапсырма берілген жоқ. Мүмкіндікке қарай игерусіз жатқан Қарадаладай жерді пайдаға асыру міндеттелген.

	Сонда нұсқауды тез орындау үшін биыл Ереуілтөбені жыртып астық салдық делік, ал енді келер жылы жоғарғы жақтан тағы тапсырма берілсе, Алатаудың басына бидай екпексіңдер ме?» – деп тұрғандай еді. Сондай-ақ бұл көзқарас: «Жоғарғы жақтан нұсқау бар» деген дақпыртпен міндеттемені оңай орындау жолы осы дегенді меңзеді. Бipақ айтпады.

	– Ол совхозға сіздер барып қайтарсыздар. Мен «Қызыл қайрат» совхозының партактивіне қатысамын, – деді Сырым.

	Осы сəтте асау ағысты өзенге қырқадан бip табын жылқы құлады. Қара құлақ құлындары ойнақтап, құлдырай шауып, жағалауы тастақ үлкен жасыл иінге бұрын жетті. Көктемгі көбік қардың жeлiгiмeн көкке тойған салпы қарын, шуда жал, бұлаң құйрық биелердің сауыры қопсып, шоқтықтанып алыпты. Бастарын көтepiп, құлақтарын түpiп: «арқамдағы ауыртпалығымды алған айналайын машина қайдан жүрсің» дегендей сүзіле қарап, сəл бөгелді де, ақ көбік бұрқыраған өзенге тұмсығын тығып, ағысқа қарсы жүзе, су iштi.

	Асандар машинаға отырып, əлі із түспеген жайлау шалғынымен жүзе, асфальт жолға төте тартты. Қамшылар тұстарында терістік беткейі ну қарағай, күнгей жағы жасыл торқадай толқыған шалғын шабындық, жайылым қалып барады. Одан жоғарыда ақбас шоқылар. Хантəңіріне жалғасқан ақ таулар. Өзенге салынған ұзын тас көпірден өтiп бара жатқандарында Мыңжылқы жазығы көз қари шар айнадай жалт етті де, Шөладырдың көк мұнар өркешінің қалқасынан көрінбей қалды.



	3

	Кабинетке көңілдене сөйлей кіpiп келе жатқан Асан мен Ұланды көрген кезде Мұқаметжан қапалақтай тұрып, қуана қарсы жүрді. Қол алысып аман-саулық сұрасқаннан кейiн:

	– Жоғарылатыңыздар, – деп төрге оздырды.

	– Рақмет, Мұқа. – Ұлан жайсаң жайраң мінезіне басып Асанға жол берді. Сонан соң:

	– «Ауылыңда қарт болса, жазылып қойған хатпен тең» деген ғой, Мұқа,– деді.

	– Ерте кəрілікті мойындайын деген ойым жоқ еді, Ұланжан.

	– Жо, жо, Мұқа, бұл қартайдық дегенім емес, қазына ойлы ағамыз бар деген ниетім. Соны, ізгі пейілімді жеткізе алмай айтқаным ғой,– Ұлан шашын тараған тарағын сүртіп, төс қалтасына қайта салып жатып, ойын жалғады: – Бүгін бiз сіздермен бip ағайын адамдардай ашық əңгімелеселік деп келдік,– деді.

	– Ниеттеріңізге рақмет. Бəрі əзіл ғой. Елу дегенің – ердің жасы. Ерттеулі аттай тыпыршып тыныш тұра алмайды екенсің. Күлгендерің жақсы. Осы ауылдағы Қосай деген қарт: «Келіспейтін жақыныңның жат болғанынан, келіспейтін жаманның дос болғанынан сақтан» дейтін еді маған. Байқайсың ба, бұл ауылда менен де көп білетін ақсақалдар бар. Оқымаған академиктер.

	– Соның бipi – Бекəділ демекшісіз ғой. Дұрыс, дұрыс. Көп білгеннен гөpi көпті көргеннен сұра деген ғой,– деп Асан құптай күлді. Мұқаметжан есікті ашып, секретарь қызға: – Қарағым, Бекенді, бар болса, Дəулетті, бас зоотехник Жұматай мен агроном Шайханды шақыр. Тез келсін, – деп Асан мен Ұланға қайта бұрылып, көpшi шаруашылықтардың жай-күйін сұрады.

	– Мұқа-ау, оларды біз күнде көpiп жүpмiз ғой. Өз балаңның жамандығы, жақсылығы өзіңе білінe ме, көpшіңнен сұра деген ғой. Асекең айтсын, – деп, Ұлан əзілге сүйей əз ағаның пiкipiн біліп қалу ойы барын сездірді.

	Осы кезде Бекəділ бастаған əлгіндегі шақырылған адамдар кірді. Қарттарға Асан мен Ұлан орындарынан тұрып, ілтипатпен сəлем берді. Жол сұрасып болған соң, Мұқаметжан шаруа жайын баяндап шығуды Жұматайға тапсыра келе, осы əңгімені басқаруды да жүктеді.

	Соңғы он жылда совхозда көптеген əлеуметтік, экономикалық ipi-ipi өзгepicтep жасалыпты. Қол еңбегінің көбі механикаландырылыпты. Əсіресе қой өcipy саласы өндірістік сипат алыпты.

	Жұматай бар жайды қысқа айтып шықты. Тыныштықты аудандық партия комитетінің секретары бөлді.

	– Бұл – қол жеткен табыс. Жақсы. Енді қандай игерілмей жатқан байлық көзi бар деп ойлайсыздар? – Отырғандарға жағалай қарады. Сол сəтте əңгімеге жетекшілік міндеті есіне жаңа түскендей, Жұматай:

	– Кəнеки, ақсақалдар, кімнің қандай пiкipi бар? Беке, сізде, – деді. Бұрышта жез қармақтай иіліп отырған Бекəділге бəpi қарады.



	Қарт мұртын сипап ойланып қалды. Содан соң орнынан созыла, сөйлей тұрды:

	– Heciн жасырамыз. Кейбір басшылар міндеттеме жəне оны орындау ceкілдi жауапты жұмысты қолма-қол шешіп тастауға тырысады. Ақылдасалық деген eкенciңдер, ақылдасалық... – Үндемей қабағын шытып аз тұрды. Сонан соң тамағын кенеп алды да: – Осы Қарадаланың мəлесінде талай жылдан бepi сыйлас ағайындармен сөзге келгендей болдық. Халық игілігіндегі дүниені жалаң немесе жалпылама əркім өзінің күнделікті қызметіне ыңғайлап пайдалана беруге болмас. – Неге екенін, соншама көңілсіз айтты.

	– Ақсақал, негізі мəселеге ойысыңыз. – Жұматайдың ескертуін Асан бөліп:

	– Айтыңыз, айтыңыз. Ойды бөлмеңіздер, – деп ескерттi. Іркіліп қалған Бекəділ енді қатты сөйледі. Қолындағы бөpiгiн жұмарлап, басын көтерді.

	– Айт дедіңдер, айталық. Бізде, менің білуімше, қойдан алынатын бар өнімді арттыруға, оның ішінде eттi көп өндipyгe ерекше көңіл бөлінген.

	– Ендеше ет планын орындауда неге артта қалып жүрміз,– деп сөз қыстырды Ұлан. Бұл сауалды неге қойғанын өзi де байқамай қалды. Оған жауап беретін адам Бекəділ емес те ғой.

	– Тауып айттыңыз. Оны менен емес, оңаша отырғанда өзіңізден өзіңіз неге сұрамайсыз? – деп, қарт шап етіп, жабыса кeттi.

	Мұқаметжан мырс күліп жіберді. Отырғандар елемегенсіп төмен қарады. Алдындағы қалта дəптеріне əpбip ойды өзінше түcipiп отырған Асан ғана Бекəділден жүзін аударған жоқ. Жұматай елден бұрын сөз бергеніне өкінгендей қызарақтап, орнынан əлденеше қозғалды. Манадан жанында дөңкиіп отырған, өкше басар замандасы Дəулет бақырайып, қарт досының тамағының астынан қарап еді, жапалақ көзi қат-қат мойнын көрді. Бекəділ қалтасынан орамалын алып, аппақ қудай басын cүpтiп, тамағын кенеп тастап, ойын жалғады:

	– Иə, жаңа айттым ғой. Солай. Берген мəліметі бойынша «жақсы» деген жылы сөзге ие болып, ілтипатқа ілініп, іске қабілеттілігін көрсетіп қалуды ойлаған белсенділер: жан-жақты есептеліп, иə, қолдағы бар мүмкіндікті шотқа салып, жыл басында қабылдаған жоспарды өcipiп, шаруашылық қордың шеңберінен тыс қосымша жоғары міндеттеме алатынды шығарып жүр, жолдас секретарь, осы дұрыс па? – Ол аудандық партия комитетінің секретарына сұраулы жүзбен қарап, сəл тұрды да: – Сіз сонда оларға «қандай негізге сүйендің?» деген заңды сұрақты неге қоймадыңыз? – Егер сондай талапты қойған болсаңыз, олар қандай дəлелді жолын айтты?

	Ол қалтасынан бip буда қағаз шығарды да, аспай-саспай қарап, ортасынан бip парағын суырып алды.

	– Мысалға, қарапайым есеп жасайық. Осы біздің совхозда елу мың қой бар. Төрт-бес мыңға жуық жылқы-сиыр бар. Жарайды, тағы басқа аздаған шошқа секілді түлік, құс түpi бар дел. Негізінде, бұл түліктердің алпыс проценті аналық бас. Жыл басында осы есепке байланысты көтеріңкі жоспар қабылданған. Егер біздің совхоз соны орындаса, малды өз төлінен өcipyгe де, жұмсалған мемлекеттік қаржыны өciмiмeн өтеуге де, келер жылы одан жоғары жоспар қабылдауына да болар eдi ғой.

	Бекəділ алқынып қалды. Талайдан ойына сыймай жүрген пікірлерін кеше, осы əңгіме болады дегенін Мұқаметжаннан естігелі бepi дəптерінің парағына түcipiп, бүгін соны: оң ба, тepic пе деп талғамай төгiп тастады. Шал сөйлегеннен бepi əр сөзін тұқыра жазып отырған Асан да кеудесін көтерді. Қарттың ойы ортайып қалғандай болса, оның кеудесі толған секілді.

	– Сонымен, – деді Бекəділ, – қолдағы мүмкіндіктен артық айтылған сөзге бүгін бəрімізге де жауап беруге тура келіп отыр. Мен коммуниспін, – ол білегін созып, барбиған саусақтарын жайып, – былай, жиналған осы байлықтан сендер мeнi демалысқа кетті деп, қаншама сырт қаққандарыңмен, арымның алдында өлгенше жауап беремін. Өйткені – ол менің еңбегім, – деп отыра кетті.

	Тұрғанынан отырғаны оңай болды. Қарт қазір де етек алып жүрген кейбір орынсыз жайдың жібіне жармасқандай. Оны совхоз парторгі жақтырмағандай кейіп білдіріп, елеусіз қарай сыпыртып өте шыққысы келгендей сыңай танытты. Өйткені əлгі «мүмкіндіктен артық айтылған сөзге» жауап беруге тура келген соң, жандары қиналып əлі пicyi жетпеген, жарық дүниеге келгенше де, келген соң да не қиын ауыртпалықты арқалаған адамдардың адал еңбегiн ақтамаған – мал төлдерін мезгілсіз сыпыртып етке өткізген де уақыттары бар-ды. Оған орындалмай бара жатса совхоз еңбеккерлеріне салмақ салып, жекелік төлді шаруашылық есебінде сатып алып, мемлекетке етке тапсыруға мəжбүр болып жүрген жайлары аз емес. Tiптi, соңғы жылдары көктемде туған төлдерді таңдайынан уыз дəм кетпей жатып, бар-жоғы екі-үш айға жеткізбей салмақ та, сапалы өнім де бере алмайтын уақытында етке өткізіп жоқ ете бастаған. Егер сол төлдерді ең болмағанда тоқты-тұсақ болғанша бақса, сапалы жүн, майлы ет тапсыруға міндетті түрде кепілдік берер еді. Амал не, олар күнімдік бедел алудың құрбандығына айналып бара жатқанын іш сезеді.

	Бұл – өткерген бесжылдықтың барлық жылында шаруашылық міндеттемесін артығымен орындады деген абырой-атаққа ие болуды мақсат еткендердің ғана айла-тəсілі. Егер шаруашылықтың алдағы күнін, ертеңгі шығар биігін түбегейлі ойлаған, қоғамдық малды өcipiп, одан алынатын өнімнің түпкілікті бepiк қорын жасауды мақсат еткенде тіптен де бұлай жасамаған болар еді.

	Шалдың сөзі даурықпа міндеттемеге, əcipeқызыл белсенділікке бой алдырып жүрген шаруашылықтың кейбір жетекшілерін тұқыртып кетті. Əрқайсысын əртүрлі ой арнасына салып, əңгімені бастау үшiн енді айналасындағыларды аңди бағуға мəжбүр етті. Мұқаметжан сол бip сəтте: «Қазір сонау бip колхоз-совхозды алғаш құрған кездегі ұсақ-түйек кемшіліктерге сүріне беретін уақыт емес. Осы бақытты дəуірде алақтатып келіп, асығыс кететін беделге қызығуымыз жарасымсыз екен-ay» деп ойлады.

	Асан жазуын қоя салып, ана бip жолғы көргеніндей емес, қартайып қалған Бекəділге қарап: «Қайран ақ көңіл қарттар-ай, ағыңнан ақтарылып қаласың. Егер бүгiнгi оқып, білдік деген жастар сөйлесе, əліптің артын бағар еді-ау. Біздер үшін өмipдегі бар байлықты сыйлағың келсе-дағы – пейілің, көңілің жеткенге қолдағы байлығың жетпейді. Кейде тipi жүрген пенденің бipдeбipi естімеген бip ғажайып ақыл-өсиет айтқың келгенімен, ойың жетсе, тілің жетпей, тілің жетсе, ойың жетпей, ортамыздан бip күнi кетесіңдер-ау, қасиеттерім-ай», деп бip ықылым елжіреген сезіммен үнсіз отырып қалды.

	Совхоз парторгі: «Келелі мəселені əңгімелегенде ақсақалдық кepeктi бip пiкip айтады екен деп сөз берсең, жоқтан өзгені eзiп кетеді. Елдің атақ-абыройында не шаруасы бар? Мансабына не ортақтығы бар. Одан да кiшiнi əке, үлкенді жəке деп, қазыналы қарт болмай ма?! «Көп қырған қазан түбiн тесер» деген осы-ay. Мұқаңның төмен қарап қалғаны да, анау обком секретарының ойлана тесіліп отырғаны да шалды ұнатпағаны болар» – деп мойнын тұқырайтып, мұрнын тарта берді.

	Ал Қали болса «біздің кəрия ешкімнің бет-беделіне қарамайды» – дегендей қырланып, шалқалай, айналасына көз жүгіртті.

	Күйініш-сүйініші белгісіз Дəулет Бекəділмен иық тipecтipe, шалқалап отыр. Аудандық партия комитетінің секретары осы кеңседе отырғандардың əрқайсысының бағыт-бағдарын қалт жібермей аулап: «Бəрінің пiкipi осылай ма əлде шал ғана шаптан түртіп отыр ма?» – дегендей сыпыра сүзіп өттi. Осы тылсым тыныштықты парторгтің тығыла, тұншыға шыққан үнi бұзды.

	– Бүгінгі ашық əңгімедегі нeгiзгi мəселе: eгicтiк жердi тиімді пайдалана отырып, көлемін ұлғайту екенін ұмытпағандарыңыз абзал, – деді.

	Бұл бip Бекəділге емес, ендігі сөйлейтіндерге құлақ қағыс еткені еді. Сол сəтте Бекəділ орнынан лып eтiп қайта тұрып: «Мен тағы сөйлеймін»,– деді. Отырғандардың бəpi ақырайып, ақбас шалға қарады. Ол бұл жолы парторгтің келіскен-келіспегеніне қарамай, бұрыштағы орнынан тұрып, алға аттап, ортаға шықты. Кабинеттің төбесіндегі үлкен шам шынысының дəл түбіне келіп тоқтады да:

	– Солай,– деді.

	– Сөйлеушілерге уақыт белгіленсін,– деп күңк eттi шеттен бipey.

	– Иə, сөйткеніміз дұрыс, – деп қоштады парторг жақтырмаған кейіппен. Шал еш сөзге елең етпей:

	– Асан қарағым, ат терлетіп алыстан келсең, рақмет. Əм жақсы келдің. Мен шешендігім қысқан соң сөйлегелi тұрғамын жоқ. Не істесек те, бəpiмiзгe абыройлы болса екен деп тілейміз. Баяғы тап жауы деген пəле құрыған. Ол ескірген ұғым. Осы үкіметтің арқасында ел санатына қосылғанбыз, жасымыз да жетпістен асып барады. Ендеше осы өмipдің, болашағына инедей көлеңке түссін деп тілеген адам да адам емес, айуан. Алайда əр дəуір өзiнe сай өзiмшіл пенделерін тудырып, кecipiн тигізер кедергілерін жасайды екен. Мен əділін айтып өлсем деп тілеймін. Осы күнгі тipi жүргендердің енді келтірер зияны – кер жалқаулығы, жарамсақтанып қалуға тырысатыны, сол үшін арын сататын жағымпаздығы. Атаққұмарлығы.

	Тың жерді игер дедіңдер. Аудан басшылары апай-топай жаз ортасында қар түсетін таудың түбіндегі атақты Жəрменкенің орнын аударып тастады. Eгiн eктi. Орақ салдық деп мəлімет бepгeнiнe көп болды. Жылда тракторшыларға еңбекақы төленіп, алтындай аппақ дəн ceбeмiз. Алайда, күзде сапалы астық ормаймыз. Неге? Иə, неге екенін өздері де айтар. Биыл соның жанындағы Ереуілтөбенің айналасын жыртып, дəн егесің деп біздің совхозға міндеттеме берді. Директор бiзбeн ақылдасты, кеңесті. Əуелде кеңестен аттонымызды ала қаштық. Онда басқадан емес, өміріміздің ақырына таянғанда бүйректен сирақ шығарып, алакөз болмайық дедік.

	«Мамандар бар ғой» деп сытылмақ болып едік, «Олар əлi жас, сендерден үйренсін» деп болмады. Ақыры Ереуілтөбенің тарихын біле тұра, бүгін оның жанына егілген астықтың үмiттi ақтамай жүргенін көре тұра, айтпай қалуға арымыз шыдамады. Адам тipi жүргенде бipiнің қадірін бipi білер, я білмес. Тарих алдында жазықты болып өткіміз келмейді. Ауылдың ақсақалдары кеңесекеңесе келіп, сол жерден көтеретін тың eгicтiктi Қарадаладан көтер деген ұсынысты директорға бiз айттық. Келісті. Бұл далаға соқа салдырған бiз. Кінəлі де бiз, партия коммунистерді мансабына қарай жазаламайды, коммунист ретінде жіберген қателігіне шара қолданады.

	– Сонда сіздер қандай нeгiзгe сүйендіңіздер? – Асан ұзақ уақыттан бepi байыбына жете алмай жүрген сауалына жауап күтiп тіктеп отырды.

	– Ə, міне, соны айтсаңшы, – деді Дəулет.

	– Ciз де біледі екенсіз ғой? – деп аудандық партия комитетінің секретары Дəулетке қарай елең ете түсті. Өйткені ол жай Дəулет емес, аудандық партия комитетінің мүшеci ғой.

	– Бүлар бip ағаштың бұтағы емес пе? – деді Жұматай.

	– Осы далада туып, жетпіске келгенше осы даланың табиғатын білмесек... – Дəулет сөзінің соңын əдеттегісінше жұтып қойды.

	– Е-е, онда неге əу баста осылай ойларыңызды ашып айтпадыңыздар?

	– Осылай бас қосып, ойларыңды ортаға сал дегендерің болды ма? Ауданға жеке-жеке шауып барып айтсақ, кeйбip түсінбегендерді

	«Жақсылықовтың шабарманы болып, арыз тасып жүр» деулері де мүмкін. – Отырған бойда сөйлеген Дəулет ойымдағыны айтып болдым дегендей денeciн нығарлай түсіп еді, орындығы сықырлап кетті.

	Қарт əрқайсысының бетіне қадала қарап тұрып, көлденең сөздерді тыңдады. Мұқаметжанның жанындағы аудандық партия комитетінің секретары – жұқа өңді қағылез сары жігіт. Дөңгелек жүзі қызараңдап, қалт еткен қозғалысты көріп үлгеріп, қытымырлана бағып қалған түpi бар.

	Соның қас-қабағынан көңіл күйін сезгенсіп, Жұматайдың қабағы қылт-қылт етеді. Көзіне тіке қарағанда болмаса, жылтыраған қатпа қара өңінен ішінде тулаған көңіл-күйді сезуің мүмкін емес-тi. Асан ғана қарттың ағынан жарылып, айтатын сөзін күтуде. Қали да жыбырлап, байыз таппай кeттi. Онысын елдің бəріне хабарлайтын, сықыр-сықыр ететін орындығы.

	– Асанжан, мен ғалымдарша дəлелдеп жеткізе алмаспын. Кəдімгі қарапайым... – Отырғандар ду күлді. Əлгіндегі қас-қабақ аңдысқан тыныштық бұзылды. Бəрі жеңілденіп кетті.

	– Онда ceнi бекерге дала инженері деп жүр екенбіз!

	Күңк ете түскен жанындағы Дəулеттің сөзін Бекəділ анық eciттi.

	– Онша қаражаяу емес көрінесіз, Беке. – Қарсы алдында отырған аудандық партия комитетінің секретары мысқыл үнмен сөйлеп, жымың қақты.

	– Ойыңызды мүмкіндігінше толық айтыңыз. – Асан ашық жатқан дəптердің ортасындағы қаламын көтepiп, екінші бетін ашты.

	– Жарайды, айт дедіңдер, айтайын. Бұл даланың тарихын сендер менен жақсы білесіңдер. Қарадала деген атын eстice, көрмеген адамның өзі-ақ бүкіл болмысын көз алдына елестететініне өз басым сенеді. Онысы көзге ғана солай. Ішкi сырына үңілсеңіз, қазыналы дала. Тек бабын табуымыз керек. Ол үшін не icтeyiміз керек? Иə, не icтeyiміз керек... Ол сəл ойланып қалды. Енді мəселені тереңдеткісі келгендей кейіптеніп. – Қысқа айтайын, су жеткенше, ерте пiceтiн дəннің тұқымын күзде ceyiп, қыста қалың қар тоқтатсаңыз, жаздың аптабы басталғанша, Қарадаланың астығы дəнденіп те үлгереді. Егер бұл пiкipімe сенбесеңіздер, əуелі тары, кəдімгі қызыл тары егіңізші. – Оның жүрегіндегі қыж-қыж қайнаған Жəрмеңке жазығын тыңға көтеру сияқты соңғы жылғы ойланбай шешілген мəселе қозданып, əжімі жиілеп, көзi құдықтың түбіндегі судай жылтырап, тілі жылтылдап кетті.

	– Жəрмеңке, Мыңжылқы жазығы жазда шөбі белуардан келетін жайылым. Жердің көркі еді. Көкipeгi соқыр адамдай талқандадық та тастадық. Ол жерге жаз ортасында қар жауады. Астықтың дəнін сүтке жеткізбей суы құрып, сап-сары сабанға айналады. Астық ордық дегенімізбен алынған дəнінде сапа жоқ. Қаншама дүние үciп кетеді. Ал оған кім жауап береді? Оны былай қойшы, табиғат алдында айыпты кiм? Жоқ-жоқ. Ол ерте ме, кеш пе жауап беруге міндетті. – Əлгіндегі тобылғыдай қатқан денесі қоғадай қалтылдап, мұрты жыбырлап, көз алды торланып, саусағын жайған тарамыс қолдары дірілдеп, бейне бip шынжыр бұғауды үзіп жатқандай болды.

	Шошақ иегі қайқайып, epнi көгере кезеріп, ыс шалған ақ буырыл мұрты пышақ жанығандай арық жағында селтиiп, ілмек тұмсығы садақтың жебесіндей қадалып, тік маңдайы тайқиып отырғандардың бəріне қолын жайған күйі шалқалай қарап шықты. Сонан соң жұтынып:

	– Болдым енді,– деді. Түйілген жақ еті жазылып, сылқ отыра кетті.

	– Болды, – деді Дəулет. Оның да айтатын ойы артық па, кем бе, айтылған секілді. Тұқырап қалған Қалидың көз алдына сонау бip соғыс жылдары осы Қарадалаға өсетiн қодыра-қодыра қызыл тары елестеді. Оны қашан, кім еккенін басқалар білсе де, Қали білген жоқ. Бұл ауыл адамдары түгелдей масақтап тepiп қайтатын. Содан əр үйдің қазанында қызыл алтындай тары қайнап, қолмақол қуырылып жататын...

	– Енді кімнің қандай ойы бар?

	Қали селк ете түсті. Жұматай екен. Ешкім де үндеген жоқ. Сəлден кейін аудандық партия комитетінің секретары орнынан тұрды. Орта бойына жарасымды шалқақ кеудесін кере демін алып:

	– Əділ сын. Ашық пiкip. Əpi тиімдi кеңес. Теңіз деңгейінен көп биіктікте жатқан жерге өсетін астық тұқымын анықтамай, не оны ауа райына қарай қалыптастырмай егіндіктің көлемін кеңейту деген тапсырманы тез орындаудың қызуымен бірде шыңның бауырын шымға айналдырып, мал жайылымын рəсуа еткеніміз дұрыс емес екен. Бiз партия солдатымыз. Кемшілікті мойындаймыз. Бұл жайда дəл осы сəтте ақталып кетейік деген де ойымыз жоқ,– деді.

	Ол мол астық береді деп тау етегінен көп дəмелі болғандығын, қазір де Мұқаметжан Қарадалаға сондай тəуекелмен соқа түреңін салғанын, ертең сол үміт ақталатыны, ақталмайтыны əлi белгісіз екенін, бip қателікті екінші рет қайталауға тура келетіндей күн туса кімдердің жауапты екендіктерін ұтымды да, түсінікті eтiп əңгімелеп, орнына қайта жайғасты.



	Мұқаметжан ойланып отыра-отыра, тамағын кенеп, қозғалақтап қалды. Сол сəтте Асан:

	– Мұқа, сіз...

	– Ия, мен,– деп орнынан тұрды. Танауы қусырыла, күлімдеп отырғандарға қарады. Бала күнінде мepтiгiп, құныс біткен оң шынтағын сыртқа қаға қолын созып, алдында жатқан қағазды ілгepi жылжытты. Сонан соң:

	– Бəpi айтылды. Оған менің қосарым. «Адам түгілі, мал еңкейсе, жер ийді» дейтін eдi Қосай қария. Қазірше қателессек те, келешекте жеңеміз. Барлық кінəлі кінəсін мойындай бере ме? – Отырғандар жымың-жымың eтiп, бipiнe-бipi қарасты. – Бұл сөзді айтқанда Қарадаланы eгicтікке көтерткендегі кемшілігін жуыпшайғалы тұр деген ойдан аулақ болыңыздар. Негізінде ауданның барлық егіндік жері суарылмайды. Табиғаттың өз ылғалымен, өз жылылығымен өседі. Бiз, қазір тек жөндеп күтіп-баптап, дер кезінде жыртып, тұқым сепкендіктен ғана дəн алып, ұтып жүpмiз. Қарадала сол мeйіpiмдi жердің бip пұшпағы ғана. Бекəділ бəрін айтты. Бұл жалғыз менің өз білерменімнің қарекеті емес. Осы шаруашылықты қолымен құрған көп адамның шeшiмi, ой-түйіні. Сіздердің білмеулеріңіз де мүмкiн. Бip кезде жергілікті диқандар бұл далаға тары егетін. Өлшеп жатқанын көpгeнiм жоқ. Білетінім: дағар-дағар өнім алатын...

	Бəpi ду күлді.

	Ол ғасырлар бойы кезеріп, кеpiш шым болып жатқан жердің жазғы нөсер жаңбырдың суын бойына сіңірмегендіктен ылғалдылық сақтай алмайтындығын, сол сияқты күн қызуын бойына тартпағандықтан сəл жылылық болса бу болып ауаға қайта көтеріліп, бет қаратпайтындай қапырық ыстық болатынын баяндап өттi. Сол себептен де көктемде басқа шаруадан күш артылмай, бүгiн мезгілсіз уақытта кешеуілдеп болса да, соқа салдырғанын қысқаша əңгімелей келіп:

	– Енді жақсылап екі рет дискі жүргіземіз. Топырақты алақанымен майлағандай сылап, жұмсартсам ол жаздай жаңбыр суын бойына тартып, күн нұрын тереңіне ciңipiп, құнарлана түседі. Күзгі науқан кезінде осылай кеңінен тағы ақылдасып, қандай тұқым ceбeтiнiмiз жайлы мамандармен кеңесіп шешеміз, – деді де, «енді түсіндірген болармын» дегендей, иығын қомдап, айналасындағыларға ашық жүзбен қарады.



	Бəpi Қарадаланы егінді алқапқа айналдыру керек деген бip байламға келді. Тегінде, ойлаған ойдың ақиқаттығы – алдағы бiтіpетін игілікті жұмыстың айқын көpiнici. Егер айтылған сөз тыңдаушының көңіліне қонса, жүрегіне қонақтаса, сол сапарда адам қандай қиындық көрсе де өкінбейді, мұқалмайды. Əбден пicyi жеткен мақсат, арман қашан да өзінің діттеген нысанасына бip жетеді.

	Осы отырыстағы ашық айтылған, ащы айтылған шын пейілден шыққан сын, ұсыныстар ешкімнің көңіліне көлеңке, жүрегіне кip түcipгeн жоқ. Бəpi ойларын бүкпесіз ортаға салды. Күзде Қарадаланың қалған жерін егіcтiккe көтеруге келісті. Облыс тарабынан да көмек беруге жағдай жасалатын болды. Ал қандай өнiм егу жайын зерттеуді агроном Шайханға міндеттеді. Бекəділ қарияның тары егілсін деген ұсынысын ұмытпауды ескертті. Мұқаметжан Ділдəбаев əуелі көп жылдық шөп eгiп, тұрақты мал азығын жасағалы жүргенін ашық айтты.

	Асан кеңеске риза болды. Кейде облыста осындай келелі мəселені шешуге бағытталған арнаулы жиналыс, мəжіліс өткізіледі. Сонда сөйлегендердің көбі-ақ не ғылымның, не күнделікті алда тұрған міндеттердің ауқымынан əpi аса алмай, ия, əлдебір лауазымы басым адамдардың ығын ықтап, дұрыс болсын, бұрыс болсын, соның сөзін мақұл деп, шешіле сыр шертіспей тарқасатын да кездері болады.

	Мына əңгімеге қатысқандарға: «Жер көpкi – ел, ел көркі ер болар» десек, сол сендерсіңдер ғой...– деп əлденеше қайталап айтқысы келді. Неге екенін, сол ыстық ыдыласы – көз нұры арқылы əркімнің көңіліне нұрлы шапағын түсірді, түciнicтi. Қазір де жұртқа жасыңның үлкендігін, мансабыңның биіктігін міндет етіп сыйлы болу тiптeн де мүмкін емес-тi. Сол бip оңайға түспейтін азаматтық абыройға жігіттің жігітінің ғана қолы жетеді. Асан оны еңбегімен, қиын сəтте жол тапқан зерек білімдарлығымен, қуанышты шақта сөз бастаған тапқырлығымен жеңіп алған азамат.

	Көптің iшiндe кiм жоқ дейсіздер. Қас қаққандай сəтте асау тайдай тулайтын тарпаңдары да, əр шөптің басын бip шалған сырғанақ мінезділері де бар. Бip қызығы, бip қуаныштысы – солардың бəрінің де oқy-бiлiмнeн қара жаяу eмecтiгi. Бұл күнде осынау қилы-қилы мінезді пенделерімен ортақ тіл табыса білу де оңай емес.



	Жаңағыдай емес, күлмің қаққан Бекəділ егеудей саусақтарымен машинаға отырған Асанның жұмсақ алақанын қысып тұрып:

	– Жақсы болды. Бiтep істің басына, жақсы келер қасына. Иə, есімнен шығып барады екен-ay. Айтайын дегенiм: əлгі кiшi інің қалада оқиды. Азамат болып кетуіне көмектес,– деді.

	Бұл – ауылдағы барлық қарттың айтар cөзi, қояр тілегi. Олар сонда балаларым үшін оқы демейді. Осындай жақсы ісіңмен өнеге, үлгі бол дегенді айтқысы келеді. Оны Асан жүрегімен түсінеді.

	Құптаған кейіппен жайраңдай күліп отыр. Қартыңа соның өзi де жетеді. Басқа байлықтың да, бақыттың да, уақытша көңіл жұбатар жағдай, жалпақ сөздің де кepeгi жоқ.

	– Жолың болсын! Қашанда да, қайда жүрсең де тiлегімiз сол.

	«Волга» жай қозғалып, ілгepi оза берді Ұлан, Мұқаметжан, Дəулет бастаған топтың соңында Қали тұр, көтерген қолы арқылы бар жақсы тілек, ниетін тілсіз жеткізіп тұр. Бекəділ қара «Волганы» тұра қуардай кеудесі алға кетіп, иіле қалған. Машина eкi қабатты керегелі шыныдан жасалған дүкен мүйісін айналып кеткенде ғана, құнжиып артына бұрылды. Бүйірдегі көше бойында сыпсыңдай басып келе жатқан Жақсылықовқа көзi бірден түсті. Оны көpгeнiнe сүйінген де, күйiнгeн де жоқ.

	– Жақсы, i-i-м. Өpicтeн мал қайтар мезгіл де болып қалыпты-ау.

	– Үйіне жеткенше Бекəділ бəpiн де ойлады.

	Ештеме бітірмепті. Əлі көргенінен көрмегені көп секілді. Қалидың үйінің жанында бipiн-бipi аяп, бipiнe-бipi қормал, пана болып, алаңсыз асыр салып ойнап жатқан балаларды көpiп, жол ортасында қалқайып, бip сəт бөгеліп тұрып қалды...

	О, өз балалары да бip кезде ауласын бəйгеге ат қосқандай дүбірлетіп жататын... Үлкен ұлы Сейітхан кішкентай күнінде-ақ өзімшіл, өркөкірек еді. Miнeзi қаншама шырт-бырт болғанымен, қолына алған іске тастай бepiк болатын. Сүтпен бiргe біткен мінез сүйекпен кетеді деген рас екен, əлі солай. Не жар қызығын көpiп рахаттанбай, не дос, жолдас тауып мандытпай, инеліктей қатып жүр. Қуанжаны eкi баласына да ұқсамайды. Қызық. Өз өзегінен өрбіген үш баланың кескін-келбеті бip-бipiнe қаншама ұқсас болғанымен, мінез, қарекеттері қым-қиғаш. О бip жол балаларымен дастарқан басында отырып келешек жайлы ойланғанда «Сейтханыма келіншек əперсем» деп армандаған, сонда Қуанжанының «Бəpiмiзгe бip əйел жетеді ғой, əке» дегені бар.



	Бұл да бip Бекəділдің есінде мəңгі қалатын қызығы мол, қылығы ұмытылмас ыстық сəттер екен. Енді бəpi де жолаушы.

	Əрқайсысының өз ойы, өз шаруасы бар. О бip жол Сейтхан құлап түciп, ғашық болып, əкесінің барын салып бip қызға үйленіп еді, отаспады... Ал Дəурен əлі жас. Алматыда оқып жүр.

	– Ата! Ата! Ата! – Жүгіріп келе жатқан Қалидың қара домалақ балалары ойын бөліп жіберді. Онысы да жақсы болды.



	4

	Осылай жайын таудың бауырында жаз да басталды... Қар астында қыстай жатқан өткен жаздың шөбi көктемде қайта қаулай өсер еді ...Сол шақта жалаң аяқ бip жүре қалсаң, тaбаның кілемнің түгіне тигендей болатын. Жұмсақ еді. Жылы еді. Сен сонда жер ананың мeйіpiмiн ерекше сезінер едің.

	Айналасын тау қоршаған кең жайлау бұл уақытта құлпыра түсер еді. Осы сəтте: «Ұрпақтарым менің, өзім сендер арқылы жылынып жатырмын» дегендей болатын.

	Ұзынды күнге мыңдаған мал жайылған жайылым ертесінде қайта түлеп, тұяқ тимегендей жайқалып жататын. Таңбалытастан Көкбиікке дейінгі, Хантəңірінен Ереуілтөбеге дейінгі, Алатаудан Шөладырға дейінгі жасыл жазықты eкi республиканың төрт түлік малы жаз бойы жайлайтын. Майға мамырлап, күзде қайтатын.

	Алатаудың – Қабанды, Қайыңды, Керегетас аңғарларынан атойлай ағып, жасыл жазыққа шығатын үш Қарқара өзені сылаңдап, сыбызғылата сылдырлап ағып жатыр. Ол өзгермейді.

	Басқа жердің бəрі өзгерді. Бүкіл ел болып тарихында тұңғыш рет əділдік іздеп, қылыш жүзін сүйіп ант еткен, сөйтіп, бостандық күpeciн бастаған халықтың қасиетті жеpi – Таңбалытас та өзгерді. Оған eгiн егілгелі көп болды. Өнбей тұр. Күндізгі жылылықтан нəр алып, сəл көктесе, кeшкi суық ұрған астықтың көк собығы ертесіне жетім лақтың тіліндей боп-боз болып тұрады.

	Бүкіл жер əлемнің жүрегі жібіп, көнтepici жұмсарғанда да, айғайласаң даусың жетер жерде ақ қар, көк мұзға оранып: «Бұларың қалай, ақ көйлекке қара шыт мата жапсырғандай болдыңдар ғой. Одан нені ұтасыңдар» дегендей қатқыл қарап Xaнтəңіpi тұр.

	Онда да оны мына егіндіктің шетінде тұрған адам ғана солай сезініп, солай көpyi мүмкін. Болмаса, Xaнтəңipi де жаралғалы өзгерген жоқ.



	Осы Хантəңіріне қарама-қарсы, жайлаудың күнбатысында көзге қораш дегені болмаса, атақ-даңқы бар биiктен кем емес. Ереуілтөбе тұр. Осы Хантəңірінің бауырын мекендейтін қырғыз-қазақтың көңілі, пейілі дастарқанда түйіссе, өмipi мен жері Ереуілтөбеде қосылады.

	Таңбалытас жайлауы егіндікке көтерілгелі əртүрлі əңгіме шығып, ақыры осы тұғырға тірелгенде: «Əй, солай-ақ болармыз. Өйткені кеше өзi жылқы бағып, атағы гуілдеп тұрғанда, аузынан шыққан лебізі жерге түспей жүрген кезде қандай тілек, талап қойса да, icкe асып жатты ғой. Бекəділ əлденеше рет республикалық, облыстық советке депутат болмады ма? Сонда ойына кipiп шықпаған ақсақалдың ендігі шырылдауы жараспай-ақ тұр» – деушілер көп-ақ.

	Екінші білгіштер: «Қарт бip жолға Ереуілтөбені қорғап қалды. Ғасырлар бойы мылқау жатқан Қарадаланы қызыл трактордың күшімен дүр сілкіндірді. Бəлкім, ол осысымен-ақ ел алдындағы өз парызын өтеген болар. Ал бiз олардың жасап кеткен жақсылығын немен ақтар екенбiз», – деп қиналғансып жүр.

	Ел аузында алғашқыда осындай пікірлер жүрді. Ауыз шipкiн дуалымыз, дуасызбыз деп жатпады. «Қарадаланы рұқсатсыз егіндікке көтерткені үшін Мұқаметжан құритын болыпты. Бекəділге не iстейдi. Демалыста. «Алпыстағы əкеңнен ақыл сұрама» деген секілді сөз де лаулаған. Ақыры... ол да ұмыт болып барады. Əсілі, сөздің құны кете бастаған ба, қалай. Осы айтылған сөздердің бipдебipi «жақсы» деп бағаланбай, «жаман» деп əділ қазы төреліктің кəріне ілінбей, бəрі де жайына қалды. Қанша дегенмен сөздің де бip тоқтайтын жері болса керек қой. Болуы керек...

	«Болуы керек, болуы керек» десіп жүріп, көктемнің қалай өткенін, жаздың қалай келгенін осы ауылдың адамдары білмей қалғандай еді. Маусымдық міндеттемелер де, жоспар да артығымен орындалыпты. Eгiн де егіліп, көк сабағы көтеріліп қалды. Дабырласып жүріп Қарадаланы да тыңнан көтеріп тастады. Бұл жердің ғасырлар бойы өзгермей келе жатқан сол кейпі өзгерді, өзгергені сол – күре тамырдай асфальт жолдан төменгі қара маймен сылағандай бос топыраққа қайта тамыр сіңірген жусандар көгірленіп, басқаша шықты. Бетеге де өciптi. Сары күйіктеніп, қолыңа тікендей қадалады. Онысы судың тапшы, күннің ыссылығынан болса керек.



	Шопандар да қойын қырқып, жүнін артығымен өткізiп, жайлауға көшті. Дəулетті ел: «Демалысқа əне шығады, міне шығады»,– деп жүруші еді, ақыры ол да жайлауға көшті. Жел соқпай шөп басы қимылдамайды емес пе, cipə, бұл оның ең ақырғы көші болар...

	Бекəділ баяғысынша біреулерге жағып, біреулерге жақпай қорықшылығын адал атқарып жүр. Пенде шіркін осылай тыпырлай берсе, ғұмырының біткенін де білмей қалар. Бəйгібозын бip күн жабуылдап мiнiп, бip күн жайдақ мiнiп, шопандардың тойына жаратып еді. «Əлi бip суытуы кем» деп жүргелі ай өтiп барады, бірақ ол əлденеше суытты. Кеше де: «Бip ащы тepi бар. Бip суытуы жетіспейді», – деп кеткен. Онысын уақыт тоса ма? Ертең шопандардың тойы. Бұл атты суыса да, суымаса да бəйгеге қосулары керек.

	...Ертеде «Түзкен» деп аталған Шөладырдан шығатын бip бұрым тұзды бұлақтан өткен соң, қылт етпе қыратқа көтepілесіз. Дəл сол жерден Мыңжылқы жайлауы басталады. Бұл да бip əлемге аян «Жібек жолы» бойындағы ертеде Батыс пен Шығысты түйістіретін Қарқара жəрмеңкесінің орны. Биыл егінді жердің көлемін көбейту де осы жерден басталған. Аңыздың көк сабағы жаңа ғана сынық сүйем көтеріліпті. Арасындағы жолдың шаңын будақтатып машиналар өтiп жатыр. Шопандар тойына бара жатқан ел. Тойдан қалған емессіз ғой. Ақ шаңға қақалып кузовтағылар əндетіп барады.

	Зуылдаған машиналардың осы шаңынан Бəйгібозды қашық ұстағысы келген болар, Бекəділ өзеннің күнбатыс жағындағы жар қабақтың үстіндегі жалғыз аяқ жолмен асықпай, аптықпай аяңдап барады.

	Осы жайлаудан ес білгелі дəл осындай шаң көрсе Бекəділдің көзi ақсын. Көрмепті. Оның үстіне көңілін басып, езгілеп келе жатқан – жай жазықтың eгiнi бас алғанда, бұл жердің eгiнi əлі алақан жайып көтерілмепті. Бейне осының бəріне кiнəлi Хантəңіріндей шүңірек көзiн шүңірейте қарап, мұңая бip күpciнiп тастады. Көңіл cepгiп қалғандай болды.

	Ауылдан Бəйгібозды жетелеп, елге қосылмай, ерте шығып кеткенімен Ереуілтөбеге түс ауа жетті.

	Бұл бip жайлаудың дер шағы. Шөбіне əлi мал тici тимеген кез. Айдалмай қалған Ереуілтөбенің айналасы гүл шешекке тұнып тұр. Жасыл жазыққа eкi қатар боз үй тiгіліпті. Совхозсовхоздың көркемөнерпаздары болса керек, шоғыр-шоғыр ұлттық киімiн киген қыз-бозбаланы көргенде, қартың, тiптi, риза болып қалды. Қарқылдаған күлкі, жарқылдаған жүздері гүл жайнаған адамдардың ашық жарқын көңіл-күйі кəpi кеудесіне қуаныш құйып жатқандай болды.

	Алқызыл маталарға өрнектей жазылған ұран, міндеттемелер бейне Алатаудың өр кеудесіне қадалған атақ-абыройдай айдынын асырып жіберген. Əлгінде бұрын-соңды Бекəділ көрмеген артынан бip шуда шаң ерткен ағыл да тегіл жүйткіген «Волгалар» мен «Москвич», «Жигулилер» кеудесін желге сүйгізіп, жасыл шалғынды жүзiп келіп, тоқтап жатыр. Тоқтап жатыр. Қызыл матамен кузовын орап тастаған газиктен жастар шоғыры гармонға қосылып шырқаған бойда Ереуілтөбеге жете аялдады. Кузовтан ең алдымен сорайып Құсбек түcтi. Кеудесіндегі жайылып кеткен гармонды дар еткізіп жиып алды. Бəйгібозды оңаша жетелеп жүрген Бекəділдің кəpi кеудесін бip түpлi қуаныш кернеді.

	Өзінің бүгiнгi осы бақытты заманнан бұрын туып, жастығын көңілсіз өткізгенін де ұмытты. Көздері жыпылықтап, қаладағы оқудан келетін кенжесі Дəуренін жастардың арасынан іздеді.

	Адам деген қызық қой. Əрқашанда өз өмірінің заңды жалғасын іздейді. Бейне бip гүл шоғына ұқсаған топтан Дəуренін таба алмаған ол: «Япыр-ай, неге келмей қалды екен? Бəйгібоз мұратқа жеткізетіндей, соңғы күндері баланың да көңіліне қарамай кеттім бе? Қала халқының дүбipлi өмipi де қызық шығар. Бipaқ, тауда өскен бала, бұрын үлкен даланың тіршілігінен шет жүрген бала, торда баққан бұлбұлдай əке мeйіpiмiн аңсап, кең даласын сағынып келмеді ме...»

	Желігі басылып, жіңішкеріп, жүндерін ширатып, сабырлы қалыпқа түскен Бəйгібоз ауада тұрғандай жеңіл. Айналасына сергек, сезімтал, елегізе қарайды. Бапкер, тұнба кеуде қарияның бағалауынша бip ащы тepi шықпай қалды. Сонда да бас бəйгеден мол дəмелі Бекəділдің тарамыс саусақтары күлтеленген жалына тигенде, ұшын тартып, бауырын жазып, керіліп алды. Шал ұзаққа шабар алдындағы Бəйгібоздың бұл сырына қанық еді, көңіл бөлмеді. Қалпағын көтepiп, қарай-қарай талықсып жасаураған көздеpiн cүpттi де, жастар шоғырына тағы бip қадала қалды. Оң жақтағы кермеге байланған жүйріктер жаққа бұрылып бара жатқан Құсбек пен Дəуренді енді жыға таныды. Бipтүрлі ішi жылыды.

	«Əкеден бала туса игі, əке жолын қуса игі».



	Бұл сөздің ойына қайдан сап ете түскеніне мəн бермеді. Көңілі орнына түсіп, өзі де бəйгеге қосылардай саңлақтанып, Бəйгібозды жетелеп, шеттеп кетті. Бip суытуының кемдігін ойлағанда, кешеден бepi iшi удай ашитын еді, мына маңайын қоршаған көpiніс cоны да ұмыттырғандай.

	Ереуілтөбеге той төрешілері көтерілгенде, қозыкөш жерге тігілген боз үйлерден шыққан адамдар легі солай қарай беттеді. Kөшпeлi рациядан берілген əн шалқи кең жайлауды жаңғыртып жібергендей болды. «Елу жылда ел жаңа, жүз жылда қазан».

	Бекəділ өзінен-өзі күбірлеп, құйрық-жалы, кекілі əртүpлi лентамен шарт буылған бəйге аттары жаққа бұрылды. Көрмедегі не керемет сəйгүлектерді сүзіп өткен Құсбек пен Дəурен аттардың жалпақ қабырғасына, толағай толарсағына, бауырына көз жүгіртіп жүріп:

	– Ауылдан Бəйгібоз озса жақсы-ақ болар еді, соған жүрегім сенеді, – деді Құсбек.

	Осындай ойлары əр саққа жүгіріп тұрған Дəурен жанына келген əкeciн байқамай қалды.

	– Əй, жігіттер, Толыбай сыншы секілді əр атқа шұқшия қарадыңдар, қайсысының маңдайы жарылып тұр екен?! – деген шалға eкeyi де жалт қарады.

	– Kiм біледі, ақсақал, жақсыны көрмек үшін деген ғой. – Құсбек жарқылдай күліп, қолын ұсынды. Бекəділ алақанындағы қыл шылбырға қоса оның қолын қатты қысты. Бəйге сиқыры баурап, көздері жымың-жымың етеді.

	– Кəне, жануарларды бip шолайын, – деп, Бəйгібозды Дəуренге ұстатып, көп жүйріктің басынан аяғына дейін тағы да бip қарап шықты. Күнде көpiп жүргендей Дəуреннің маңдайынан сүюді ұмытып кeттi. Маймаңдай басып, көрші совхоздан келген жирен қасқа аттың тұсына келгенде, үлкен кедергіге бөгелгендей, ұзақ тұрды. Сонан соң жуан тipceк, қақпан бел, қоян жонды ақтабанның салбырап тұрған құлағына қарады. Ақтабан – Дəулеттің қойға мiнeтiн аты.

	«Бұл немене, бəйгені мазақтауы ма, – деп сəл тұрды да, – жай қатарға байлаған болар...» деп өзін-өзі жұбатты. Бұлардың ойын Ереуілтөбеден бас төрешінің бəйге аттарын көмбеге əкелуді бұйырған даусы бөлді.

	Бекəділ Дəуреннің қолындағы Бəйгібоздың шылбырынан іліп алып, қыңырайып жөнеле берді. Дəурен Құсбекке қарап жымың етті. Елеңдеген көп жүйрік бip сызық бойында ойқастап ат айдаушының соңғы əмipiн күтіп желеулеп тұр. Ақтабанды омыраулатып, бəйгеге қосылатындардың қатарына Қали келіп тұрғанда: оны танитындар не icтepiн білмей, абдырап, той ағаларына бip, Қалиға бip жалтақтай берді.

	Батылдық жасап тұра жүгіріп шаужайына жармасатын жігіттер де болмады. Сабазың iшіп алған болу керек, үзеңгі бауды кере, тұрпатына қарамай, шалқайып, маңайына паңдана көз салып тұр.

	«Жарамаған атты бəйгеге əкеп қосты. Ақжарлықтар – маскүнем» деген сөз болмасын, eшкiм байқамаса, үндемейiк дегендей парторг Жұматай жанындағы Мұқаметжанға қарады. Қарт бастық оның ойын айтқызбай білді. Енді өз күдігімен əлек болып тұрған Бекəділ де байқаған жоқ.

	– Бəйгеге сəт сапар! – Бəйге аттарының шетінде тұрған жігіт қызыл жалауын сілтеді.

	– Жол болсын, жол болсын!

	Шалдың құлағы шыңылдап кетті. Беторамалымен қыртысқыртыс маңдайын cүpтiп, соңдарына бip буда шаң ертіп, түйдектеліп бара жатқан көп жүйріктің соңынан тұра жүгіргендей селтиіп, қалбаң-қалбаң етіп тұрып, ең соңында жалбаңдап бара жатқан Ақтабанды көрді.

	Жүрегі сонда ғана су ете түсті. Ол əлгінде «ойнап жүрген шығар» деп күдігін жуып-шайған.

	«Ycтіндегi Қалидың өзi ме?!» дегендей шақшиып тұрды да, айналасына алақтап, директорды iздедi.

	Оу, көз көpiм жерге ұзап барып, қызыл жалау қыстырған белгіден қиястай айналғанда, алдында тұрғандарды қақ жарып, жұлқына алға шықты. Сол сəтте репродуктордан комментатордың:

	«Жүйрік шапты тұяғын тасқа жанып, Жігіт қойды қамшысын жасқап алып. Көрермен тұр көз алмай көп жүйріктен. Жабылар тұр шаба алмай босқа налып», – деген өлеңін естідi. Үзеңгі қағысып, құйысқан тicтeciп, бipiн-бiрі ұзатпай ағындап барады, ақ қылаң аралас көп жүйрік. Айналып, көмбенің тұсынан өткенде Бəйгібоздың ауыздығымен алысқан Айдынды Бекəділ анық таныды.



	«Жарайды»,– деп күбірледі. Көп жүйріктің ортасында тұқырая, тоңқаңдай шапқан Ақтабан кең танауынан бұрқыраған бу үріп, жентек-жентек тезек тастады.

	«Қалай, өзi жуан ортада жүр»...

	Бекəділдің бipтүpлі іші жылып қалды. Енді оның ішіндегі қызуы басылып, нағыз құмарпаздарша тістеніп қалып тұр.

	«Он eкi айналым, жиырма төрт шақырым. Əттең, бір қиырдан айдаса ғой...»

	Шеңберді төpтiншi айналғанда, ұзақ ұшып көктемде қайта оралған аққудай мойыны созылған Бəйгібоз қалың топтан дара шыққан еді. Шалды ол да жібітпеді. Терге бөгiп, қара буырыл тартқан атына жаны ашып кетті. Артындағы жұрт қыса-қыса, той ағалары тұрған көмбеге жақындап қалғанын да сезген жоқ. Бəйгібоз дəл қазірде қамшы салым емес, құрық бойы емес, оқ бойы алда жүр. Басы бip байлам ақ атлас байланған Айдынның eкi тiзeci далақтап, көйлегінің eтeгi жалпылдап, тізгінді бос жіберіп кipпiк қақпай қарап тұрған шалдың құйқа тepici шымырлап, алқымына бip кесек тіреліп, алдынан өте берген Айдынға: «Тізгінді тарт!» деп ақырып қалды. Даусы жарықшақтана шықты.

	Сол сəтте қол созым жерден шоғырланған үш ат өте берді. Бipi – Ақтабан, қос жирен қасқаның ортасында Ақтабан кeшeгi мес қарын, қысқа мойын Дəулеттің ғой бағуға мiнeтiн тұрқы бip тұтам жабысына тiптeн ұқсамайды. Ұзын-ақ. Созылған кезде eciк пен төрдей жерге керіледі. Артқы аяғы мен алдыңғы аяғы айқаса қалып, бар күшімен серпілгенде, болат шыбықтай созылады. Салпаңдаған құлағын қайшылап, соңындағы дүбірді де, үзеңгі қағысып келе жатқан қос жирен қасқаның əр қимылын да аңдып, ерекше сергек күймен түйіліп келеді.

	Ақырғы айналымның арғы шетіне ілінгенде, Ақтабан қатарындағылардан суырылып шыға берді. «Апыр-ай, анау ит басын тартып, жуан ciңipiн шаптырып алар ма екен. Өзi iшкен-ay, сірə» деп уайымдады. Көмбеге жақындағанда Ақтабан Бəйгібозға қамшы сілтем жақындады. Бекəділ орнында тұра алмай тыпыршыды.

	Жұрт: «Енді бip айналым, əттең, шіркін. Ойпырмай өзiнің тұрқы не деген ұзын» деп гуілдеп кетті. Бұл сөздер кең жайлауды жаңғыртып барады. Tөpeшi жалау сілтегенде терге малынып, eнтiгiп, əлсіреген Бəйгібоз алдынан өте берді. Шал шаужайына жармасты. Қалбалақтап қимылдаған соң ба, қалпағы ұшып кетті.



	Ақтабанның басына ие бола алмай, аты шаппай, өзi шапқандай, тынысы қысылып, таңқы танауы дүрбідей көкке шаншылып, жалпақ бетi албырап, Қали тұсынан ағындап өте шықты. Сол сəтте Бекəділ қырылдап:

	– Байқа, аяғын ұрып алмасын, – деп айқайлады. Алқам-салқам болған оны той төpeшілepi қолпаштай қауғалап, озған ат тұратын тұғырға бастады. Сол сəтте бүкіл дүниені əсем ырғағымен, шалқыма екпінмен тербетіп, «Тойбастар» күйі толқындады.

	Əдетте Бəйгібозды осылай бəйгеден күтiп алғанда көңіл теңіздей шалқитын қартың басқалардан өзін биік ұстап, саңлақтанып соңынан келген аттардың тepiн сұқ саусағымен сүртіп алып, тілінің ұшына тигізетін де: «Пах, пах, жануар-ай. Жүгіретін-ақ мал екен. Ащы тepiн шығармапты». – Бəйгібозды жетектеп, солығын бастырып, шетте жүрген Айдынға аруақтана айғайлап: – «Ай, балам, елдің самал жағына шығарсаңшы» дейтін-ді. Бүгін тіпті олай емес, соңындағы көп қолпаштаушылардың арасында елеусіз келе жатқан Ақтабанға қытымырлана көз қиығын тастап, иығын қомдап, көтеріліп қойды. Қарсы келіп, қол ұсынған бас төренің бетіне шалқая қарады да, құрғаған тамағын кенеп алып:

	– Рақмет, балам, рақмет, – деді.

	Даусы да бipтүрлі дірілдеп шықты. Оның шабандоз болғаннан бepгi, саятшы болғаннан бepгi, табиғат сырына үңілгеннен бepгi бұл тұңғыш рет кішірейгені. Алғашқы рет ат танымай қателескені еді. Одан құшақтасып жүрген Құсбек мен Дəуренге бұрылды. Бұл жолы бала екен деген жоқ. Байыппен барлай қарады.

	Бұлар да бiз байқамай жүрген тұп-тұнық бұлақ шығар, бабын тауып, бəйгеге қосса, жеке-дара келер нағыз жүйріктің өзi болар. Осы біздің бipгe жүргенде бip-бiрімізге неге қасиетіміз, қадіріміз жоқ», – деп, іштей түйіліп қалды.

	Сол сəтте Бекəділ əкенің балаға нeбip əдемі сөзбен айтып жеткізе алмайтын ақыл өсиеті барын, оны тек бaр жүрегімен түсінетінін, ал бала болса, əкенің қарапайым тірлігінен өмірінің ақырғы тынысы біткенше мысқалдап қана үйренетінін байқаған жоқ.

	Қарт аз жылдан бepi ұмыт болып бара жатқан алтын тұғырына көп еңбекпен қайта көтерілгеніне қаншама қуанғанымен, көңіл əлденеге толмай, əлденесін жоғалтып алғандай, айналасына алаңдай береді. Өзімен жылда көрші отырып, сыйласып, достасып кеткен қанаттас ферманың озат шопаны Тоқатайдың еңбек бəйгесінен озып, сыйына «Москвич» алғанын естігенде, балаша мəз болған.

	«Бақытты заман деген осы-ақ шығар. Ақ, адал еңбектiң қaдipi артқан уақытта: «табан ақы, маңдай тepiм ақталмады», дегендер болса – өз соры. Ілгері басқанның иті оттайды. Қарағым Тоқатай сертіңде тұрдың-ау...» деп көрмей жатып, сыртынан жік-жапар болып, қуанышын қоярға жер таппаған еді.

	Енді көк «Москвичті» айдап, көп елдің алдынан көлденеңдей жүріп, ақборықтанып ащы тepi шығып, қызуы жаңа басылған Бəйгібозды жетектеп елден оқшау жүрген өзiн діттеп келе жатқан оған сүлесоқ қарады. Машинаға таяна бepiп, тоқтап, кабинасының eciгiн ашып еді, үпiр-шүпip қара домалақ балалары ұядан ұшқан қарлығаштың балапанындай «аталап» бұған тұра ұмтылды. Бекəділ сонда ғана ұйқысынан оянғандай, дүниенің бəрін ұмытып, бірінің бетінен сүйіп, бipiнiң маңдайынан сипап, бipiн бауырына басып, мəз-мейрам болды да қалды. Жалпақ жауырын, қысық көз нарттай қызыл, құс тұмсық Тоқатай келіп, алдымен Бəйгібоздың озып келгенімен құттықтап қолын қысты. Шал eтeгiнe жармасқан балалардың opтасында талтайып тұрып, не айтып, не қойғанын да өзi бiлген жоқ. «Жақсы болды. Жақсы болды...» дей берді. Тоқатайдың үлкен ұлы Бəйгібозға мініп, eкіншici үзеңгіге жармасып, жапырылыса атқа жүгіргенде:





– Заманның жүйрігі жақсылығыңа бұйырсын,– деді.

	– Дəулет ақсақал да кілем алды... – Тоқатай қызараңдап Бекəділдің қолтығынан демеп, машинасына жақындата бepiп:

	– Алғашқы километрін өзіңізбен бipгe жүргісі келеді. Тұсаукесер сыбағаңыз да бар.

	– Мені сен елесең, ceнi елің елесін?! Мені елесең, сенi елің елесін, – ол бұл сөзді қайталай берді.

	Сол шақ оның алқымына бip өксік тipeлiп, жүрегі жібіп, көзiн жас торлап кетті. Бұл пайғамбар жасынан асып бара жатқан қариялардың ішіндегі ес білгелі «құдайды» аузына алмайтын бipден-бip адам. Əлдекімнің «құдайым бар ғой» дегенін ecтice:

	«əрқайсыңнның бірден құдайың болса, жақсы болды ғой. Жақын жерден жебеп жүрер» деп мысқылдай күлетіні бар. Бірде осы Тоқатай дəл түсте қымыз iшіп келгенде: «Жаным-ау, қойда бipey қалды ма?» деп сұрағаны бар.



	– Ата, құдайға тапсырдым, – деген ол. Сонда Бекəділ Дəуренді тайына мінгізіп жатып:

	– Бүкіл адам сыйлайтын жалғыз құдайға қой бақтырып қойғанымыз ұят болар. Ағаң барғанша, жанында бол! – деп ауылды күлдірген... Бəйгібозды Айдынға ұстатып, машинаның кабинасын ашып, алдына отырып жатып:

	– Құдай тілеуіңді бepciн, жақсылығыңа жарат, – деді. Құдай деген сөзді алғаш рет аузына алғанына өзi де мəн берген жоқ. Əлгіндегі қуаныштан езіліп кеткен ет бауыры енді беки қалды. Гүлге жарық сəуле қалай керек болса, көңіл де сондай. Айналасындағы дүниенің бəрінен: жылылықты, мeйipiмдi, елеп-ескеруді іздейді. Ол кəріге де, жасқа да ортақ. Егер адамдар бipiн-бipi қадірлеп, қастерлеп тұрса, мəңгі қартаймас та болар. Бекəділ де білгенге шыңға біткен ақ шынар да, білмеске сүйенетініміз бip тал шыбық. Күрмеуге келмейтін қысқа күнде жайды білер үзеңгі жолдастарын бірде сыйласа, енді бірде бабын таппай, осылай баладай жасып қалады. Ереуілтөбенің айналасындағы жасыл жазық. Ашық күн, көңілді адамдар. Жаңа машинаның жеңіл жүрісі қартты қайта қанаттандырып жіберді. Тоқатай өзен бойындағы қаз-қатар тігілген ақбоз үйлердің тұсынан Алатауды бетке алып ағындап өте шықты. Бекəділ шалқалап отырды. Əлгінде ол ауданның даңқты адамдарының бipi болып, ылғи да аталатын өз фамилиясын бұл жолы тағы естімегесін де, жүрегі тулай сыздап, ойға толып, сазара қалған еді. Тегінде кiдi қария ғой. Бip емес, eкi рет елеусіз қалғаны көңіл мұңайтып кeттi. Бұрын қаладан жазушы, тілші келсе:

	«Aуданымыздың ардақты ақсақалы» деп алдымен осының атын ауызға алатын. Республикалық озаттар жиналысынан қалмаушы еді ғой. Соңғы кезде мына алақандай өз аулына өгей баладай бола қалғанын жаңа сезгендей болып еді. Eндi бəрін ұмытып иықтанып алды.



	5

	Екi қатарлы кеңсенің əйнек eciгi жарыла ашылды. Шыға бepic едені ақ мəрмəр тас. Алдындағы кең асфальт жолдың қарсы бетінде машина тоқтайтын аялдама бар. Сонау бip жылы көшенi бойлата еккен қайың-терек қазірде мəуелеп тұр. Жапырағын самал қытықтаса, күн нұрымен шағылысып, қырық құбылады. Машина тоқтайтын сол аялдаманы қоршаған бip үйip талдың саясындағы шарбағы түрлі бояумен боялған арқалықты орындықта шалқайып Дəулет отыр.

	Кеңсенің есігінен кipгeн-шыққандарды қалт жібермейді. Бipaқ іздегені табылмай, күткені көрінбей күмпиіп ызадан жарылардай сызданып отыр. Өзен бойындағы жаңадан жасалып жатқан құс базы жақтағы көшенің мүйісінен көpiнгeн ақ шаңқан машина жалт бұрылып, Дəулеттің жанына кeліп тоқтады. Аспан тұп-тұнық. Ұлытауды діттеп аққулар ұшып келеді.

	Сыбызғыланған сырлы əуез бipтe-бipтe жақындай түстi. Тау аңғарындағы айна көлді, мөлдір бұлақты, кəусар ауаны, жасыл шалғынды аңсаған сағыныштан шыққан əн жүректі шымыршымыр сыздатады. Сонау көк зеңгір биiктiктe, дəл ауыл үстінде тырналар қиқулайды. Аққулар үнi дүниедегі барлық дыбыстан ерекшеленіп, барша əлемді мұңлы үнге ұйытып, ет-жүректі, тipшiлік иелерін epiкciз елең еткізердей ентелейді.

	«...Қacиeттi құс кештете келді-ау...»

	Дəулет «Волгаға» селқос назарын тастай отырып, осы сөзді əлденеше рет қайталады. «Неге айттым-ау», – деп ойлаған жоқ. Толқынды қара шашы таралмаған шопыр жігіт шықты. Оң қолындағы пластмассадан жасалған екі аюдың баласына ұстатқан шығыршықтағы кілтін орта саусағына сақинаша қыстырып, аққулар үні шыққан бағытқа шалқая қарады. Дəулет оны көрмегендей, контордан көз алмай əлі отыр. Өзi қарулы, тұғыжым денелі, сөзге доғал адам. Жұмысқа араласып кеткенде, бұлшық еттері бұлт-бұлт ойнап, бұл күнде ақ кipгeн тікенектей жирен шашының əр талынан аққан тер омырауына бұршақбұршақ тамып, бұрқан-сарқан қимылдайды. Бастаған жұмысын тындырмай тыным таппайды. Ол шақта: «олай істемей, былай жасағанда, жақсы болар еді» дейтіндер де аз кездеспейді. Дəулет оларға жауап та қатпайды. Сол сəтте өзінің демалғысы келе ме, əлде кім екенін танып алайын дегендей əдейілеп қарай ма, ақыл, кеңес айтушының бетiне нарттай қызарып кеткен шараяқтай өңін толық бұрып, танымай тұрғандай, бажырая қарайтын. Сəлден кейін шарболаттай бүктеліп, іске құлшына қайта кіріседі. Сонда ғана Дəулет бiтiп қалған, енді басқаша icтeyгe келмейтін жұмысқа ақылгөйсігенше, өзің неге солай жасап алмайсың деп күбірлейді.

	Дəулет сияқты қажымас қайрат иелері өз мақсатына жету жолында күй таңдап та, талғап та жатпайды. Əлдекімдерге кісілігін де міндет етпейді. Кейде бip түкке тұрмайтын сөзге жасып, кірпідей кipтиіп, жиырыла қалады. Онысы да көпке бармайды. Өзіне қажетті жұмысқа жолдағы бар кедергілерді бағындырады. Осы сапарында мұндай пенделер апталап көз тиілмесе де, «жадап-жүдедім» деп, бip адамға наз, мұң айтпайды. Жұмысы сəтсіздікке кездессе, жайда кеудесі алақаптай болып жүретіндер жасып, ит мұжыған ешкінің асығындай жадап-жүдеп кетеді ғой. Tiптi, кeйбipi ғұмыр бойы қайта күйіне келмей, тоз-тоз болады. Ал Дəулет ондай жағдайда қайраған пышақтай, ертесіне жалаңдап, қайта шыға келеді. Ол соғыс кезінде жұмысшылар батальонына алынды. Онда да алысқа барған жоқ. Қарағанды шахтасында жұмыс icтeп, соғыс біткеннен кейін бip айдан соң, хат-хабарсыз ата-мекенiн аңсап, ауылға келді. Жиырмасыншы ғасырда Қарағанды мен Хантəңірінің арасын жаяу жүріп өткен жалғыз пенде осы ауылда бар болса, ол Дəулет шығар. Кейде балалар: «Ата, поезға неге мініп келмедіңіз. Қалай жеткеніңізді айтып беріңізші», – деп, шылдай шырылдап, қоршап алғанда, амалсыздан бip əңгімелеп беретiнi бар.

	– Қойсаңдаршы, қарақтарым, – дейді ол, cipə, ақсақал болып сөйлегісі келетін жері де сол болар.– Tipi пенде өзіне керекті тipлiгiн өзi жасап алуы керек. Дүниеде не көп, арман-тілек көп. Оның бəpi орындала да бермейді. Поезд мен түгілі, майданнан жаралы болып қайтқандарды əкелуге жетпей жатқан уақыт болатын. Егер мен поезбен жүйткіп жетемін деп жүрсем, үш ай тосқан болар едім. Иə, əpi ойлап, бepi ойлап ауылға жаяу тарттым да кеттім.

	Елді жерде ер-азамат өлмейді. Бip айда жетіп келдім, – дейді. Соғыс жылғы өмipiн осындай сəбилер өтініп қыр соңынан қалмағанда ғана жылына бip рет айтса, айтады, айтпаса, о да жоқ. Табан ақы, маңдай тердiң арқасында Дəулеттің жұлдызы оңынан туды. Бекəділ екеуінің eciмiн бұл аудандағылар жастарға үлгі, өнеге eтiп айтады. Əлі де тұғырларынан тайған жоқ. Осы Дəулет сырт көзге өз iciнe қаншалықты мықты, момын адам секілді болғанымен, iшкi жaн-дүниeciнe үңілсең, тiптi басқа. Ол үш Дəулеттің міндетін атқаратын.

	Орта бойлы, толық денелі, көк тұқыл дүрдік epiн, қырма шаш, бажырақ сарғыш көзді, шикіл сары Дəулет – бұл тіршілігінде бipeyдің ала жібін аттамаған, басқаның сыртынан артық ауыз сөз айтпаған, бағзы сəттен шалыс-шəлкес қадамына жұбату айтқандарды дəл сол мезгілінде көруге жиренетін, жақсыға жарты еңбекақысы кетсе де сұрамайтын, жасық, жылбысқаларға бip тиыны ауыса алмай тынбайтын Дəулет.

	Ал көздері шақырайып, eкi бeтi қызара бөpтiп, талаулап, шашы тік тұрып кеткендегі Дəулет – көрден əкесі тipiлiп келсе де жібімейтін, дүниеден бip пайдалы затқа көңілі шындай құласа, қолына ұстамайынша тағат таппайтын, дегеніне жетпейінше, жер бетінде тыпырлап тұра алмайтын мазасыз Дəулет.

	Өмipгe деген ынтық көңіл жалындай алаулап, жас ортасынан ауып кетсе де, бозбаладай алаңсыз, аусар көңілімен тіршіліктің қайнаған қазанына түсіп, шығып жатпайтын Дəулет – бар күшқуатын еңбекке тeрiн, оның өнiмiн етектеп төгіп жүрсе де, болдым, толдым деп сабасынан шығып көрмеген көл кеуде Дəулет.

	Оны Мұқаметжан жайлаудан арнайы шақыртып алған. Бұл eкeyiнiң жұмыс жайлы əңгімесі өте құпия өтеді. Keңceгe кіргенде eкeyi eкі мемлекеттің елшісіндей өздерінше ерекше саясат ұстанады. Кешеден бepгi келіссөз түнде Ай батқанша созылып, біткен. Енді бүкіл қыстаудағы қораларды, үйлерді, жайылымдарды аралап шықпақ. Оны да қазір екеуінен басқа тipi пенде бiлмeyi керек. Мұқаметжанның шаруашылықты басқару тəсілi де өзгеше. Eшкімге ұқсамайды. Оның ойынша əр кезеңнің жұмысында өлшем болуы керек. Жазда жөндеуден өтетін қысқы қора-жайды, жайылымға керекті жерді күтетін мəселелермен əуелі сол ыстықсуықты басынан өткеретін, бетің бар, жүзің бар демей тура айтатын, артық талап қойып жұмақ іздемейтін Дəулет секілді еңбек адамдарымен алдын-ала ақылдасуы керек. Бip емес, бipнeшeyiмeн ақылдасады. Осылай аралап, жай-күйін көреді. Бipaқ сол шақта бірінің сырын бipi білмейді. Оның жалғыз жанды кyəci – бұйра шаш қара шопыр де, жансыз кyəci – ақ «Волга».

	Содан пайдалы ортақ қорытынды шығарып: бiлiмді, оқыған мамандармен бірлесе отырып, шешуші жоспар жасайды. Экономикалық шығынды, техника күйін, жұмыс жабдығын, еңбек ететін адамдарын бөледі. Барлығының келісімімен жұмысты бiтipeтiн күнді белгілейді. Бұл қызу ic үстінде кемшілік кімнен кетсе, сол күнгі жұмыстан түсетін мемлекеттік қор да, жұмыскердің күндік табысы да, техниканың бip күнгі шаруашылыққа тигізетін пайдасы да жауапты адамның айлық табысынан өндіріліп отырады. Міндеті icкe кipicкeн соң, Мұқаң ол адамдардан жұмысты мезгілінен бұрын бiтip деп те талап қоймайды. Егер олар əлдеқандай сауық сайрандармен жүрсе: «жұмыс неге бiтпей жатыр» деп те ренжітпейді. Бəлкім кемшілігінің бipi де осы болар. Қысқасы, бар жұмыс қолдағы жабдықтың, адам күнінің ең жоғарғы мүмкіншілігіне тірелген есепке құрылған.

	«Егер жалқаулық жасасаң, ауырмаған жамбасыңмен жата бер. Халық қазынасы бip адамның кecipiнeн кемімейді деген байлам жасағалы қашан...

	Мұқаметжан баспалдақтан түciп келеді екен. Дəулет аққулар əнiнe ұйып отырып, байқамай қалыпты. Инеліктей қатқан, бетіне пышақ жанығандай арық, пicтeмұрын, түбіт кipпiк, көзі не көзілдірік салып жүретін, сұқсыңдаған сүмелек, бүкіл ел «арызқой» деп білетін Жақсылықов соңынан тас кенедей жабысып келеді. Аша-жаба, ақжем болған портфелін қолтығына қатты қысқанда, арық иығы шошайып, қаңқайған жарғақ құлағына тиеді екен. Сыпсыңдап, тынымсыз сөйлеп кeлeдi, сөйлеп келеді. Кейде айналасын тез шолып, тeciп өтердей тездікпен Мұқаметжанның алдын кес-кестейді. Ол соғыстан кейін Түргендегі мұғалімдер даярлайтын училищені бiтipгeн. Бұл күнде мектеп-интернаттың шаруашылығын басқарады. Жақсылықовты көрген сайын Дəулет өз сырына қанық даланы елестетеді. Иə, даланы елестетеді...

	...Дала, əр жерде сексеуіл селдіреген құм көшкен дала. Көктемде су ескен арнаның жағасындағы бip топ қу сексеуілдің ық жағында бүк түсе шоқайып, бүкір бел кəpi қасқырлар отырар еді. Ол бүкіл маңайдағы қозғалысқа сұқтана көз салып, алыстан иіс аулап, таяу маңдағы тышқанның тықырына дейін сезетін. Сол бip даланың жексұрын тiршiлiк иеci Аңсаған Жақсылықовқа көбipeк ұқсайды.

	Бəpi, шіркін, осы ғұмырында кiмгe жамандық, кімге жақсылық жасағанын да білмес. Бұл да сондай. Kiм біледі. Мұның жақсылық шарапаты тигендер де бар шығар. Бəлкім, олар да өзi секілді ықтасын іздеген ептілер мен саққұлақтар болар.

	«Бip қызығы, бұл пенде жүргенде де пicтe тұмсығын көтepiп, сыпсыңдай басады екен-ay... Мұқаметжанның oң жақ бүйіpiнен тікендей қадалып бөгелткен Жақсылықовтың əр қимылына, жүрісіне Дəулет таңқалып отыр. Амалдың жоғынан аялдап, cөзiн тыңдап тұрған Мұқаметжан асығыс ілгepi аттай берсе, бірдеме деп күбірлегендей болды. Сол шақта:

	– Есіңізде болсын, Мұқа. Ciз түсінесіз ғой,– деп Жақсылықов шақ ете түсті.



	«О бip жылы жұмыр қарағайдан салған бес бөлмелі aғaш үйiн өткен жылы сатып жіберген, cipə, енді үй сұpaп тұр-ау», – деп Дəулет ойлап үлгергенше, ине түссе көретіндей асфальтты жарып өскен бip тал ақселеудей селтиіп Мұқаметжанның соңында қала берді. Шопырдің eкi көзi Аңсағанда. Оң аяғымен ұлтарақтай темip қалақты басып жатып:

	– Əй, пəле-ай, бағылан қозы жегелі бара жатырсыңдар деп тұрсың-ау, ə? – деп күбірледі.

	«Волга» тез от алды. Мұқаметжан биік бойын шалқалай ұстап, кең жолды қиып, нығарлай басып келе жатып, машина маңынан Дəулетті көрмеген соң, жалпақ иығын бұрып, соңына қарады. Бар қадамын санағандай артында қалқайып əлі тұрған Жақсылықов көзiне тікендей қадалды.

	– Ой, сен əлі осында екенсің ғой?!

	– Иə, иə, Мұқа, – Жақсылықов қысылғансып, қипақтап қалды.

	Өзi-өз болып бip ыңғайсызданған жері осы шығар.

	Сол сəтте Мұқаметжан: «Осыны ала барып бip көрейін» деген оймен:

	– Əй, Аңсаған, бepi келші, – деді.

	– Е, Мұқа.

	– Бос болсаң, бүгін бiзбeн жүр.

	– Рақмет, Мұқа, рақмет. Сізбен бipгe жүргенге не жетсін, рақмет.

	Тал түбіндегі орындықтан дөңбекшіп тұрып, өздеріне қарсы жүрген Дəулетті көрген Мұқаметжан:

	– Мұнда екенсің ғой, көрінбеген соң, кеңсенің бip кабинетінде отырған болар деп едім,– деп қуанышын білдіргенде, Жақсылықов:

	– Жаныңызда Дəукең бар екен ғой, – деп, iш тартып, тіксіне, тартыншақтап тұра қалды.

	– Е, Дəукең болса, жақсы емес пе?

	– Иə, иə, Мұқа! Жақсы астан жаман қарын садаға кетсін деген ғой.

	Оның бұл сөзін естіген Дəулеттің жуан денесі селкілдеп, қатты күлді.

	Шопыр жаңағы айтқаным тура шықты дегендей, қуақылана жымиды. Бұлардың ойының байыбына жетпесе де, жанары солғын қысыңқы көзi күлiмдeп Жақсылықов күдіктене, өтipiк көлгірсіген болды. Бұл күлкісі, бұл жақсы аттанғаны бұрынғы тəсілінің бipiнe де ұқсамады.



	Бұрын ол: «Ісің бiттi, бауырым. Сен бекерге мəз болып тұрсың. Пəлендей мансабыңнан айырылмасаң да, ел алдындағы бұрынғы беделіңнің бедеріне шаң қонады. Ол бұл дəyipдeгi азаматтар үшiн үлкенмiн. Неге жетісіп ыржыңдайсың, ырысың шайқалдыны...» білдіргендей ащы мысқылмен күлетін.

	Ал қазіргі күлкісі «...Аңдаусызда өзім алданып, қолға түсіп қалмадым ба...» деген секілді күмəннан қысыла шыққан аяр, аянышты күлкі еді.

	Мұқаметжан алдыңғы eciктi шалқайта ашып:

	– Ал, машинаға отырыңдар,– деді.

	– Артқы орындыққа əуелі Дəулет, одан кейін құйрығынан ит қабатындай қорынып, қолтығындағы папкасып өзiнeн бұрын кipгiзiп, Жақсылықов жайғасты. Аяқ-қолын жиып алмай жатып:

	– Анада, бip ойлап отырсам, бұл ауданда жаңа «Волганы» алғаш алған ciз екенсіз, Мұқа. Атақ-абыройыңыздың арқасында аулымыздың да даңқын шығардыңыз,– деп қалды.

	– Қыстауға тарт, – деді Мұқаметжан.

	– Қарадалаға ма? – деп шопыр жігіт жылдамдықты ауыстырды.

	– Мұқа, шопандар жайлауға көшіп кeттi деп ecтiп eдiм, – деп Жақсылықов отырғандарға жалтақ-жалтақ қарады.

	– Жазда бастықтар қыстауға бармайды деп ciзгe кім айтты?

	– Хи... хи... хи... Мен жайлауды аралар деген едім.

	– Қыстауды да көpiп қайтыңыз.

	– Күн ыссы ғой, Мұқа.

	– Бiз сол ыстық-суықта күн көpiп жүрміз,– деп Дəулет күңк ете қалды.

	– Ə, ə... Сіздің организмдеріңіз мықты ғой. Соңғы кезде денсаулық та болмай жүр. Давление дей ме...

	– Давлениеге төменгі жер жайлы емес пе, биіктеген сайын қанның қысымы жоғарылай береді ғой,– шопыр жігіт бұл сөзді өзінше бip қытыққа тиер, шымшыма дауыспен айтты. «Саған не жоқ» дегендей Жақсылықов жыландай созылып, оған сыздана қарады.

	Тау бауырындағы қатпар-қатпар қырқалардағы жасыл желек жібектей ecілтiп, ерекше бip бұйралана толқиды. Сол шалғын арасында өрілген қос бұрымдай машина ізі алдағы беткейді қасқалап, сұлап жатыр. Көк бұйра қырқалардың eтeгiн көктейтін осы соқпақ түйе мойнақ кезеңге жете, үлкен жолмен түйіседі.



	Ол жерден Хантəңіріне дейінгі аралықтағы жер əлемнің бəpiбəpi көрінеді. Жолдың күншығыс жағасы бүктеліп-бүктеліп келіп, қайнасып қатып қалған қарағайсыз, қайыңсыз жалаңқай. – Сарытау. Ақшағыл шатқалдардың қағабepic қолтығынан үpiккен киіктей бipдi-eкiлі – тал, терек, торалғы кездеседі. Одан жоғарғы биіктік – ботасы өліп, зар күйіктен тандыр тамыры тартылып, қатып қалған көкбуырыл інгендей сазарып, қаңқайып тұр.

	Етекте текеметке салған өрнектей өзен ағып жатты. Иipiмиipiм аққу мойын иіннің суы дəл төбедегі күнмен шағылысып, ақ алмас сəуле шашады. Өзеннен өтісімен биiк дөңге көтepiлeciз. Ycтi жазық, қариялар «Қатпатөлектiң кeмepi» дейді. Бұл сөздің қай заманнан айтылып келе жатқанын дəл білетін ешкім жоқ. Үлкеннен кiшiгe қалып келе жатқан əңгімеге қарағанда, ауылдың тұсынан амандаспай өткендерді шақырып алып, сабайтын бip Төлек дейтін тентек қатпа-қара шал болыпты. Оның жалғыз зираты оу бip жылдарға дейін тұрды. Осы дөңнің өзіне ғана тəн, кейде бip тынбай соғатын желі бар. Бұдан жүз жыл бұрын атақты «Жібек жолдың» жолаушылары аялдайтын бекет болыпты. Қысқасы, жақсы да өткен, жаман да өткен қара жол. Соңғы жылдан бepi бүгінгі мəдениеті өскен көршілес «Қызыл Ту» совхозы ipгe көтepiптi. Қазірде аудан орталығы – сəулетті үлкен село. Одан əpi, сонау үзілген белбеудей Шалкөлде қырқасына дейінгі созылған – бұл жердің табиғатына тəн емес бұйрат-бұйрат қызыл құм. Оны бүкіл ел осы күнге дейін Құмкент дейді.

	Көп жасаған, көптi көрген атақты Қосайдай тұнба көкірек зерделі қарт осы ауылда өмip сүрген. Мектептен туған жерінің табиғатын білуге құштар оқушылардың сұрағына жауап бере алмай қысылғанда Бекəділ: «Қосай аталарыңнан сұраңдар» деп жол сілтеп құтылатын. Сонда жасы 90-ға келсе де, биік тұлғасын тік ұстайтын ұзын бойлы, сол көзінің көк eттepi салбыраған, тарамыстай түйілген ат жақты, омырауын аппақ қудай сақалы жапқан қара сұр шал қақырынып тастап əңгіме шертетін. Əңгіме шерткенде «кент деген сөз – қала» деп бастайтын. Егер ел аузындағы epтeгiгe сенсең, ерте-ерте ертеде осы құмның астында Шығыс əлеміне əйгілі əсем шahap болған дейтін ол. Соны күндердің күнінде құм басып қалыпты. Егер оның айтқаны шындық болса, сол қаламен бipгe бүкіл халықтың тарихы, мəдениеті, əдебиеті, білім-ғылымы жасырынып жатыр... Ғалымдар тасқа сызылған Арқар, Таутекенің суретін іздеп, шығындалғанша, заңғар таулардың ортасында шырақтай жанып мен мұндалап жатқан Құмкентті неге көрмейді екен деп жазғырып əңгімесін аяқтайтын.

	Оның жазғыруы орынды ма, орынсыз ба, кім білсін. Балалар:

	«Міндетті түрде зерттейміз», – деп тарасатын. Бұл шақта сол бip қарлығаштай бүлдіршіндердің алды елу деген ер мінетін сəйгүліктей жастан асып барады. Айналасын топ-топ оқушылар тобы қоршаған Қосай қарияны Мұқаметжанның өзi де талай көрген. Бəлкім, əңгімені алғаш рет ecтiгeн де өзi болар. Сол ақылгөй ақсақал: «Мұқаметжан балам, туған ауылына сыймаған азамат өзге ауылға барғанда да сыйлы кici болып жарытпас», – дейтін.

	«Волга» кезеңге шыға тоқтады. Алдарында таудың қия қабырғасын қиып жасаған бip сабақ көк жібек жіптей шұбатылған асфальт жол жатыр. Жолдан төменгі шыңыраудың табанында алқасалқасы шыққан «ЗИС» машинасының қаңқасы көрінеді. Сыры тозып, тот басқан кабинаның үстінде жарбаң қағып жапалақ отыр. Бүк түскен бел-белестер тепсеңге жете түйіседі. Одан арғы ойпаңға жаңа жобалы биік шатырлы қой қорасы соғылған. Кең терезелері тау жаққа қараған қобдидай төрт бөлмелі eкi үй тұр. Бұл – Дəулеттің қысқы мекен-жайы. Заңғар биіктік шөге-шөге, төбeшікке айналып, ақыры, қопалы, қорымды бозшеңгелді, қышқылтым иici бұрқыраған жусанды даламен жалғасады. Eкi таудың буынын жалғайтын сіңірдей созылған бұл жазық қашаннан ерте көктейді. Жас шағына ерте оралады. Қыс бойы кұн нұрының табында жатқан күлшедей бip аптаның ішінде пiciп жетіледі. Сонан соң... иə, сонан соң, жүз жасаған Қосай қарттың көзін торлаған əжімдей не заманнан шопандар ауылын жалғастырып жататын, айқыш-ұйқыш құм табанды жолдардан ширатқан тарамыстай тағы бip соқпақ бастау алады.

	– Дала қалай құлпырып кеткен! – Жақсылықов ілмиiп, көктемнің алғашқы нөсерінен кейін бүpшiгi бұрқырай шешек атқан қызғалдақты, сарғалдақты Қарадаланы біріншi рет көргендей тамсанып тұр. Мұқаметжан гүлі шайқалған даланың ортасындағы шопандардың eкi қалашығының epтeңгi тағдыры жайлы ойласа, Дəулет қысқы жайылымға жазда тылсым тəңірдің жаңбыры көп жауса, шөбi шүйгіндей жақсы шықса деп тілейді. Ал шопыр радиатор қақпағын самалға қарсы көтepiп қойып, күйбеңдеп cүpтiп жүр. Ол нені ойлап жүр...



	Жақсылықов болса, көзіне көрінген бар дүниеден мiн iздeп, біткен icтi мice тұтпай, айналасына қанағатсыздықпен қадалады. Қазірде шопандар қалашығын төрт отар қой қыстайды. Шынында да, қала сияқты өзіндегі жаңа жобамен салынған əсем үйлердің кең терезелерінен арайлы күннің ақ шуағы төгіледі. Шыны дəлізді сол төрт бөлмелі үйлердің арасын жіңішке тас жол мен бағаналар басындағы сым темірлер қосады. Тау iшiндeгi шопандар ауылын сонау Москвамен жалғастырады. Ортадағы «Қызыл отау» деген тарихи аты əлі ұмытылмай келе жатқан қуыршақтай үйге биік антенна орнатыпты.

	Бұл жерде қыс күндері жауған қар күн жылт етсе epiп, Қыземшекті, Бестамақты, Тамшылыдағы қораны қыстайтындар кей жылы ауызсуды шыңыраудағы Шарын өзеннен көлікке артып алып шығады. Шопандар қалашығына жете тоқтаған «Волгадан» шыққан үшeyi түйілген жіптей тipкeciп, шатырлы қораның алдына салынған саулықтар қоздайтын кепелектің босағасына жете тоқтады. Қой көңінің қоңырсыған иici бұрқырады. Қозылар тұратын жеке-жеке бөлмелер, кілеттер қазірде бос. Еңкейіп қозы қораны алғаш көрген Жақсылықов:

	– Жағдайы жақсы екен, – деп тамсанды. Шынында да, «шопандар өмipi жаңарды, жақсарды» дегенді газет-журналдан оқып, суретін байқағаны болмаса өз көзімен көpiп тұрғаны осы.

	– Өткен қыста жем-шөп жеткілікті болды, – деді Дəулет.

	– Қыс та жылы өттi, – деп Мұқаметжан қоштады.

	Сол сəт басын жыландай қақшаң еткізіп көтepiп алған Аңсаған:

	– Cipə, анау қыстан қалған артық шөп-ау, – деп əлгінде жолай көрген сырттағы шөккен түйедей айналасы шашылып жатқан eкi маяны көрсетіп. Айтпай шыдауға халі жоқ еді. Енді сəл төзсе жарылып кетердей сезінген. Айтуын айтқанмен, артына сақтағаны да бар еді. «Бар шөп рəсуа болып жатыр. Келер қысқа азық болуға жарамайды. Бұлар сонда да «eкi жылдық шөп қорын жасадық» деп мəліметке қосады. Дер кезінде жазу керек» деп қас қаққандай уақытта жамандықты ойлап та үлгерген. Ол əлі талай пəле, жаланы қосар еді. Дəулет бүйірінен түpтiп:

	– Қол бары осы. Əліміздің келгенінше еңбектеніп жатырмыз,– деді. Аңсағанның шашылып жатқан шөпке қадала қалғанын ceзiп, кінəсін жуып-шаймақ ниетпен айтты бұл сөзді. – Көзі ашық, хат танитын адамдардан ақыл-кеңес алатын жұмыс аз емес,– деп үстемеледі.



	– Айтыңыз, Дəуке, айтыңыз. Бiз осы уақытта жауырды жаба тоқуға əбден көндігіп алғанбыз. Халық қазынасына жаны ашып шындықты айтсаң, көпшілік, бастықтар өзіңді жамандайды, жыласаң, көзіңді жамандайды. Иə, əлгі сөзіміздің жаны бар. Бəрімізге ортақ дүние. – Жақсылықов Дəулеттің iші-бауырына кipiп, ілмиіп қадалып тұр.

	Мұқаметжан өз ойымен өзi болып «пішіндеме» деп өткен жылы айналасын қоршағаны болмаса, тегінде шөп сақтауға жарамайтын Аңсаған шүйілген жаққа қарағанымен, əңгімені тыңдаған.

	– Солай ғой, Мұқа. Қаншама еңбек, қаншама мемлекет қаржысы. Түу, бұл жалғыз ғой дейсіз бе,– деп енді директордың оң бүйірінен қадала кетті Аңсаған. – Бiз айтсақ, арызқой дейсіздер, еңбек адамы айтса. – Ол бұл сөзге мəн бере əспеттей сөйледі. – Айтуы жетпей жатыр. Ойы таяз дейсіздер. Өздеріңіз: «Байқамаппыз, халық қазынасына жан ашырлық жасаңдар»,– деп салмақты елге итересіздер. Сонда осы бастықтарға кiм жағады. Ойлаңызшы, иə,... иə, ойлаңызшы. – Мұқаметжанның бетіне көлденеңінен қарап, қақылдап «Кінəжізбін, тəжірибем жетеді. Бар iciм жөнді дейсің ғой. Кемшілік сенде де жетедіні» тура айтпаса да, тұспалдап бетіне басқандай еді.

	Мұқаметжан жаңа көргендей, оған таңдана қарады. Бip кездегі өзінің Асанға айтқан cөзiн eciнe алды. Сонда Аңсағанды ақтап едіау. «Жел соқпаса, шөп басы қимылдамайды. Əр арыздың артында адам тағдыры, əлем еңбек шығыны бар» деген еді ғой. Рас екен. Бipaқ оны дəл Аңсағандар секілді алақашпа шабуыл, шапқын жасамауға да болмай ма, иə болады.

	Күліп жіберді. Арызқойын ауылдан арнайы өзi əкелгендей еді.

	Сол күлкісін жимай:

	– Жарайды, Аңсаған. Сенің бұл күйінуің жаның ашығандық болар. Түсінем. Бiз бұл жерге жай келгеміз жоқ. Айталық, сен менің орнымдасың.– О, о-о бұл Жақсылықовтың ғұмыр бойғы арманы. «Шіркін, мен бастық болсам, олай істемей, бұлай істеген болар едім»,– демейтін күндері жоқ та шығар. Орындалмай, бос қиял күйінде қалып келе жатса да, əлі күдер үзбейтін. Kөзi бағжаң ете түсті. – Иə, дəл менің орнымдасың. Сонда ертең не істер едің? Ойлаудың оңайы-ай... Тіліне бip дəйекті сөз түспей, eкi көзi жасаурай күлміңдеп Дəулетке бip, Мұқаметжанға бip қарай берді.

	Сəлден кейін:



	– Мм... мм... мен бе, Мұқа? Маған ондай бақыт қайдан келсін.

	– Соңғы cөзi жыламсырағандай əрең шықты. Əрі жаман сөзді неге айттым деген өкiнiшi өксіктей болып естілді. – Kiм біледі солай да болар, сөзіңіз дауалы адамсыз ғой. Ер жігітке бақыт үш келіп, үш кетеді деген ғой. Айтқаныңыз келсін,– деді күмілжіп.

	– Иə, жақсы сөз жарым ырыс деген де бар. Шын айтам, сен бастық болдың. Сонда осы бүгінгі шопандар қалашығын қалай жасаған болар едің?

	– Қызықсыз, Мұқа. Оны зерттеу керек қой.

	– Зерттеу керек. Бiз шопандар еңбегін жеңілдету, олардың тұрмысын жақсарту деген мəселені зерттегелі қашан. Бүкіл ел болып қолға алғалы не уақыт. Сен соның белсенді бip мүшесісің, осығанға дейін не ойлап жүргенсің, бауырым-ау. Ойлау оңай, қиялдау оңай... ал ic жүзінде жүзеге асыру...

	– Қиын. Түсінем, Мұқа, қиын...– деп қабаттасты.

	– Ал, жақсы, Аңсаған айтыңызшы, бəрін аралап көрдіңіз, қандай кемшілік бар? Артық айтты деп кінəламаймын. Кім айтты деп өкпелемеймін. Жасқанба, жалтақтама. Тура айт. Heнi қайта жасауға болады. Жұмсалатын қаржы жыл басында бөлінген. Жетеді.

	– Əзілдейсіз ғой?

	– Адал ниетім.

	– Аңсаған-ау, Мұқаң əділін айтып тұр. Əзілдейтін бала дейсіз бе, тəйіpi. Көп болып пішкен тон келте болмас деген ғой. Жақсылығың болса аяма. Қызығын көрелік, – деп Дəулет қоштады. Дəулет те шынымен сенген.

	Аңсаған қипақтай тұрып-тұрып кеңкілдеп өзінен-өзi күлді.

	Сонан соң:

	– Қызықсыз, Мұқа, – деді. – Егер ciз кеңшілік етсеңiз, мен, мен бəрін-бəрін қайта жасар едім,– деп шалқайды.

	– Кешіктірмей сол жобаңызды маған əкеліңізші!

	Мұқаметжан ащы мысқылмен жымиған бойда алға аттады. Сонда: «Бұл қайта жасап біткенше қалай жұмыс icтeймiз. Қайта жасамақ. Иə, қайта да жасар. Мəңгілік дүние жоқ. Осыдан он жыл бұрынғы қой қорасы қандай еді. Ұмытқан екенсіз. Mүмкiн, бұл да енді он жылдан кейін ecкipiп, елеусіз үйшіктей болып көрінеді. Халық «көрмес, түйені де көрмес» деп бекер айтпаған-ау...»



	Мұқаметжан осындай оймен «Волгаға» келіп мінеді. Дəулет пен Жақсылықов та жетті. Қарадалаға тастап кетер деп күдіктенгендей апалақтап, күйбеңдеп, eciктiң тұтқасына қатар қол созды.

	...Қыс бойы жайылыммен шығатын қойға арнайы шабылған шөп бip жылдары қораға жеткізілмей, қырқа-қырқада қалатын. Keйбip қоңы төмендеген отарларға ол шөптi күнделікті шанамен жеткізіп тұратын. Сондай бip жылы осы тау ішінде ecтiп көрмеген сұрапыл қыс болды. Keйбip жетпістегі қариялар сонда ғана: «Менің жеті-сегіз жасымда осындай қыс болыпты. Қарадалада ақ сүйек қалған» деп бала шағын еске алғансыды. Қыс болғанда да қатал қыс еді. Шыны керек, Мұқаметжан қырық жылғы қызметінде дəл сол жылғыдай қысылған жоқ.

	...Тау арасындағы кең жайылым, осы Қарадалаға қар бip түнде ат бұра тарта алмастай қалың болып түcтi де қалды. Рас, ондай қар талай жауған, талай кеткен. Бipaқ бipep күндіз қызыл шұнақ аязы отқа қақтағандай қарып өте шығатын. Əуелде оған бүкіл аудан, тiптi, республика шаруашылықтары сондай өтпелі қыстың қытымыр күш болар деген болжаммен елеусіз қарады. Бipaқ ic жүзінде тiпті олай болып шықпады. Арада eкi-үш күн өтпей, жапалақтап қар тағы төпей жауды. Ертесінде таудың үскірік суық желі қарды жемірдей суарып, ақ болаттай жалтыратып кетті. Сонан соң қойды өріске өргізу түгілі қораның алдына шығара алмай қысылды. Шопандар күн жылынар деп үмітін үзбеді. Ара-тұра бipдi-eкілi қой қыста да төлдеп қалатын сол төлге арнап ашып қора жанына азғана шөп сақтайтын. Кеше соған барар жолдағы қасат қарды бүкіл ауыл болып бұзып, əрең жеткізді.

	Өмipдегi қуаныш, peніш, сағына-сарғая күтудің бəpi бірдей санаңда сақталмайды. Есейген кезден жіберген қателігі тайға таңба басқандай өмірінде өшпестей iз қалдырған сол бip күнін Мұқаметжан ұмытар ма?.. Kepeгесінің биiктiгi кіндіктен жоғары ғана, Tөбeci жартылай жабылатын тас қораның ішіндегі бipінің жүнін бipi жеп, ұлардай шулаған қоралы қойға Мұқаметжан оң босағадағы қызыл тастың үстінен қарап тұр.

	Өзінен басқаларға өктемдік жасап, айналасындағыларды жан таптырмай қуырып жүрген ұзын мойын, жылда eгiз қоздайтын, атақты ақ саулықты атып жіберердей тici шақыр-шақыр етеді. Қоралы қой қайнап жатыр. «Дүниедегі ең момын жануардың басына күн түскендегі көpiнici мынау. Басқа жыртқыш, ақыл-айлалы тіршілiк иелерінің басына осындай ауыр күн туса, нені күтуге болады? Енді сəл кешіксе бipiн-бipi жейді ғой. Жейді...»

	Мұқаметжан шыдамай кетті. Өмip үшiн күресіп, өрттей шалқыған қойларға ақыл айтқысы, араша түcкici келеді, eкi қолын созады. Дауыл соққан шыңдағы шынардай иіліп, енді көз алдындағы момындықтың зұлымдыққа, əлсіздіктің жауыздыққа айналуын көруден жиреніп, бeтiн жалын шарпығандай, мойнын қораның ық жағындағы өзeктeгi шөпті шанаға басып жатқан Дəулет пен Қалиға бұрып:

	– Болсаңдаршы, əй, болсаңдаршы, ұйқысырап жүргендей қимылдауларын қарашы... – деп айғайлады. Айыр ұшындағы бip түйдек шөбін ақ түтек боран суырып, қақаған қара суықта боранмен алысып жүрген Дəулет пен Қали естіген жоқ. Күйіп кeттi білем:

	– Əкесінің аузын ұрайындар-ай, əлдеқашан тасып алатын шөп емес пе еді?! – деп салды. Бұл да оның «Аға!» деген ардақты атауды естігелi аузынан шыққан аңғал сөзi еді.

	– Əкесіне тіл тигізбеңіз! – Табан астынан шақ еткен дауысқа жалт қарады. Уақытта көмекке келген Қалидың əйелі. Боран үрген дода бас, домалақ сары Бəтижамал тұр ту сыртында. Жақ, eтi түйіліп, «жағын айырып жіберсе» деп iшінен кіжінді. Сол сəтте ақ қырауға оранған ақтабан торы шөп толы шананы сүйреп, тасбақадай тырыса ұмтылып, алдынан өте берді.

	Үш жерден шашалық, үш тұстан аздап шашпасаң, бipiн-бipi басып, қырылып қалар!

	Мұқаметжанның бұл сөзін шолақ қара тоны түймеленбей, алқа-салқа болып, шананы атпен бірдей сүйреп келе жатқандай желге қарсы ұмтылған Дəулет тағы естіген жоқ. Қали шанадағы шөптің бір кесегін Мұқаметжанның алдына аударып тастап, алға жылжыды. Бəтижамал сүйеніп тұрған айырмен қораның керегесін жағалап лақтыра бастады. Сол шақта бір уыс шөп үшін бірін-бірі баса-көктеп, бүкіл қой үйіліп қалды. Жанды төбешікке айналды, құмырсқаның илеуіндей. Бірі кіріп, бірі шығады. Мына қыжалат өмірден құтқаршы дегендей кейбіреуі өзіне қарап маңырайды. Лезде дүние шу болып кетті. Шымылтыр ауа, өкпек жел. Маңыраған қой даусын қағып алып, қаңғып Қарадалаға кетіп жатыр. Сол сəтте дүние құлаққа ұрған танадай тына қалды. ЬІзыңдаған желге алақандай қораның ішіндегі қой ғана жамырай маңырап мұңлы үн қосады.



	Əлсіздерін əлділері езіп жатыр. Енді Мұқаметжан аша тұяқтары айырылып кетердей төрт тағандап тырысқан өмір үшін күреске айызы қанғандай қызынып, үйіліп қалған қойға біртүрлі құмарта, құшырлана қарады. Олар бейне бір қас-дұшпаннан кегін алып жатқандай, Мұқаметжан болса «ұмтыла түс, ұмтыла түс» деп жігер беріп тұрғандай. Қоралы қойды жарылқап, оған күш демеу беріп тұрған өзі секілді. Көңілі əлгіндей емес жайланғандай. Бойын сиқырлы бір күш кернеп, тастан секіріп түсіп, Қалидың жанына барып тепсініп тұрып:

	– Таста! Лақтыр! Бол, бол! – деп айғайлады.

	Басынан аққан тер елтірі бөркінің астарындағы кірді езіп, бетін айғыздай аққан Қали Мұқаметжанның бетіне бірде бедірейе қарады. Алқынып, айырына сүйеніп, оң қолының қырымен маңдайындағы терін сырып тастамақ бола бергенде, Мұқаметжан шананың артына көлденең қойған кеспелтек жұмыр ағашты жұлып алып:

	– Болсаңшы, иттің баласы. Мына мал қырылатын болды ғой! – деп тап берді де, қасқа маңдайдан салды да жіберді, Қали лəм деп аузын ашқан жоқ. «Не жазығым бар еді?» – деп сұраған да жоқ. Кеудесіне тақалған, аяздан ұшы жылт-жылт құбылған Бəтижамалдың төрт аша айырын көргенде Мұқаметжан үрейлене шегініп, шалқалақтап кетті. Дəулет көзімен атып, қолындағы кеспелтекті жұлып алып тұрып тістене:

	– Тез кет бұл жерден. Жаның қиналып, бір айыр шөп тасыдың ба? Айғайыңның ақысын төлемейміз. Ақтылы қойға айғай азық болмайды. Кет. Табаныңды жалтырат! – деді.

	– «Адам адамға дос, бауыр, қысылғанда қиын күнде қайырымды қолын беруге тиіс», – деп жиын топта талай-талай зарлаған Мұқаметжан жəбірленеген Қалиды сүйеуге де жарамады. Жақындауға ары шыдамады. Жаңа ғана Отан байлығы үшін жанын қоярға жер таппай, қырлана кінəліні іздеп тұрған директор – бұл жерде енді құнсыз екенін ойлап, жасып, жалпақтай басып, ықтасынға байлаған қаражорға атқа қарай бара жатып қателіктің түпқазығы өзінде екенін сезді. Беті ду ете түсті. Мағыналы түрде шымшымдап сезінген сайын, жүрегі сыздаса да, директорлық құдіреті қолдап, соңына жалт қарады.

	Тамыры туған жерінің тереңіне сіңген, біріне-бірі сүйенген үш бəйтеректей, бірінің жарасын бірі таңып жатқан шопандарды көргенде, бетіне от басқандай, жалт бұрылып, еңгезердей денесі қаңбақтай жеңілденіп тұра жөнелді.

	Астанамен төрт ауданды жалғайтын асфальт жол, асқар-асқар тауларды асатын ақ жол. Машина еркін жүретін дала жолы суалған тамырдай тартылып, сол жылы шопандар өлген қойдың сүйегінен қораларын қайта жасады. Еркек біткен ай бойы өз үйінің босағасын аттаған жоқ. Аядай шаңырағын, аумақты, елдей бала-шағасын көріп, өз үйінің отына жылынған жоқ. Шөп, жем тасумен жүрді. Мұқаметжан сол қыста қой отарларына қайта бармады. Баруға беті де шыдамады. Қателік жіберу тек білместерге ғана, қадір-қасиеті арзандарға ғана жеңіл, оңай. О, ол сол қыста өзі де тарамысына ілініп əрең шықты. Аштықтан жүдеген жоқ. Ар азабынан жүдеді.

	Қарама-қарсы екі тауды сағалап салынған қой қоралары қара жолдан қашық емес. Күндіз-түні осы жол бойын мекен етіп, Жайықтың қамысын жан-жақтағы шопандарға өзі бөліп беріп отырды. Бұрын машина дүрілінен үркетін қой сол кезде машина дүрілін естіген жаққа қарай ұмтылып, зарлана маңырағанда, бүкіл даланың сай-сүйегі сырқырады. Сол бір күндері Бұғыты жолы бітеліп, бір тəулік бойы шөп келмей, қатты қысты. Мұқаметжан қара газиктің моторын сөндірмей, екі таудың ортасында ерсілі-қарсылы зулады да жүрді. Ол үшін қой даусын естігеннен гөрі, ұйықтамай алыста теңселуі əлдеқайда жеңіл еді. Келер күні таң алдында жол ашылды-ау. Аспанда шөкімдей бұлт жоқ. Көк тірердей заңғар тауларды, қойларға ажал, адамдар үшін ақ жібектей үлбіреген ақ қар басып қалыпты. Бұл көптен бергі бір ашық күн еді. Аяз тозаңы алау күннің сəулесінде жылт-жылт ойнайды. Төбелері қарауытқан шопандар үйінің мұржасынан бip тал көк жібек жіптей түтіндер ширатылып көк бетінде созылып барады. Бұл да Мұқаметжанның көптен көрген түтіні. Ақындардың «туған ауылдың түтiнi ыстық» дегені рас екен-ау, – деп ойлады. Неше күн ұйқысыз күндерден көз eтi iciнгeн, қызарып кеткен жанары талықсып, самайына айрықша ақ қырау сепкен еді. Алайда, көңіл сергек болатын. Табанының астындағы қара жол тipшілік тамырындай лып-лып соғады. Кезеңге алғаш көтерілген шопыр Құсбек болды. Қатарына келіп тоқтаған машинадағы – жаздағы өзен бойына қаулай өскен көк балдыр қамысты, қыстағы capтап жалпылдаған, қоңыр қоғаға қарауға дəті бармады. Манадан қолына ұстап тұрған шылымын түбінен үрлеп жіберді.



	– Жеттіңдер-ау, ерлерім, – деді.

	Сонан соң ышқына ыңырсып, көк жылтыр мұз бояған өрден шығып келе жатқан машиналар легіне көз қиығын тастады. Шылымын тұтатып, құшырлана сорып-сорып жіберді.

	– Ал кеттік, менен озбаңдар. Шарыннан көтерілісімен, сен Құсбек, Қатуға тарт, – деді.

	Өзi жол ортасындағы диспечерлік қосқа жете аялдап, машинадан шықты. Əу дейтін жерден қоралардан машинаның гүріліне қарай жанталаса жүгіріп, қасат қарға малти, маңырап тұрған қойлар оған бейне ұясында шырылдаған қарлығаштың балапанына ұқсап кетті.

	«...Əттең, шіркін, дүние-ай! Қолда барда алтынның қадipi жоқ екен ғой, жаздағы таудың бауырдан келетін шөбiн шауып, жиып алмайтын мына біздерді» деп кейіп, өз тілін өзi тістеді. Жанталасып жүріп, жем-шөппен қамтамасыз етсе де, қой қоғадай қиылып түciп жатыр. Жер иісін иicкеп, шөп тамырын тартпаған, жылы мекенсіз тipшілік иесінің жегені желімдей ағатынын көзімен көрді. Мал ең алдымен тамақтан емес, буын-буыннан жұтайды екен. Он eкi мүшенің ішіндегі ең төзімдici аяқ-қол екен. Ыстыққа бұрын күйсе, суықта бұрын тоңды. Қойлардың аяғын баса алмай домаланып жатып, бip уыс шөпке етбеттей, ентелей езеуреп жатып, жарық дүниеге ең ақырғы рет алара қарағанын көрді. Тіршілікте ешкімге зияны жоқ жануар қарсы алдында қалқайған адамның өз ажалына айыптылардың бipi екенін білген жоқ. Оның топас, əлсіз түйciгі бəріне айыпты соңғы рет көзіне көрінген жылтыраған жарық деп түсінді.

	Совхоздың партия ұйымының жиналысында əpбip коммунист жауапты жерлерді қабылдаған, сонда Бекəділ осы Тоқатаймен бipгe бірде-бір бас шығын етпеуге уəде бepiп, Мұқаметжан қосымша тапсырма ретінде Дəулеттің отарына жауап беруге міндеттеген еді. Сол жылы Тоқатай ғана қолда қалған қойын төлдетпек болып көктеуде қалды.

	...Міне, əлденеше жыл өткен. Сол жолмен Мұқаметжан тағы да қайқаңға көтеріліп келеді. Жаңағы бip есте қалғандар кезінде жылға созылғандай ауыр болғанымен, енді қас қаққандай сəттеақ өте шықты. Өмip деген сол ғой: тыпырлап, тыраштанып жүріп, тығырыққа, тұңғиыққа тірелгеніңді білмей де қаласың. Бұлар да талайға өкпелеп, талайды өкпелетіпті. Өкпе де – өмірдің бip тірегi. Бар адамға ортақ. Оның ішінде Дəулеттер ешкімнен бақыт алып,

	бақыт бөліп бермесе де, бip пендеге зияным тимесе деп тілейді. Бұл сонау соғыс басылды деген хабарды естігеннен бepгi айнымаған тілеуі. Басқаның атақ-даңқына, білім, беделіне қызығып, күншілдік пiкipгe келіп, күпірлік жасамапты да.

	«Əркімніңөмірдеаларөзeншiciбар,өзсыбағасыбар.Пенделердің оны қанағат етпей, əлдекімнің сыбағасына сұғанақтанып кecip, кесапат жасауы да бос əурешілік. Бұйырған кетпейді, жүгірген жетпейді. Ал жақсылыққа талпыну бipeyгe жамандық жасаудан тумайды. Өз тəлейіңе бұйырғанды жақсылығыңа жұмса, ол байлық жарыстырудан аулақ болсын... Артық жасаймын деп жүріп, тыртық жасағандар толып жүр. «Бола берсе, бола бергенің» соңына түciп, соңыра сорға айналдырып алғандар да аз емес, оған менің көзім жетті, – деп Дəукең осы ауылдағы өзінен-ақ бірнеше мысал келтіреді. Бұл да Дəулеттің пəлсапасы. Өзiнe ғана тəн секілді...

	Əлгіндегі бip ойынан серги алмаған Мұқаметжан, ақыры, артқы орындықта отырған екеуіне қарап:

	– Естеріңде ме, сол жылғы қыс сұрапыл болды-ау, – деді. Аңсаған əуелде бетіне тіксіне қарап, сəл бөгелді. Ақыры түсінді.

	– Ой, Мұқа-ай. Ол қыс жайлы талай айтылды ғой. Көп шаруашылық бастықтары баяғыда ұмытып та кетті. Əдебиет əлемінде неше түрлі роман, поэмалар жазылып, кинолар түcipiліп, оны ел оқып, көpiп үлгергенде еске алып отырсыз ба, одан бepi де талай-талай оқиғаға толы жылдар өтiп кeттi емес пе,– деп көп білгенсіп, таңдана Дəулетке бұрылды.

	Жақсылықов əр адамның өмірінде қаншама уақыт өтсе де ұмытылмайтын, есінде жүретін қуанышты сəттері, өкініштi сəттері боларына көңіл бөлді ме екен. Мүмкін, бұл, яғни сол бip қыс Мұқаметжанның eciнeн өмipi шықпас...



	6

	Көктемгі қарбалас науқан біткеннен кейінгі саябыр – бip мезгілде болатын той-томалақтар да өте шықты. Əркім əліне қарай əрекет істеді. Бipeyлер жаңадан үй салуға қарекет жасап қыш құйды, бау-бақша салды. Енді бəрі шабындыққа шалғы салуға əзірлік жасауда. Əр бригадаға жұмыс белгілеп, техникадан да соған сай еншісіне ие болмадық. Белсенділер ет жоспарын орындауға кipicтi. Бұл Жұматайдың көктемдегі алған көтеріңкі міндеттемесі. Бəpi қарбаласа соған шапқылап жүр.



	Бекəділ қорықшы болды. Бұл жылдағы мансабы. Ауылдың ортасындағы қара жолды қақ жарып, жауырыны күдірейіп, жаяу қоймаға қарай ілбіп жүріп келеді. Оң иығына құс атар қосауыз мылтығын iлiп алыпты. Қоймаға бұрылар жерге келгенде көнетөз сұр қалпағын тұқырта киіп, сəл аялдады да, айналасына кіржие көз тастады. Көктемнің аңызақ желінде далада көп жүргендіктен бе, өңі айран құйған местей өңезденіп кeтiптi. Сығырайып, төңipeгiн қоршаған барлық жанды, жансыз дүниеге қарады. Ең аяғы ЗөкірНүсіптің үйінің бұрышында жатқан қара бұзауға да ала көзін қадап өттi. Ceбeбi бар, кеше қырқадағы жаңа көтерілген бидайға түciп бүлдіріп кеткен. Қолына ілінбеді, ілінгенде, етінен ет кeciп алар еді. Енді жайына жатқан бұзауға тиіcyi ұят қой.

	Бұл жолы завхозбен кеңескелі келе жатыр. Жаңадан салған, ортасында астық кептіргіш қызыл аппараты бар, электр күшімен жұмысы атқарылатын қырман қоршаған қойма қызыл кipпiштен қаланған биік ақ шатырлы төрт үй.

	Қыста бар техника осында тұрады. Қызыл, көк, capы тракторлар, комбайндар жемге қаптаған қырғауылдай тізіледі. Қаңтар өтісімен қауырсынын тастағандай айналасы қараң-құраңға толып, жөндеуден өтеді. Ол кезде астық тиегіш мойны қылқиған транспортерлер шөлден қайтқан түйедей арбайып, алыстан көрінеді. Көктем шыға тракторлар қайта құлпырып қырға кетіп бара жатады.

	Өткен жылы анау ең шетте тұрған комбайннан өрт шығып əрең өшірген. Таң алдында сол күні eгінi орылған аңыздан жылт-жылт от шыға бастағанда Бекəділ қырқада жүрген. Жүрегі əлденені сезгендей аттың басын бұра шапқан. Жете бepгeнi де сол екен, комбайнның сабан жинаған шанағы вулканша аспанға атылды. Қара қошқыл жалынның арасынан жүгіре шыққан адамның ащы даусы əлі күнге дейін шырқырап құлағынан кетпейді. Əлгі адамның өн бойынан жылт-жылт от өріліп өрге өзіне қарай жүгіріп еді, таң алдындағы шатқалдан соққан жел үрлеп, от өршіп лаулаған. Қарама-қарсы келгенде, астындағы Бəйгібоз үркіп жалт бepiп, өзi ауып барып əрең қалған. Апыл-ғұпыл ерге түзеліп отырып, жанай шауып келе жатып, екі аяғын үзеңгіден шығарып, құшақтай құлап, шекпеніне орап аман алып қалған.

	Kөзi ілініп кеткен комбайнер баланы қуып жете алмай келеді екен, апыр-топыр ол да жетті. Баланы құтқарғаннан кейін барып өртке ұмтылғандары бар. Кейін бiлдi, жұмсақ сабан үстінде шылым тартып отырып, қалғып кетіпті. Сол өрттен қалған «жарасы əлі жазылмай» арт жағы қара қошқыл болған қызыл комбайн да əне тұр.

	«Қыстай жөндегенде бұл пақырлар не бiтipгeн. Қоймалардың бұрышында жатқан қызыл бояуды көрмеді ме деймiн-ay. Бояй салса нелері кетер еді».

	Ол тағы да əлденені еске алар ма еді, бүйіріндегі көшеден ақыра шыққан көк есек ойын бөліп кетті. Салпаң құлағын қайшылап, ынтыға eкi бүйірінен дем алып, болып тұр. Одан арғы қырқа түндегі жаңбыр суын жұтып құлпыра қалыпты.

	Eкi қолын костюмінің астына жүгіртіп, арқасына айқастыра ұстап, ілгepi озды. «Су ағады сайменен, ат ойнайды тайменен, өмip өтер жайменен» деп əндете бepiп, есіне əлдеқандай үрей үйірілгендей, тез қоя қойды. «Өмip неге жайдан жай өте салуға тиісті. Дүниеге шырылдап бірдемені бітіретіндей ентелей келіп, түк бітірмей, еңбектеп кетуге бола ма екен...»

	Бекəділ тоқтай қалып, жол шетіндегі арыққа, сонан соң қарсы алдындағы өркеш-өркеш жасыл мұнарға оранған тауға көз салды. Талай тарихты бауырына басып, қордаланып жатқан ұлы тау:

	«Ceнiкi дұрыс. Өмipгe келген екенсің, өз сыбағаңды дер кезінде алып үлгер. Егер де ала алмасаң, айналаңдағы адамдарды кінəлама. Адамдар таза, əділетсіз емес, олар кінəласа аясы тар, азаматтығы төмен, таяздардың аяқ астында əлдекімнің сыбағасынан жұлыпжұлқып пайда тапқанды кінəлайды. Ондайларға сыбағаңды жемтік жасасаң ол да өз жамандығың. Жақсының жанында жүріп жаман болсаң өмipдi кінəлама! Осы бейбiт заманда аларыңды алып қал. Бар адам бірдей, тек лауазымдарда ғана айырмашылық бар. Ақылды адамдар аз күндік азыққа қызықпас болар. Жетер жеріңе тезірек жет» – дегендей болды.

	Бекəділ бойын тіктеп алды. Өзінше айбарлы бip кейіпке келді. Бастан кешкен ғұмырына саналы сезіммен қарамақ болды. Шындығында, талай-талай жаксылықты көріптi. Қиналыпты да. Қиналғанда да, ар алдында емес, ақ адал еңбегінің қиындығын көpiптi. Heбip қатал күндер де, қақаған аязда қара басы көп жылқыны бағып, қыстан шығыпты. Осы ел: «Əй, азамат екенсің, болмайтын уақиғаны болдырып кеттің-ау», – деп жұмсақ алақандарымен арқасынан қағыпты...



	Қырманның кең қақпасын ашып, машина доңғалағы таптаған табалдырығын аттады. Құлаққа ұрғандай тыныштық орнаған. Моторлардың үнi өшкен. Бip кеpeгeнi көрсетпей тұратын трактордан қазірде бip де бipi жоқ. Бəpi қырқадағы жұмыста жүр.

	«Апырай, осылар шынымен-ақ шабындыққа шалғы сала ма, əй болмас, peтi жоқ. Трактор даяр болғанымен, шөп жетілген жоқ».

	Бекəділдің көк желкесінен үңіліп тұрған күн сəулесі енді оның жүрмесіне epiк бермей, емпеңдетіп, сиқырлы бip күшпен итеріп келе жатқандай. «Бүгiн қырқадағы егіндіктi түгел аралап шықсам, – деп ойлады. – Əлгі атты бригадирге бекер-ақ берген екенмін. Астында білдей бip газик жүріп, атқа жармасады».

	Ұста дүкенінің тұсына келгенде, кiбipтiктeп бөгеле берді. Тот басқан шөп машинасының сынған шалғысына, соқаның түpeciнe көз қиығын тастап іркілді. Белағашын қосқан, сақина тeмipi қабысып қалған, арбаға жете ақыры тоқтады. Əдеттегісіндей, сол қолымен желкесін қасып тұрып, қалпағын көзін бастыра, сырғытып қойды. Қарсысындағы ұста дүкеніне жанастыра салынған азықтүлік қоймасынан шақ-шақ еткен əйел даусы шығады. Əлдебір гүрілдеген еркек күңгір-күңгір сөйлеп отыр. Ал əйел:

	– Бес кило етті өлшеп бер деген өзің, – деп шапылдайды. Еркектің бұл шəңкілдек үнге əбден eтi үйренген болуы керек, дауыс көтермейді.

	– Бер дегеннің бəрін бере берсең, нең қалады? – дейді.

	Сол сəтте ашық тұрған есіктен бip сабақ жіптей темекінің түтiнi сыздықтай шықты.

	Қойманың алдындағы топ торғай пырылдап ұшты да таразының табағы салдыр eтiп жерге түсті. Іле-шала лақтырған буда кілттің сылдыры естілді. Сол сол-ақ екен əйел екілене:

	– Сен бер дегенді бермей, елге жексұрын мен болуым керек екен ғой. Тапқан екенсің ақымақты. Ал кілтіңді. Əйел ерге, ер жерге қарайды деген осы-дағы, – деп жұлқынып, сыртқа шықты. Дабылдайдың сүйіп қосылған қосағы.

	Бекəділ келіншекпен қарама-қарсы келіп тоқтады. Шикi еттей қызыл epнi icінiп:

	– Жай жүре ме бұл ел, шпиондай сыртыңнан тыңдап жүреді.

	Неге басбағып тұрсыз?– деді.

	Бекəділ жауап бермеді. Қарсы сөз айтса əйел бетіне ыстық ботқадай жабыса түсетіндей.



	Біраздан кейін қалпағын щалқайта көтepiп бұрылып келіншекке қарады. Етегі тізесінен сəл төмен түскен capы кримплен көйлекті тапал бойлы келіншек аяғын қаншама зілдене басқанымен, алыстаған сайын əдемі болып көрінеді. «Адам көpкi – шүберек, деген осы да...» Шуақ күннің нұрына шомылып, жазғы жылылықтың ақ күмic мұнарын оранғанда бейне бip гүлден гүлге қонақтаған көбелекке ұқcaп кeттi... Соңынан тұра қуатын баладай еңкейе қарап, имиіп шал əлi тұр.





– Неге жетісіп тұрсыз?

	Бекəділ жалт қарады. Жанында дөңкейіп Дабылбай тұр. Қоймашы. Қалың имек қасының астындағы қысыңқы қой көзi жылт-жылт етеді. Кесек денелі жігіт. Ер келбетті екі бетінен қан тамғандай. Далада көп жүріп, жүзі тотыққаны болмаса, шырайлыақ. Алып денесіне сай ақ жарқын аңқау мінезі де бар еді. Бұрын адамдардың cөзiне баладай сенетін. Бip-eкі жылдан бepi, қойма ұстағалы ширап, жақсы-жаманды ажыратқандай. Тастай қатты.

	Егер кeйбip саяқ қулар алдамаса, өйтпеген де болар ма еді. Талай алданды. «Ертең əкеліп бере қоямын» деп, совхоз мүлкін алады да, ақыры су аяғы құрдымға кетіп, жоқ болып, тici тасқа тиіп, сақтана қалған шағы бұл.

	– Сен осы байқадың ба, шөпті пicтi деп ойлайсың ба?

	– Онда сіздің қандай шатағыңыз бар. Жоғарғы жақтан міндеттелді екен, орында. Шабындыққа шалғы сал деді ме, сал!

	– Əрине, менің басшылығым бұл жерде қажет емес. Оны білемін. Бipaқ əр жыл сайын жердің өзгepiciн, табиғаттың алмасу сəтінде ерекшелігін біліп тұру үшін мансапты болу міндеттілік емес қой. Ол құнжиып Дабылбайдың қыры қылыштай сұр шалбарына, жүз көрінердей жалтыраған қара туфлиіне, одан шолақ жең, ақ жібек тор көйлегіне, жаңағы əйелі лақтырып кеткен қолындағы бip топ кілтке көз қиығын салды. Сонан соң қабағын түйіп, бетіне

	қарады да:

	– Ал жер байлығын игерудегі дабыра далбасалықты дер кезінде айтып арылу – азаматтық міндетіміз,– деді.

	...Бұл жолы көктем ерте келді. Сөйтсе де жаңбырсыз жабысқақ, ызғарлы көктем еді. Наурыз айының нар адым ұзаған шағында алғаш рет күpкipeп нөсерлетіп бip өте шыққан. Содан көз көpiм ұзарған көкегінде де, мамыражай мамырында да мандытып бip жаумай-ақ қойды.



	Бауырдағы иci бұрқырап жататын: бетеге, жусан, сиыр жоңышқа, ермен, сүттеген ине бойындай қылтиып, мейipiмдi жылылыққа биыл зəру-ақ болып тұр. Бейне енесінен ерте айырылған киіктiң лағындай жүдеу.

	– Солай деңіз.

	– Солайы солай. Кейбір шөп мезгіліне жетпей қуарып барады. Жылдағы таңнан оянатын бозторғай да жоқ. Шегіртке де шырылдамайды. Бұрын қырман осындай ма еді, қалақай, меңдуана, ошаған секілді шөп-шалам қаулай өспеуші ме еді.

	– Бұл жылды қарттар «Аққоян» дейді екен ғой.

	– Иə, наурыздың он үшінде жыл кіреді. Көрмейсің бе, кeмipiнiп тұр. Kipici мен шығысы қатерлі. Он үш жылда айналып соғатын Аққоянымыз осы.

	Жер əлі қаншама сұрықсыз болса да жеңіл леп соққандай. Бекəділ кеудесін көтеріп, қырға көз қиығын тастады. Бұйра-бұйра көк шұбар қырқадан арғы тау етегі жасыл жалқын сағымға бөгіп, өзінше бip бөлек дүниедей, бөлініп жатыр.

	«Жалпы өмірден жақсылықты ғана іздегеніміз заңды шығар. Өйткені жыл сайын тұрмысымыз жақсарып, тipшiлігiмiз жеңілдегендей. Жан қиналып, ауыртпалық арқалап жүргеміз жоқ. Ендеше бет тырнасып, жүз шайысып, дүниеқоңыздық жасап, жақынымызды жат, жатымызды жау жасамай-ақ, өмip сүруге болады ғой. Баяғыдағыдай сауатсыз, саңылаусыз соқыр емеспіз. Олай болса, білімді адамдар арасындағы қарым-қатынастан күнделікті жұмыс үстіндегі қимыл-қарекеттен жақсылық iздeyiмiз шартты да ғой.

	Ал адам күшінен тысқары табиғаттың бар құбылысынан, тек жанға жайлы, өнімді, өciмдi кезін ғана қабылдап, сəл тоңсақ, сəл өзегіміз талықсыса, заманды күстаналаған уақытты айыптағанымыз дұрыс емес қой, пендешілік қой...»

	Лезде басына сап ете түскен осындай ой дариясы iшіне сыймады ма, Бекəділ өзiн-өзi мысқылдағандай, сылқылдап күліп алды. Сонан соң:

	– Бəріне де тəубе жасалық. Білесіз бе? Дабылжан, менің тақуаланатын себебім: қара басымның пайдасын ойлап, аштан өліп, көштен қалам дегендік емес. Tiптi, олай ойлама. Баршамызға ортақ игіліктің ipiмтiгi шығып кетпеciн, жақсымызды жасытып алмасақ деген iзгi ниеттен туындаған тақуалық қой. Осы ойды қазіргі жасы есейгендердің бəpi-бəpi ойлайды. Кейде сол ақ, адал пікірін əдемі сөзбен айтып жеткізе алмайды. Бірде үстіне шығып, бірде астына түсіп жатуымыз ықтимал. Сөйтіп, бағзы бip жаны кейіп жүргендердің көңіліне көлеңке түcipiп алуымыз да мүмкiн. Ол негізі кек болып қалар мəселе емес, ілəйім солай болғай.

	Дабылбай күнде көріп жүрген Бекəділдің мына əңгімесіне таңғалып тұр. Шынында да, оның сөзінің өзегінде əзіл-шыны аралас, шымшыма бip астар бар.

	– Қызық, – деді Дабылбай, – кейде жанымызда жүрген ғұламаны да көрмейді екенбіз ғой.

	– Немене, – Бекəділ аяқ астынан шамдана қалды. Даусын қатайтып, қабағын шытып, – «Ағайынға қадірің жоқ бетіңді көредінің» кepi де. Болмаса, аспандайтындай, aсқақтайтындай, сөз қадіріне жетпейтіндей қашаннан жетіле қалыппыз. Ертеден бабаларымыз жүйесін тауып сөз айтса, кімге де болса тоқтаған. Сонда ол қорыққандық дейсің бе, жоқ. Қормалдығы. Ал, сен бар ғой, – деп шүйлікті ол, – бастықтың аузынан ғана бəтуалы сөз ecтiгiң келеді-ау. Байқа, бала. Мансаптылардың құрметіне бас шұлғимын дей жүріп, ел iшiндегi көзге көрінбейтін асыл жіп арқылы бірден-бірге жалғанып келе жатқан қасиетті дəстүрді тəрік eтiп алып жүрме. Енді бұл ауылдың бетке ұстар белді азаматы сенсің, сенің замандастарың. Бұрында ауылына қарап азаматын біл деген сөз бар. Бұл күнде азаматына қарап ауылын тану абзал. Неге дерсің, білемін, айтқалы да тұрсың. Heгeci сол, азаматқа телінді бар табиғаттың сырын білгендей, оны игергендей ой, қиялдың жеткізген мезгілінде ғұмыр cүpiп отырмын. Ендеше азаматы білімді ауыл ажарлы, – деді.

	Дабылбай өзінің əлгіндегі əзіл үшiн айтқан сөзінің арзан екеніне қызарақтап, қипақтап, Бекəділдің иығынан жалпақ алақанымен сипалап, сылқылдап күле берді. Ал Бекəділдің көкірегін мұң кернеп, көңілі құлази жүдеп, үнсіз тұрып қалды. Көзін əдеттен бөлек бip сиқырлы жас перде көлегейлеп, көмейіне көлкілдеген бip діріл қонақтап, қобырап, қорбаңдап кeттi. «О, шіркіндер-ай, мiнe, осылай, адам түгілі ит те жылы мекен-жайын, дəмді тамақ iшкен жерін қимай, қиналады емес пе, оған қарағанда біз ақылeci бар, түciнe алар тілі бар тipшілік иeciмiн ғой. Ендеше деймінау, бipiмiздi-бipiмiз ғұлама деп шалмай-ақ, шапқа түртпей-ақ, неге түсініспейміз. Cipə, мені ici түсетін жылқышылықтан босаған соң, басқаға əкімдік көрсетердей қызметім болмаған соң көңіл тоқтар

	сөз тауып айта алмайды деп топшылайсың-ау. Сонан соң кекетіп тұрсың ғой...»

	Мылтықтың ұңғысынан шеңгелдей ұстап, табанынан ине шаншығандай тыпырлады. Енді көзінен от ұшқындап, бeтiнe ыстық қаны шапшып, шатынай қалды. Аяқ астында аңғармай ренжітіп алғанын сезген Дабылбай бейне бip шамкөңіл баланы мүсіркегендей, оны құшақтап, қолтығының астына тартып, ырсырс күле берді.

	– Ciздi сыйлаймыз ғой. – Ол көп сөз айтпақ болып еді, тіліне бip жылы сөз ілінбеді. Иықтарын қомпаңдатып, қолын ысқылап:

	– Ciздi көргенде еркелегім келіп кетеді. Бiздi нeciнe кінəлайсыз. Жас кезімізде еркелейтін əкемізді соғыс жалмапты. Одан кейін еркелейтін адам бар болса, ол да өзіңіз. Рас, кейде қадірлеріңе жетпей кейіп те алармыз. Тегінде, ер балаға əке тəрбиесінің көп мəні болады екен. Біз оның сол ықпалды күшін жас кезімізде көрмегендіктен бе, қазір де бағалай бермейміз. Құрбы-құрдас есебінде сезінеміз. Ал аналардың алдында тiптi де олай емес. Олардың ақ дегені ақ, қара дегені қара. Өмipiне қарсы шыға алмаймыз. Бəрі солай. Шынын айтқанда, сіздерді құрдастай сезінеміз. Рас айтамын. Имандай шыным, кeшip ата, ойпырай, аяқ астында қызарақтап кеттіңіз ғой,– деп, жалпаңдай қарап, сырын ақтарғандай, қарама-қарсы келіп, жайраңдай бетіне қарады.

	Жағасы жайлаудай далдиып, Бекəділ жайылып түсті. «Бұрынғылар үлкен – бор, кішi – тас деп осындай талайды басынан өткеріп барып, ой түйген болар. Miнe, от айналмай жатып орнымызға түстік» – дегендей жымыңдап:

	– Болды, болды. Сендер оқи алмай қалғандарыңды да, бiлместiктepiңнен қателессеңдер де, мəнін сол бip ауыр жылға жабасыңдар. Не деген зіл, залалы көп зарқом соғыс еді,– деп, енді өзi Дабылбайға есіркей қарады.

	Бұл талма түстің кeзi болатын. Күн жылылығын зарығып көргеннен бе, оның ыстық табына сүйсініп, eкeyi де шақырайған ашық жерде тұр. Kөгілдip көкке алмас қанжардай шаншылған Хантəңірінің қиыр шығысынан бip буда қоңыр бұлтты көзi шалды да, иығын қомдап алды. Сонан соң:

	– Байқайсың ба, байқайсың ба, – деп жыпылдай сөйледі. – Сендер өскен шөптi шауып алуға асығасыңдар. Енді бip жеті тоссаңдар, нелерің кетеді. Ана бұлтты көрдің бе? – Маймақ саусағымен ұлы шыңның кеудесінен нұқырдай қолын созып, қалбалақтап алға ұмтылды, онан кейін айналасы құлақтанып, шеңберленіп алған күнді мезгеп: – Мен білсем, eндi бip жеті бойы жаңбыр жауады. Сонымен шөп буынын бекітеді. Оның құнары да жақсы. Малға жұғымды. Ал осыдан тілімдi алмай шалғы салдыңдар ма, шөп шаппайсыңдар, көбік шауып, оны да жөндеп жинай алмайсыңдар. Пiciп жетілмеген пішен көктей солып, бip жеті суда жатса, не болар еді, өзің айтшы.

	– Ciз қызықсыз, оны ферманың бастығына, ана Мұқаңа неге айтпайсыз.

	– Жаным-ау, менен сөз қала ма, ол үшін мен ешкімге қарыздар болып жатқаным жоқ. Опраблайшіңе кеше кешкілік айтып едім, түнepiп, үндемей отырып алды. Сөйтіп, омалып отырғанымызда, даңғырлай сөйлеп біргəдір кірді. Осы азан-қазан гуілдің ортасында көк түтінге қақалып əpi отырдым, бepi отырдым, бастық «мұныңыз не дұрыс, не бұрыс» демеді, шыдай алмадым да:

	– Қарағым-ау, əлгі шаруаның жайы қалай болады? – деп сұрадым. Ол бетіме қарап аңырап сəл отырды да: «Не жағдаймен келіп едіңіз?» – дейді. Мен шөп дей бергенім-ақ сол екен, бригадир кимеледі де кетті. «Қоғамдық малға шөп таба алмай жатқанда, жеке малды ойлайтын уақыт жоқ. Ана қырқадағы шабындыққа мал түсірмеңіз» деп сөзге қонақ бермей, даңғырлады-ай келіп. Шыдай алмадым:

	– Ей, қарағым, не айтып тұрғанымды білемісің, мен шөп сұрап тұрғаным жоқ, icтiң жайын айтып келдім деймiн. Ол «бізде сөз көп, ic жоқ» деп, бастыққа қайдағы бiр трактордың башмағын айтып кетті. Пішенді байлайтын комбайн тросының осал екенін, үзіле қалса, əзip тұратын тағы бip тростың қажет екенін айтып, мен далада қала бepдiм. Бастық осының бəрін үнсіз тыңдап отырып:

	– «Жарайды, ciз бара беріңіз. Шаруаңызды бітірейін, бiзге документ керек қой, арыз жазып, секретарь қызға бере саларсыз»

	– деп, орнынан тұрып, қолымды алып қоштасты, eндi кетпеудің өзi ұят болатын болған соң, дəл бip ici түciп, кішімтайлы болғандай, салбырап шықтым да кеттім. Оңаша болар, түсіндіріп тағы бip айтайын деп, əлгінде ғана кеңсеге кipiп шықтым. Толы адам, бригадир шіркін əлі сөйлеп жатыр. Қақалатын емес, əpi тостым, бepi тостым, ой, бүгін бiтe қоятын жиналыс емес. Содан саған бұрылдым, шаруаның бip бастығысың, бəлкім, ceнi тыңдар, пішенге шалғы салуды сəл аялдата тұрарсыңдар. Жарайды, мен кеттім, – деп қырға қарай жүрді.

	Бекəділ екі аяғын жылдам-жылдам басты, сыбағасы суып қалатындай асығыс еді. Дəл жүрісіндей, ойы да тез болатын. Оның бəрінің орындалар, орындалмасына өзi де кепілдік бере алмайды. Ең бастысы, бұл жылғы құстардың үйренген жеріне келмей, кешеуілдеп жатқаны еді.

	Осы бip табиғаттың ерке құстары бастықтың да, бригаданың да айтқанымен жүрмейді ғой. Ендеше сол құстардың аялдауында Бекəділге де жұмбақ сыр бар шығар. «Олардың бiз секілді ауа райын зерттейтін арнаулы ғылыми мекемесі жоқ қой, сондықтан да біздің ауылдың жылынып кеткенін білмей жүрген болар...» деп, күнге күйген қыр желкесі мен костюмінің иіci бұрқырап, биік қырға жабыса өрлеп бара жатты.



	7

	– Ал, бауырларым, əңгіме айт дедіңдер-ау. Неден бастасам екен...

	Қарадаланың тау сағасына жақын пұшпағын бұл ауыл Далайты дейтін. Онда да ертеде айтқан, қазірде ұмыт болып барады. Соның ойпаңында тұрған ақ шифер шатыры жартылай жабылған, eciктepeзeci аңғал-саңғал, керегeci қызыл кірпіштен өрілген шала біткен үйдің бұрышында тұрған жігіттерге Қали жағалай қарап шықты. Олар əңгіме айтуды уақыт өткізуге сұрағандай немкетер ғана ықылас бiлдірді.

	Алдында шыны сынығынан аяқ басар жер жоқ, жобасы жаңа өзi ecкi бұл үйді қыста – қара қарға, жазда – қарлығаш мекен еткелі бес жылға тартып барады. Сол қарлығаштар тосыннан келген топ адамнан қауіптенді ме, əлде балапандарына жем əкелді ме, ауаны тіліп айналып ұшып, шарқ ұрып жүр.

	Жаздағы пішeн шабуға қаладан көмекке келгендер дəл төбеңдегі шақырайған күннің аптабынан бой тасалап, көлеңке сая бола ма деп кеп eдi, пана жоқ екен. Соған намыстанды Қали. Өзегіне ыстық шық түскендей, булыға қалды. Маңдайынан шып-шып бip ащы тер шықты. Eкi бeтi көpiктiң көмейінде жатқан темірдей қызарып кeттi... Сонан соң айналасына жасқана, жалтақтай қарап, күмілжи күңгірлеп: «Арамызда бəрі де бар», – деді.

	– Басқаны былай қой, мына үйдi осыдан бес жыл бұрын шопандарға арнап бұрынғы пемканың бас инженepi салдырған еді. Ол кici өз қалтасын толтырып, басқа қызметке ауысып кетті де, құрылыс бітпей қалды. Директордың бара-бара, тақымы тозды. Енді қанша жылда бітеpiн мен түгілі, совхоздың директоры да білмейді. – Ол əлденені айтуға оқталып, ipкiліп сəл тұрды.– Пемка дегенді білесіздер ме, көшпелі құрылыс мекемесі деген сөз. Соның жаңа бастығы да...

	Сол сəтте өзіне қарап, əңгімесін ұйып тыңдағандай меңірейе тізіліп отырған жігіттердің күнге күйген денелері білем-білем қызыл шетендей иіріліп, көзіне шоқтай басылды. Бүкіл бойындағы қан басына шапшып шыққандай eнтiге ecipiп, əлдекімді іздегендей алақтап, төмен түсе:

	– Солай, жігіттер, міне, бұл содан бepi əлі тұр, – деп тағы қайталады.

	Қызынып кеткенін енді байқады. Қарсы алдындағы жігіттердің жанарларында ешқандай күйініш те, сүйініш те жоқ екен. Бəpi бедірейіп, мына ыстыққа жер дүние күйіп тұрған шақта ең болмағанда жан қинамай бip сəттiк қана тыныштық іздеп: «Е, бастықтарыңыз не бітіpiп жүр», – деп немкетер көлденең сұрақ бepiп, өзiн қоздандырып жібергенін енді ғана сезді.

	Ақ кенеп шəпкілерінің маңдайшасын тұқырайтып баса киіп, қырат жағалай қаздай тізіліп жайғасқан жігіттердің қатарына тiзe бүге бepiп, бip шоқ жусанды шеңгелдеп жұлып алды. Көңіл шіркінді қойсаңшы, əп-сəтте оттай шалқып, əп-сəтте ыстықтан аспан айналып жерге түскендей болып тұрса да, шытынып, мұздай қата қалады. «Осыларға бекер-ақ бригада болуға келіскен екенмін, бұларға не керек? Далада бəpi бар. Аз күндік қолқабыс жасағандары қолдың кipiн жуғанмен бірдей. Өздеріне берілген өлшемді жұмысты ойнап-күліп жүріп бiтіреді де тастайды. Оның ертеңін ойлап бастарын қатырып қайтсін?

	Обалы не, кінəлай алмаймын, айтқанымды eкi етпейді. Еңбекақысымен eceптeciп, елдіктен кетіп жатқан да бұлар жоқ. Алдағы келгендердің жұмысына ең төменгі еңбекақы төледі. Шіркіндер, белгілі мерзімдерін бітіргендеріне мəз болып жүріп, не алып, не қойғандарына көңіл бөлген де жоқ, осы күнгi адамдардың пейілінің кеңдігін-ай, оның қадіріне кейде жетпейміз де ғой...»

	Қали көзін сығырайтып жаңа өзіне елден бұрын сұрақ қойған бұйра бас, өкше басар iні құралпы жігіт ағасына қырынан қарап сəл отырды да, Құрөзектің аңғарындағы шабындық алқапқа жанарын бұрды.

	Қарашағыл тау етегіндегі жусанды даланың сəске кезіндегi тылсым шағы. Жалаулының өркеш-өркеш шоқылары бұрынғыдан да құдіреттеніп, шалқайып алған.

	Дəл қазірде сол шыңнан төменгі əр бұтағы ел басынан өткен өмірдің хикаясын шертердей ауылға еміне төнген қарағайлы шоқыларды даланың бет қарырдай ыстығының жалыны перделенгендей мұнартып тұр.

	Аптаптан бусанған жер-ананың бар жиған шырыны түгіне шығып балқып жатыр. Дестеленген шөптен соның қышқылтым иci бұрқырайды. Аспанында шөкімдей бұлт жоқ, шыныдай сыңғырлаған ауада тракторлардың үні жаңғырығып, қуатты бip өмір күйін шертеді. Биік маяланған шөптер тiзбeгiн айналып жүрген салт аттыға Қали көтеріле қарап, бойын тіктеп алды.

	«Япыр-ай, Бекəділ шалға не жоқ. Онсыз да бұл ауылдың белсендісі аз емес екен ғой» – деп түйіле қалды.

	Маялардан бepгi жіңішке сым темірмен буылған бар нəрімен, бар сөлімен мейіздей қатып, созылып жатқан сандықтай шөп көңіл құрышын қандырғандай жайдарылана қалды. «Бəрін техника жасап жатыр» деп қабырғадай бокестелген жусанды бумалап жүрген құмырсқа бел «Беларусқа» да, жаздай қой қораларына қорықшы болып, жыра-жырада отырған өзi секілді демалысқа шыққандарға да ат басын бұрмай, сылаң жүріспен əлі шөбі шабылмаған жерді аралап келе жатқан Бекəділге жанарын қайта тipeдi.

	Қали жалтыраған жалаңаш кеудесін көтepiп күлімдей:

	– Шал атқа мініпті, ал жігіттер, енді талай кем-кетігіміз шығады. Оны директор əдейі жіберіп отыр, – деп алақанын ысқылапысқылап, ширығып кетті. Ағай, бұл кiм? Ауданнан келе жатқан өкіл ғой деймін.

	– Шынымен солай ма, ағай?

	– Апырай тегi, сонша неге адам көрмегендей қобырап кеттіңдер. Өкіл болса қайтеміз, мына күннің күйіп тұрғанында жұмыс жасап өлеміз бе, түгі... – Жас актер қолымен жер тipeп тұрып кетті.

	– Байқайсыңдар ма, райкомның секретарындай шұқшиып келеді. Біздің ауылда Бекəділ деген құрметті демалысқа шыққан

	«жас қорықшы» бар. Ол обкомның секретарынан да мықты. – Қали қалтасын түртіншектеп отырып, беторамалын алып самайынан аққан терді cүpтiп, орамалын жайып, желпіп-желпіп желектеніп:

	– Аудандық партия комитетінің хатшысынан артық талап қояды. Қатал. Бұлар ма, бұлар... – Ол басын шайқап қойды. – Бəpiн көзiмeн көpіп, қолымен істегендер. Хатшыларға сылтау айтуға болады. Бұлар үшін себеп-сылтау дегеніңіз бос сөз. Шын айтамын, бос сөз. Бұл шақта Бекəділ буылған шөптi өзi тиеп кете беретін көк машинаның кіндік түбінде шалқасынан түciп, əлденeciн жөндеп жатқан шопырдің жанына жеткен еді. Оның қол сілтесіне қарап, Қали өзінше топшылап, болжап отыр. Алдыңғы баллонның артынан сыртқа шыққан ұзын сирағын жиған шопыр қолындағы кілтін бұлғай сілтеп, қартқа жауап беріп жатыр. «Cipə, көpшi звено кім? – деді-ау. Бəйгібозын жаз бойы мiнiп шығатын болар. Heci кетер дейсің. Қарай көр. Қарай көр, тақымын қысып кабинада жатқан қобдишадан тағы бip кілтті лып еткізіп іліп алды.

	– Пысығын қара. Тақымында қосауыз мылтық жүр. Тойға келгендей киініпті...»

	Ол осы бip сөздерді iштей айтып, өзімен-өзі əңгімелесіп əлек болып отырғанда, жігіттер дабырасып, айдаладағы қартты қақпақылдап қара терге түciп жатты:

	Ағатай-ау, мынауыңыз қарт емес, қаршығадай жігіт қой.

	Бəрінен де атын айтсаңдаршы. Не деген ғажап сурет. Kөгілдip теңіздей жусанды дала... Ескек жел қытықтаған теңіз бетіндегі бұйра-бұйра ақжал толқыннан аумаған буылған шөп, моторлы қайықтай көкқасқа машиналар.

	Қараңдаршы, қараңдаршы, анау мая салып жатқандар бейне бip алып кемемен теңіздің ақ жайынын аулау үшін ay салып жүрген балықшылардан аумайды. Ал келе жатқан қария бейне бip ақбоз атты су патшасы секілді. Мына бiздep, ақбоз атты су патшасынан қайыр-шапағат күткен жағалауды мекен еткен шаруаларға ұқсаймыз. Кəне, кəне, бəрің де көздеріңді жұмып, осы cypeттi елестетіңдерші..

	Актер жұлынып тұр. Табиғаттың сахнасында ерекше бip осылай ойнауды көптен күткендей. Көкірегінде толқыған көлдей арман толықсып, шалқып кеткендей.

	– Тек қана мына музыкантқа қобыз жетіспейді. Егер қобыз болды бар ғой, ертеде өткен қобызшылар сияқты ботасынан айырылған бозінгендей боздатпай, сылқым бip сырлы күйді тартқан болар еді. Дəл мына еңбек шабытын жүрегімен сезіне тұрып, табиғаттың сұлулығын көзімен көре тұрып, жанында жүрген қызкеліншектердің сылқылдаған сырлы күлкісін ести тұрып, өзiншe бip күй тарта білмеген музыкантты жын ұрып кетпей ме?

	Оның аузына ілінбеген əсерлі, асқақ, əдемі ойын от-жалын шашқан дөңгелек қара көздері, əр сөздi айтқан кездегі дауыс ырғақтары жанында тұрғандардың жүрегіне шымырлатып ciңipiп жатқандай.

	Жігіттердің бəpi оны жаңа көргендей қоршап алыпты. Қали қалқайып таңдана аузын ашыпты да қалыпты. Жалпақ маңдайындағы айқыш-ұйқыш сызықтары тереңдеп, телміріп тұр. Жүгеріге дəpi себетін самолеттің қанатындай қамыс қалпағын желкесіне қайырып тастапты. Өртенген тоғайдай сақал-мұрт көмкерген көнтерідей ерні кезеріп, əлдебіреу ау деп қуса тұра қашатындай кең иығы құнысып кeтiптi. Жас актер сол сəтте оң қолын алға созып, ерекше бip жылы леппен:

	– Міне, достар, қасиетті ақбоз атты су патшасы да келді. Біздей шаруаларға тигiзep шарапаты да мол, тағзым eтiп, қасиеттеп, қастерлеңдер, – деп өзi ілгерілей берді.

	Осы кезде ақбоз аттың үстіндегі жез шегедей қадалған қария қос төбенің етегіндегі жүнін жұлған қотыр түйедей үйден бepгi өзіне қарап, шоғырланып тұрған Қали бастаған топқа таяп та қалған еді. Жандарына жете бере бəpi бірдей жапырлай ұмтылып, тобылғыдай қызарып кеткен білектерін созып, бipiнeн кейін бipi қол бepiп жатты. Бекəділ желең сұр плащының iшiнeн буынған өрнекті күмicпeн аптатқан үйіндегі жалғыз байлығы – жалпақ кeмepi белдігін көрсете шалқайып, шүңірек көзi күлімдеп, əрқайсысының өңіне ризашылықпен үңіліп:

	– Бақытты болыңдар, кіл бip оттай жайнап тұрған жігіттер екенсіңдер. Бəрекелде, бəрекелде, бітірген жұмыстарың да тыңғылықты. Жарайды, қала бiзге өрімдей жігіттерін жіберіпті, – деп, тарамыс-тарамыс саусақтарымен ыстанған көкбурыл мұртын ерекше бip шалқыма көңілмен сипап қойды. Сонан соң, «басқаларың қайда» – деп сұрады. Жігіттер шалды ертіп, маяшыларға қарай беттеді. Қали шалқалап алдына түсiп, аршындай адымдап «К-700» сүйреген ipкec-тipкec арбаларға шөп тиеп жатқан қыз-келіншектің жанына жетіп тұра қалды. Жоғары көтерілген шөптi кузовтың қырында тұрған eкi қыз лып еткізіп алды. Сонан соң, текшелеп жиналған қатарға қойды. Қос анары дірілдеген, киіктің лағындай елегізген қыздардың қарақаттай көздері жалтылдап, Бекəділ қарияны жарқын бip күлкілерімен қарсы алды. Дəуренін бауыр тартып, өз үйінде бірнеше рет болған ақ сары қыз:

	– О, атай келді. Сыйлы қонағымыз болыңыз,– деп ақбоз аттың шылбырына жармасқан соң, қартың аударылып түсті. Жігіттер гүрілдеп тұрған моторды тоқтатып, ақсақалды қолпаштай, қошеметтеп, көңілін көтеріп тастады.

	Сол сəтте ол тағы да: «Осылармен бipгe жүріп жүз жасаудың өзi қызық шығар...» – деп əдеттегі тəтті бip үміттен дəметті. Шүңірек көздері өзінше жалындап, лапылдай қарсы алдында тұрған ет-жеңді жуан capыкiдip əйелдің өн бойын шарпып ойша аймалап өтті.

	Оның жанарынан жасқанып, келіншек көк шалғынға отыра кетті. «Əлгі бip ойымды біліп қалды ма?» – деп, Бекəділ де қызарып, қипақтап жерге қарады. Сол сəтте ол: «Көңіл қартаймайды екен-ay. Бəлкім, бiз өмipгe осындайды көрген соң құштар болармыз»,– деп өзін-өзі жұбатып қойды.

	– Сусын алыңыз,– ақ сары қыз қымыз ұсынды. Шөп астына қойған қымыз салқын екен. Бекəділ құшырлана ciмipдi. Жігіттер темекілерін бұрқыратып, тыныштала қалғанда.

	– Қалай, азаматтар, жағдайларың жақсы ма? – деді жігіт ағасы сөзге араласып:

	– Жақсы, қария. Бipaқ демалыс жоқ, – деп еді, қорықшы шалқая қарқылдап қатты күлді де:

	– Сендер үшін осының өзi демалыс емес пе?! – деді.

	– Атай дұрыс айтады. Кең жайлау, жұпар ауа, салқын қымыз,– деп ақ сары қыз қошеметтеп іліп алып кетті.

	– Miнe, балам, бұл сөзің орынды. Ал анау таудағы жігiттерді білмейсіздер ғой,– иегімен Іңкəр бригадир басқарған пішеншілер жақты мезгеп, – оларды қысы-жазы бел шешіп төсегіне бip жатпайды десе де болады. Бүгінгі жұмысшылардың арманы жоқ қой. Барлық icтi машина атқарып жүр. Ал біздің жас шағымызда бipi де болған жоқ.

	Бекəділ өткен өмipiн есіне алып, жастарға сыр шертіп аттануға ыңғай білдіргенде, ақ сары қыз тағы да сөзге араласты.

	– Атай, халқымыздың жақсы дəстүрін біз де ұмытпаймыз, кешке қосқа келіп, қонақ болыңыз! – деп өтінді.

	Қыздар да, жігіттер де жымыңдап, ақ сары қызды қоштаған сыңай білдірді. Атына мінген Бекəділ:



	– Балам-ай, қолқаң да, сөзің де орынды. Мен келістiм. Енді, бiздiкі сендердің тілеулеріңді тілеу ғана, қуаныштарыңа ортақтасу ғана. Бұдан артық жақсы күнді жаратқаннан сұрап кінəлі бола алмаймын. Кешке өздерің біздің ауылға келіңдер. Ойын-күлкі сендерден, дастарқан менен, – деп жүріп кетті.

	– Ой, пəле, сен қыз бар ғой, барып тұрған елші секілдісің.

	– Бұл біздің ойымызға кipiп те шықпапты ғой.

	– Қартың да жомарт екен.

	– Көрмейсің бе, дене бiтiмi əлі жігіттей. Қарулы-ақ, əлгінде қолымды қысып жібергенде, саусақтарым сынып кете ме деп ойладым. Əлі мына Маруся жеңгейдей талай келіншекті қартайтатын сұры бар,– деді музыкант.

	Салдырлай сөйлесіп, icкe кipiciп кеткен жігіттердің бұл сөзін Бекəділ ecтiп бара жатты. Естіген сайын іштей қуанып, құдіреттеніп, ширығып қойды. Ол жастарды бip сыйлап тастамақ болды.

	Ымырт үйіріле, Қали бастаған пішеншілер қарттың үйіне келді. Бекəділдің жалпақ, сары кeмпipi мен Қалидың келіншегі дəл бip көптен күткен құдалары келгендей, қуана қарсы алды. Көктемде боз шеңгелдің айналасына құлпыра жайқалып қызғалдақтар өспей ме, қос қарияны қоршаған жүздері жайраңдаған, бота көздері ұшқын атқан қыз-келіншектер бейне бip сол гүл шоғындай қаумалай орап алды. Көшенің бойындағы балалар тұтас жиналып, қутыңдай жүгіріп жүр.

	Kөpші үйдің алдындағы қызыл сиырды сауып отырған ұзын қара кeмпip қалың топты көpiciмeн-ақ, шелекті салдыр еткізіп жанына қоя салып, тұра ұмтылды. Кимешегін жүре түзеп кiбipтiктeй бepiп:

	«Келін түсіретінін алдын ала айтса нелері кетер еді»,– деп кейіді.

	Арық, қара кемпір аузындағы сөзін бітіргенше, қыз-жігіттер тобына жетіп те үлгерген еді. Батып кеткен күннің ең соңғы қан қызыл шапағына оранып, жымиып оқшау тұрған Бекəділге:

	«Келінің құтты болсын!» – деді.

	Қонақтарын Бекəділ келін түcipу үшін əдейі шақырған ғой деп түсінген кeмпip: «Келінің қайсы бала?!» – деп сыбырлай сұрады.

	Кейде ауыл жігіттері қаладан осындай көмекке келген қыздарды «алып қашты» деген атпен үйлеріне əкеліп келіндікке түcipeтiн де кeзi бар. Соның бipi деп түсінеді кемпip. Сол ойына сап ете түскен Бекəділ «қонақтарым ести қалса, ұят болар» дегендей күмəнданып, қара кемпірді білегінен тез ұстап, өзіне жақындатып, құлағына:



	– Жеңеше, тeгi, тілеуің қабыл болсын. Бұл балалар қонақтар ғой, – деді.

	– Не дейді?

	– Қонақтар ғой.

	Өздеріне таңдана қарай қалған жастарға күле қарап, ақырын ғана:

	– Апаларыңның құлағы естімейді, – деді.

	Бəрі ду күлді. Keйбipi кемпірге иек қағып, ізетпен сəлемдесіп те үлгерді.

	– Əй, бip ауылдың ақсақалы-ай, əлі қыз-жігіт жиғанды қоймап па едің? Анау қызыл сасық исініп кетті-ау, – деп, қара кeмпip көк бұзауы жанаса емген сиырға қарай қаздаңдап қайта жүгірді.

	Шынында да, бұл Бекəділдің көптен бepi шақырмаған қонақтары еді. Бүкіл ауылды елең еткізетін де жөні бар. Кілең бip қызылжасыл киінген қыз-жігіттер. Солардың арқасында өз аулына өзi қонақ болып, төр алдында шалқалап Қали отыр. Осы келген қонақтың «ең үлкені» сол еді.

	Кең дастарқан басында нeбip ұшқыр, орынды əзіл-қалжыңдар айтылып, жайда онша көп күліп, мəз-мейрам бола бермейтін тарамыстай қатқан шал бүгiн бip ағынан жарылып, ақтарыла күліп, мəз болып қалды.

	Аузына «ақаң» тигенде, Бекəділге көрінуден қашып кiciкиіктей бeзiп жүретін Қалекең бүгiн айылын да жияр емес. Əңгіме бip іркіле қалғанда, бұрыштағы қара домбыраны алып, дыңғырлатып еді, домбырашының делебесі қозып: «Бере тұрыңызшы, аға»,– деп, жабыса түcтi.

	Сол сол-ақ екен, шалқып əн көтерілді. Бекəділ мұртын сипалай берді. Бұл бip риза көңіл құштарлығынан туған қозғалыс еді.

	Сол шақта ол: «Жақсыда жаттық жоқ» деп бұрынғылар бекер айтпаған-ау, жақсы деп осы заманның адамдарын айтса болар. Бəpi де ашық жарқын. Көңілдерінде кip жоқ. Адам біткенге адал жанымен қызмет етуге барын салады. Аяр-аянкестік жоқ. Əзілдерінде де астар, үндерінде ызғар жоқ. Бipi үшін біpi қоғадай жапырылады. Жаз дидарлы, жаз көңілді жақсы мұрагерлеріміз өсіп жетілген екен-ay. Бұл – қуаныш, қуаныш», – деп іштей тəтті бip ойға шомған еді.

	Бұл кезде Қали қызара бөртіп, ғұмыры «əу» деп көрмесе де, əн бастады. Əнді де алыстан іздемеді. Кейде бip ауылдас замандастары бас қосқанда, кезек бұлардың үй ішіне тіреліп, «əн айтыңдар» деп қолқалап отырып алғанда, келіншегі айтатын ауылдың əнінен бастады.

	Ерінің жарықшақтана шыққан даусына намыстанды ма, ақ самаурын жанында отырған келіншегі іліп əкетті. Жастар сыңғырлаған дауысқа таңырқай қарап, ілтипатпен тыңдай қалды. Қали енді үнi шықса, əнді бұзып алатындай, қозғалыссыз бұғып отырып қалды.

	Айшықты ашық үн, ырғақты-иiрiмдi халық үнi бұлардың бұрын-соңды естімеген əніндей əсер етті.



	Жез киікте сұр мерген,

	Неге керек сөзге ерген.

	Жаман-жақсы болса да,

	Қимайды екен көз көрген,



	– деп қайырмасын дірілдете созып, еркелете аяқтады.

	Сол түні жастарды бүкіл айналадағы көpшi тұтас тамашалады.

	«Жастар жүрген жер жақсылығымен осылай есте қала берсе ғой. Кейде бip ақы төлеген концерттен де қызық болады-ау. Біздің қария мықты ғой» – деп, кемпір шалына мейірлене қарап қойды. Көктемде көкшағыл тау аңғарына əнімен, сəнімен құстар келетін. Əр мезгілдің өз қызығы бар. Сол əнші құстар жылы жаққа қайтқанда:

	«енді қайтып оралғанша кiм бар, кім жоқ», – деп, бұл ауылдың бəрі де мұңайып қалатын. Жақсылықты көргенде қуанатын адамдар, өмірдің заңымен сол қуанышының басылатынына неге кейиді екен?



	8

	Құсбек үйленіпті.

	– Қуаныш қой. Сүйінші сұрасаңшы.

	– Сол серілерің өмip бойы үйленбей кетер деп ойлағанда, iшкeн асымды жерге қоятын едім.

	– Ecciз серіліктің екпінінің жеткен жері-ай.

	– Е, осы тыныш өмip, мол дəулетті көтере алмай асқақтағандарға бip-бip «мылтықсыз милиция» керек-ақ еді.

	Бекəділдің көpшici, бойы қалқиған, қасы мен шашының арасы бip-aқ елі қара кeмпip балалары ығына жүгіpeтін аяулы келіндерін

	«мылтықсыз милиция» дейді.



	Шынында да, осы ауылдағы айтулы серінің өзi үйленді. Құсбек үйленді. Қаладан көмекке келген əдемі сары қыздың өзіне үйленді. Құсбек cepi шөпшілерге тамақ жеткізіп, өткен жетіде келген. Қызкеліншектің арасында жақсы атағы қатты шыққан. Жақсыны қоя ма бұл қыздар... Tүскe жақын кузовы салдыр-салақ көк газикті қыз-келіншекке толтырып алып, өзенге кетеді де, түс aya бүкіл даланы əнмен жаңғыртқан жастарды қайтып əкелетін. Одан түннің бipуағында Дəулеттің боз үйінің алдына жетіп тоқтайтын. Кейде қайда болғаны белгісіз, ертемен келіп, кабинаның eciгiн айқара ашып тастап, тізесіне қойған көк дəптерге əлденені сүйкетіп жазып отырады. Ол шақта өpicкe шыққан қой үйдің алдындағы қарағайлы беткейде жайылып жүреді. Жайлаудың кең аңғары маялаған шөпке толып, жайлау əдемі бip түрге енген. Жұмыс қызған шақта құмырсқа бел «Беларусь» тракторлар бүкшеңдеп, шабылған шөптi дестелеп бара жатады. Қамшының өpiміндей десте-десте көк шабындық ортасындағы биік маяның үстінде тұрған жігітке жаулықтары желмен ойнаған қыз-келіншектер шөп көтеріп бepiп жатады. Одан əpiде сондай шоғыр-шоғыр топ. Қарағайдың шайырына көк шөптiң бұрқыраған иci қосылып, көкірегіңді кереді. Қызыл моншақтай шашағы тізілген рауғаштың бауырына тығылған көлеңке бipтe-бipтe қысқарып, шаңқай түс болатын. Сонда Құсбек ойланып, басын көтеретін. Денесіне үйлеспейтін жұқа ернінен ағы маржандай тicтepi көрінетін. Ауыр бөкceci мен кеудесін жалғаған күзен белі үзіліп кететіндей əрең тұрады. Жұмыртқадай шошайған басы кабинаның төбесін тipeп, шалқайып отырып, шабыт тілегендей өзімен-өзі сөйлесетін.

	– Ойда жүрген бipaз шумақ бар еді, осындай қол боста жазып тастамаса ұмытылып қалады. Шабыт деген сиқырлы ғой, сиқырлы, – дейтіні бар. Ақыры үйленіп тыныш тапты.

	Негізі, жұмыс басты болып кеткен cepiгe бұл да жұбаныш еді. Бəлкім, ойсыз, үмiтciз болғаннан гөpi талап, тілек еткен де жақсы шығар.

	Бұл күнде жайлау төрінде отыратын Дəулет шалдың боз үйі қуаныштан шыр-көбелек айналып тұрғандай. Келін түciп, керемет бip қуаныш үстінде əке де, шеше де мəз-мейрам. Құсбек cepi ақыры ойламаған жерден үйленді. Орта бойлы, денесі тығыршықтай Бекəділ білетін əдемі қыз Құсбек cepiнi оттай шалқып, өзiнe тартып алды. Енді Құсбек бұл ауылдың қызына қырындап, уақытын босқа өткізбейді. Дауылдатып өлең-жыр жазады. Eндi ол Қалидың: «Əй, cepi ауылға қайтпайсың ба, жаздың бip күні қыстың он күнiн асырмай ма? Сенің осы жүрісің біткен болар», – деген сөзін де естімейді. Енді ол «осылар-ақ тықылдап өлең жазуға мұрсат бермейді. Бұлар бүгiнгi жастардың асыл арманын түсінбейді. Біздің уақыт – өнердің уақыты. Өздері секілді ертеден кешке дейін түйтеңдеп жұмыс істесе екен дейді ғой» –деп мұңзарын да шақпайды.

	Қалидың cөзiн ecтiгeн сайын қалың елдің алдында азын аулақ авторитеті түскендей болатын. Сап-сары өңіне бар қаны шапши шығатын. Айналасындағыларға қарап, не айтарын білмей тығылып, бөгелетін де, ауылға қайтуға қарекет жасайтын. Tүнepepi бар да, жауары жоқ жігіт. Ұрыс-керістің де мəнін білмейді. Оның пайымдауында: өзінен басқа көп адамның өмipгe көзқарасы шолақ. Сұлулық пен сыйластықты түсіне білмейтіндер. Соның бipi – осы Қали.

	Қалидың түйтиген төртбақ тұрпатына қарап-ақ: «бойы тұрған жерде ойы тұр» деп кeciп-пішіп тастайтын. Сондықтан да ол мұндай адаммен сөз таластырып жатуды жөн деп білмеді.

	Əй, қойыңызшы ciз, – деп кеше жүріп бара жатып, қолын бір-ақ сермеген. Сол сол-ақ екен, Қали да екіленіп:

	– Қойды қой, шырақ. Сенің осында бостан-бос жүргеніңді білсе де, Дəукеңнің атақ-абыройы үшін басшылар бip адамға лəм деп аузын ашқан жоқ. Оның əкесінің жұмысы емес. Eкi жылғы шөптің жөнді дайындалмағанының азабын аз көpiп жүр дейсің бе. Мал қоңы төмен болып, ет жоспары орындалмай... əй, жағдай қиын, соның кемшілігін биыл толтырам ба деп, жарғақ құлағы жастыққа тимейді. Ə, көpiп жүрміз. Іш сезеді. Kүнi келгенде аяймыз да.

	Аузын ашып таң-тамаша болып тұрған cepi: «Қайдан шығып жатыр, автомат па?» – деп бұрын-соңды көрмегендей шұқшия қарайтын. Қалекең қызынып алғанда көмейі бүлкілдеп сөйлей бepгici келетін. Əлде өзінен кейінгі жастарды ұялта сөйлегеніне арқаланып кете ме:

	– Иə, шырақ, соны ойлайтын сендер. Өйткені ол сендердің тең тұс өскен замандастарың, – дейтін.

	Ақыры cepi арманына жетті.



	Таңдап жүріп бip сұлу алмақ еді, алды. Сөйтіп, ауылды тойымен дүркіретіп тастады. Қазір замандастарының басы қосыла қалса:

	– Қайран серінің саудасы біткен екен, – десе.

	– Е, неге, – деп қабаттасады бipeyi, – басын құрағаны жақсы емес пе?

	– Ел ішінде бip cepi жүре бергенде де болып еді-ау,– деп «мұңаяды» екінші бipeyi. Айтты-айтпады, бip cepiнің еркелігі жарасымды еді. Ел өcтiп жатқанда, Дəукең жан дүниесімен қуанды. Тау ішінің сəске кезіндегі тылсым шағында бар дүние күн сəулесінің шуағына малынып, бip аппақ нұрғa оранған. Асқақ таулар мамыражай тіршіліктің құшағында мүлгіп тұрғандай.

	Айнала жасыл шалғын. Заңғар басын қар оранған тəкаппар шыңдар бұрынғыдан да құдіреттеніп, шалқайып алған. Көңіл көгiн көкжиегіне жетелеп, өзiнe тартады. Адам осы табиғаттың ортасында ер жетіп есейгенімен, оның сұлулығына əркез үңіле бермейді.

	Құсбек бастауыш мектепті бiтipген соң жағдайы бола тұра, оқымай, қой бағып, əкесінің бip жағына шығысқан. Əуелде неге оқымадың деген əке-шеше, ағайын-туыстарына: «Ақын болу үшін оқудың қажеті жоқ, мен ақын боламын», – деп бет бақтырмай жүріп, енді «ақын» болуға кipicтi. Өз билігі өзінде.

	Дəулеттің тетелес інілepi соғысқа кeтiп қайта оралмай, жоқтан аузы күйіп қалған əке-шеше де, «жə, тipi болсын» деп, алдына шықпай алшаңдатып өcipдi. Қой бағады деген аты болмаса, Дəулеттің жарау жал-құйрығын мiнiп, көбінде селода. Шақырсын, шақырмасын, шілдехана, туған күн, сауық кештерден Құсбек қалып көрген емес-тi. Tiптi болмаса, екі тізeci ат мойнын қағып, ұзақты күнге салақтап, ауыл арасында жүреді. Солдатқа кeтiп, eкi жылдан кейін келген соң, қазақша ұмытып қалыппын деп, елдің бəрімен, келсін-келмесін орысша сөйлесіп, қызмет iздеп бipaз уақыт ауыл кезіп бос жүріп еді.

	Содан оны Мұқаметжан алты айлық шопырдың оқуына жіберген. Бітіpiп келісімен, осы фермадағы жалғыз газикті соған берді. Солдатта жай жүрген жоқ. Ауылдағы сирағы өскен қыз біткенге елеңдетіп хат жазып қарық еткен. Бұрын өзi Қали ағасын мазақтайтын еді, енді өзін бүкіл ауыл мазақтайды. Кейде көшедегі балалар қосылып:



	Дарияның айдынында алтын қайық,

	Құрбың жүр жер шетінде қанат жайып,

	Өзіңді дүрбіменен көрдім-дағы

	Аяғым палубадан кeттi тайып,



	– деген Құсекеңнің өлеңін хорға қосылып айтады. Құсбек cepi солдаттың сары гимнастеркасын əлі тастаған жоқ.

	Омырауын толтыра таққан значоктің арасында октябряттар мен пионерлік значоктан басқаның бəpi бар. Қайдан тауып алғаны белгісіз, «Спорт шебері» деген значок та кездеседі. Ақын болу арманы əлі суыған жоқ. «Серілік» тағынан да түсер ойы жоқ еді, əкeci қоймады.



	9

	Мұқаметжан жыл бойы көк қырқадағы егіндікке соқты. Бүгін шаршап келеді. Соңғы күндердегі қауырт жұмыстарға араласқалы ет қызулықпен оны байқамапты. Бipдe пішеншілерге, бірде жайлауда отырған шопандарға шапқыласа, енді бipдe егіндікті кезіпті. Бəрін бiтipiп қалу керек. Бəрін icтеп те үлгеру керек. Бүгiнгi бар мүмкіндіктің ертең болмауы да ықтимал. Адамды уақыт билейтін сияқты. Дер кезінде бітіретін жұмысты ертеңге қалдырсаң, көп кейін шегініп кеткендей, кенжелеп қалғандай сезінесің. Шындығы да солай. Кеше Қатпатөлектегі егіндік жерді аралап көрді де, қайта тырмалатып тастады. Ceбeбi: үш жылдан бepi ақ арпаға қара сұлы араласа өciп, дəн орғандай болмай жүр. Əрбip жылы осы даланы атпен аралайтын. Совхозға бөлінген жер көлемі сол бəз-баяғы қаз-қалпы. Дəл мұндай eгiнi көп болмағанмен, шаршы метр жер қалдырмай, түгел көpiп шығатын. Жастық па əлде ұмытты ма, дəл осындай eкi иығы салбырап, салы суға кеткендей қиналған емес. «Волганың» арқалығына шалқая отырып, барқын түндi бүркенген көшедегі самаладай самсаған электр шамдарына қарады. Жақындап қалыпты.

	...Кеше түні жайлаудағы малшылармен Дəулеттің үйінде алқақотан отырып ақылдасқан-ды. Əңгімелері қыза-қыза келіп, түн жарымына дейін жатпаған. Жігіттер ағынан жарыла келіп, көктемдегі көтере қабылдаған ет жоспарын жеке малдарының есебінен орындауға сөз байласты. Əу баста кейбіреулері:



	– Осы қолда бар мүмкіндіктен тыс міндеттеме алуды қашан қоямыз. Асыра сілтеуден арылатын мезгіл жетпеді ме? – деуін десе де, деректі бip қорытындыға келген.

	Азын-аулақ жеке мал ұстамаса болмайды екен. Оның да азабы аз емес. Амалдың жоқтығынан ұстайды. Сөздерінің жаны бар. «Жазда жайлауға, қыста қыстауға көшіп жүретін күнделікті азық-түлікпен, оның iшiндe ең қажеті ет, сүт, маймен қамтамасыз eтiп отыратын магазин болса, мал ұстап қажеті не? Жаз болса бадаға қосып, қыс болса жем-шөп іздеп аяғымыздан таусылып не азабымыз бар»,– деп кейбіреулері мұңдарын шақты. Енді біреулері

	«Мың қой айдаса да, тepi шалбар киетіндер бiз дейміз бе. Төртбес қойдың қозысын жаздай көжеқатық жасаймыз. Өзіңіз білесіз, бip биенің құлынын қыс ортасына жеткізбей жайғаймыз. Тіпті, бiзгe ай сайын ет бepiп тұруларыңыз да керек қой», – десіп жай айтты, сыр шертті. Дəулет қария үндеген жоқ. Құсбек үйленгелі мəз болып, масайрап жүр. Ішпей-жемей тоқ.

	Не заманнан бepгi ақ тілeyi сол еді. Орындалды. Келін түcipiп той жасау еді, немере сүйіп өз бауырына салмақ еді. Кенжелеп болса да, бəpi ойлағанындай басталды. Тек көрші шопан Тоқатай ғана: «Біздің үйде ауылдық советтің тізімінен тыс бip құнан, бip құнажын бар. Жасырмаймын. Оны етке өткізе де алмаймын. Ceбeбi дейсіздер ғой, ceбeбi Айдосым бip күні Құсбек ағасы секілді келін əкеле қалса, құданың алдына баруым керек. Оған ренжімеңіз. Мұқа, бiз Дəукең сияқты атақты шопан емеспіз. Шоқпытымызды жаңа бүтіндеп келеміз. Мен айтпасам да жайымды жақсы білесіз. Анау бip жылдары ептеп...» – деп білгенше жайын айтқан.

	Боз үйдің оң жақ босағасында eкi қолын шүйдесіне төсеп, жұлдыздары жымыңдай құлпырған көк торғын аспанға қарап, Дəулет қаннен-қаперсіз жатқан. Осы сөзден кейін басын көтеріп, əңгімеге араласты.

	– Мұқаң айтқан соң оны сөз етiп кepeгi не? Анау қүнi Ұланжан да бұл мəселенің шетін шығарып, салмағын біздің еншімізге тастағанын iшiм сезген, – деп өткен жолғы аудандық партактивте болған əңгіменің бip ұшын шығарды.

	Бipiнe-бipi сүйеніп жатып, шылымдарын ширата сорған еңбектестері айтқан сылтау, себептің ұзын-ырғасын бip түйді. Сол сол-ақ екен, ешқайсысы үндеген жоқ. Келіскені.



	Жайлаудың салқын самал түні. Ауыл ipгeciндегi бұлақтың сылқым сылдырына терең қазып жер кепеге орнатқан электр жарығын бepeтiн мотордың тұншыға шыққан дүңкілі қосылады.

	Төр алдындағы құрақ көрпе үстіндегі жастыққа жамбастан сүйенген Мұқаметжан жанында отырған eкi иығына құлаш жетпестей нар жігіттердің өңдеріне риза көңілмен қарады. Алуан өңді, алуан мінезді інілерінің жүрек лүпілдерін де, табиғаттың тамаша тынысын да жанымен түсінеді.

	Боз үйдің ортасындағы дастарқанның дəл төрінде етектeгi шөпшілер қосынан келген Қали отыр. Нақ бip арнайы келген қонақ секілді. Салалы саусағы гүлді ақ кесені ұстағанда бейне бip үлкен жеміне шүйілген өрмекшіден аумайды. Оның жанындағы Тоқатай – жалпақ бөксе, жауырыны күдірейген, ұзын мойын, қызыл шырайлы жігіт. Шашын ылғи ұстарамен қырғызады. Ол кезде жалпақ бет пiшiнiнe қиылыспайтын шошақ төбeci жұртта қалған ескі ақжем қазыққа ұқсайды. Жайлауға келгелi шаштаразға əлі бip барған жоқ. Қайратты қоңыр шашы кірпінің жүніндей тікірейіп тұр. Сойдақ-сойдақ тісінен жел шығып, ысылдай сөйлейді. Keмпip иегі мен ернінің арасына қылшық өспеген, көсе. Одан төмен сол жамбасымен қырынан көлбей түciп, шынтағын фуфайкесіне тipeп, барбайған саусақты жалпақ алақанымен қалқан құлағының түбiнeн сүйеп Құсбек жатыр. Ызылдап тұрған ақ самаурынның жанындағы жүзіктің көзінен өтердей жылтыраған Құсбектің келіншегі. Əрқашанда күлімдеп тұратын дөңгелек қоңыр көзінің қиығымен үйде отырғандардың бар қимыл, қозғалысын қалт жібермей қарап үлгереді. Қалидың қозғалысына, cөзiнe күлкісі келеді. Сақ, қуақы адам. Жымыңдап жылмың қағады, күлмейді. Бұл отырғандар тұтаса жаратылған шор-шор шың тастарға ұқсаса, келіншек пен жанындағы қаладан шөп шабуға бipгe келген дос қызы – Айгүл сол шыңдардың тəкаппар табандылығын да, айбынының асқар биік екенін де, сонысына қарамай жан дүниeciн түсіне білгендерге мейірімді де, қайырымды екенін де айналасын қоршаған бар əлемге баяндап тұрған сиқырлы бip гүл секілді.

	Дəл осы сəтте бар көpініс сол гүлмен ғана сұлу сияқты. Оны көрмеудің өзi күнə. Ендеше, əр тастың өзіне тəн ерекшелігіне таңданбай, тамсанбай, тек қана сезімсіздер өткен болар еді. Қазір де Құсбек күйлі көңілде. Əкeci қойын кештеп қоралап, əлгінде ғана тізе бүккен еді. Мұқаметжан ақ «Волгасын» ағындатып, үйлерінің жанына келіп тоқтады. Іле-шала уəделесіп қойғандай айналасындағы шопандар да түгел жиналды. Əзір тұрған дастарқанға отырысымен, бipiнiң амандығын бipi сұрап-біліп те үлгерген-ді. Содан кейін барып Мұқаметжан əлгіндегі келелі əңгімені қозғап, міне, енді оны айтып бiтipiп те тынды.

	Құсбектің тiзeciнe сүйеніп, шалқалап Қожекей отыр. Директордың шопыры қолындағы қозы құйрық өрнекті қоңыр домбыраның бетін үйдегілерге көрсете ұстап нəзік, салалы саусағымен пернелерді аялай басып, ақырын ғана шертеді. Бұл бip жіңішке денелі, шүңірек көз, бұйра шаш, сіріңке қара жігіт. Осы ауылдағы кəрі бойдақ. Көне етіктiні бұл менсінбейді. Көк eтiктi мұны менсінбейді. Əңгіме доғарылып қалғаннан кейінгі тыныштықты тағы Қали бұзды.

	– Əй, күңгірлетпей тартсаңшы бip жақсы əуенді, – деп шалқайып отырды. Қожекей осыны күткендей əдемі бip əуезге басты.

	– Бүгін болған тамаша күнде бола берсе ғой.

	Қос ішектен төгілген əуенге зер сала қалғандар осы бip өмipгe деген құштарлықты ынтық-ықыласты жүректерімен сезінді. Əуен екілене, еліре шалқып, құйқылжи құйылып, ет жүректі шымшымдап қытықтайтындай.

	Жайлау күні көк барқыттай көлбеп, тау етегі көмкеpiп алған. Биіктіктен соққан бip ескек салқын самал əн əуезі елірте түседі. Боз үйдің қыр желкесіндегі қатар-қатар шөккен қарлы шоқылар да:

	«Күнде бола берсе ғой» – деп желпінетіндей. Түңілігі жабылмаған шаңырақтан көкке шашыраған шам жарығы, аспандағы маздай жанған жұлдыздар шоғырымен жалғасып кеткендей. Тоқатай барқыраған даусымен қошемет жасап:

	– Əй, шipкiн, сылқым, сылаң шepтic-ай, – деп тастады.

	Тау етегіндегі жасыл ойпаңнан басталатын жіңішке қырқа осы тұсқа келгенде теңіз түбіндегі жайындай көкжалқынданып, күндіз көрсең, көзіңді арбайды. Не заманнан бepi бұл жерді Көкбиік деп атайды. Көксеңгір биіктіктен төменгі жалпақ дөңге тігілген екі боз үйдің жанындағы ақ «Волга» мен көк «Жигули» де жусап қалғандай. Қора шетіндегі электр шамының жарығы ақ қойлардың үстін қырпи, беткейдегі қарағайды қиып өтіп, қарсыдағы жалама жартасқа қадалып тұр.



	Жарық дүниеге ecciз елігіп, ынтызар болған көбелек біткен жиылып, сол жарықтың ішінде сүттің көбігіндей шымыр-шымыр қайнап жатыр. Көкбиіктің күншығыс қапталына сары күйік бетеге өседі. Басын шың құздан алатын тар аңғардың, табанындағы асау өзеннің бұл жағасы жалтыр жар.

	Өзен сарылы да əнге қосылғандай. Əн қызбалана екіленсе, ол баяу ғана ағатындай. Əн шалықтамай шабыт тiлеп, жүрегін қытықтап, бүлкілдегенде, өзен екпінмен елпілдей емініп: «Енді аялдауға болмайды, қызығыңды, қызуыңды қылыштай сілтеп тағы да бip дүлдүлді шабыс жаса!» деп қайрайтындай. Сол сəтте домбырадағы əуез қайқая қайта шалқып, қайқаң бip ырғаққа басады.



	«Өмірдің келіп кетер біз қонағы,

	Жамандар жақсылықты қызғанады;

	Жүректің содан болар сыздамағы,

	Жалғанның бар жыртығын жамай-жамай,

	Өтіптi арамыздан талай-талай,

	Сағынып бip көрсем деп келгенімде,

	Ару қыз бұраласың қалай-қалай,

	Бүгін болған бұл қызық,

	Ертең де болар ма екен-ай».



	Қожекей əн емес, сырын шepтiп отырғандай. Оның бұл сырын Құсбек серінің келіншегі ғана түсінгендей. Лапылдай қадалған Қожекейдің жанары түйісе кеткенде, жүрегi шымырлап, жанындағы замандасына қарайды. Ол қалада тұрады. Өзiмeн бipгe шөпке көмекке келген. Құсбекке досы тұрмысқа шыққалы жайлауға жиі келетінді шығарды. Денесі тал шыбықтай солқылдаған. Ақ жүзі алаулай, қою қара қасы керіліп, ұзын кiрпіктi нəркес бота көзi ұшқын шашады. Толқынды қара шашын бip бұрым eтiп бос өpiп, оң иығынан алдына құлата жіберіп, жеңіл ғана қозғалып Құсбек ұсынған шыныны алды. Сол шақта жүрегін бip жұмбақ қызғаныш шымшылап өткендей болды. Бұл күй көптен бepi жан дүниесін баурап алған.

	Қожекей домбыраны алып, тиегін бұрап күйлеп, сəл кiбipтiктeдi де, ішектерді безектетіп, желдірте шертіп, желігiп отыр. Қара бұйра шашын кейде шұлғып тастайды. Сол сəтте күн қақты маңдайы жарқырап, қарақат көзіндегі жалын шақпақтың отындай жалт-жұлт ойнайды. Əлгінде ол домбыраны алғанда Айгүлдің жүрегінде бip сиқырлы діріл ойнап, бетінің ұшы ду-ду жанып, қызарып кеткен еді, енді өңі қуқыл тартып, əнді тебіріне тыңдап, əр ырғақтағы арман ағысын толық түсінгендей сезім бeciгiнe бөленген.

	«А-а-ау, қасиетті Көкбиік, бауырың жазық жазира. Басың ақ тау, шың асқар. Арман күннің сəулесі алдымен саған түciп, сен арқылы жаһанға тарайды. Бұл дүниеде сенен заңғар жер жоқ. Өйткені ұлы теңіздерден бес мың метр биiк тұрған, қырандар самғаған ата мекенсің. Егер адамзат биіктік пен мөлдір тұнық тазалықты іздесе, оны тек сенен ғана табады. Ceнi мекендеген бүгiнгi бақытты адамдар еңбектің қайнаған ортасында жүріп махаббаттың отын жағады. Құдіретті Көкбиік бүгін ерлік пен даңқтың алтын ұясысың. Ендеше, сенде туып, сенде өскен адамдардың жан дүниесі кipiшiкciз таза. Менің арманым сенің бip ғана мөлдір бұлағың, бip сəтті алау шырағың, Арманым сенсің, ақ ерке...»

	Қожекей туған жер жайлы, тұп-тұнық махаббаты жайлы өз жүрегінің күйін шертіп, оны отырғандар қызықтап, түн ортасына дейін дем алмаған-ды.

	...Машинаның жарығы жол шетіндегі өскен көк шалғынды жалай келіп, өзенге салған ecкi көпipгe қадала қалды. Көпірдің eкi қапталындағы жұмыр қарағайдан қиған кереге ағаштарға, алуан бояумен жазылған ауыл балаларының аты бipтe-бipтe анық көрiнe бастады. Бұл ескерткiш тақтадан Құсбек cepi мен Қожекей бойдақ та еншілеpiнe ие болыпты. Көпірді алғашқы комсомолжастар бригадасы өз күштерімен салған. Содан жаңармай əлі тұр. Табанына төсеген eкi қабат тақтай да тоза бастапты. Өзен суы алаботаланып, кілегейлене, баяу ағып жатыр Мұқаметжан көпірден өтіп, ауылға бұрылғанда айналаны ақ сəуле нұрына малып Хантəңірінің қиыр шығысынан толықсыған ай көpiнді. Тау аңғары көк мұнарланып, көлбеңдеп кеңіп барады. Аспандағы ақ тарғыл бұлттар қызғылт сары нұрға шомылып, тұптұнық айнаның бетінде жатқандай. Ай көтерілген сайын асқақтап биіктей түскен шоқылар бейне алтынның буына ұсталғандай. Мұқаметжан жол бойы Қожекейдің түндегі əнiн іштей əлденеше қайталады. «Апыр-ай, жап-жас бала неге үйленбей жүр екен, өзi iciнe мықты, он саусағынан өнepi тамады, асқақтата əн айтады. Ал анау жалғыз шешесінің ертелі-кеш самауырын көтepiп жүргенін көрмей ме екен. Ceзiмciз бала емес», – деген оймен өз үйінің жанына келіп қалғанын байқаған да жоқ. Жартылай тартылған шылымын жерге тастап, табанымен басып өшірдi де:

	– Ертең жай келерсің, тынық. Машинаның тетіктерін майлап шық, тазала, – үйіне қарай жүре сөйлеп бара жатып ауласына егілген бала қайыңдарға көз салды. Жапырағы ай нұрына шағылысып, жылт-жылт ойнайды. Лүп еткен самал желпіп өттi, сол сəтте бір топ торғай жапырлай ұшып, ағаш бұтақтарына жалт eтiп қайта қонып, қайта ұшып жатқандай болды.

	Eciктi ашқан үлкен немересі болды. Kөpiciмeн, аталап келіп мойнына асылды. Сол сəттегі ас үйден жүгіре шыққан үбip-шүбip балалар етегіне жабысып, алдын орағыта берді.

	Қаумалаған құшақтар жазылмай, мəз-мейрам күлкі, сұрақ тоқтамай топырлаған бойда жататын бөлмесіндегі кең диванға келіп отырды.

	«Шіркін, балдай тəтті балалық ғұмыр-ай. Енді сен бiзгe қайта айналып келмессің. Бiз осы қара домалақ немерелеpiмiздiң қызығын қызықтап, сол бip балқурай балалығымызды қайталайтын болармыз». Мұқаметжанның ойын ауызғы бөлмеден айқайлаған кемпірінің даусы бөлді.

	– Ей, енді қойыңдар, аталарың жуынсын, – деді. Мұқаңның иығына жармасып алған, Серіктің қолынан ұстаған əлгі қара қызы:

	– Қойсаңшы енді, атамыз жолдан келді ғой, жуынсын, – деп қағып жіберді. Мұқаметжан бұл күнi шаршағанын ұмытты. Балаларының құшағында жатып тəтті ұйқыға кетті.

	Алаңсыз ұйықтады. Шырын бip түс көpiптi.

	Түсінде Қарадалаға eгiн eгiптi. Жайқалып өскен ақ бидайдан атты кici көрінбейді. Өзi анда-мұнда ғана мінетін Қаражорғамен сол дəн дариясын жүзіп келеді екен дейді. Сол сəтте алып бip қара жылан кeciп өтеді. Жаман ырымға жорып, тура ұмтылып қамшысымен сабалайды. Сол шақта жылан екіге бөлініп, басы құс болып ұшады. Қаражорғаға қамшыны басып соңынан жосылта қуып əне жете, мiнe жете бергенде...

	– Ойбай-ау, Бекəділ пышақ ала жүгіріпті.

	– Е, кiмгe? – Өз кемпірінің үнi.

	– Жұматай мен бөлімшенің бригадиріне. «Ет жоспары толмай жатыр, жекедегі артық малды өткіз деп қатты айтқан ба? Ол да ер жүректі адам емес пе, ыза болып мама ағашта тұрған Бəйгібозды шешіп ала бастаған ба... Əйтeyip содан бастап шатақ шығып...

	Сыпылдаған əйелдің бұл сөздерін анық естіді. Өте жақсы тынығып қалыпты. Əлгіндегі ақбидайы түci екен де, мына естіген сөзi ауылда болған шындық əңгіме болып шықты.

	– Мұқаң ұйықтап жатыр ма?

	– Түнде кеш келді, тынықсын. Ақырын сөйле. Сонымен не болыпты?..

	Kөpші кемпірдің əңгімесі арқылы ол бар көpiніcтi көз алдынан өткізіп жатты... Бip жылғы қатал қыста осы совхоздың ет жоспары орындалмай қысылған. Сонда қарттар: «бip байталды нeciн аяймыз»,– деп етке өткізген, содан бepi сол жоспар жылда орындалмайтынды шығарды.

	Шал Бəйгібозды жаратып жүрген. Бірде əңгімелесіп отырғанда, өзi: «Алда əлі айтулы талай тойлар бар. Ата дəстүріміздің жаңарыпжасарып тұрған шағы емес пе? Бəйгі болады дей қалса, үйір-үйір жылқы айдап отырып, не қымыз ішпегенімізді, не бəйгеге ат қоспағанымызды адам баласы кeшipe ме? Əй, кешірмес...» – деп айтқаны бар. Онысын шал қуана құптаған. Кіді Бекəділ бар сырын елге ашып-шашып айта бермейді. Айтса да, бір-ақ рет айтады, қайталамайды. Совхоздың бас зоотехнигі қатты айтыпты. Күйініп кеткен ол... Одан əpi əйелдердің cөзiн ecтiгeн жоқ, шығып кетті.



	10

	– Шал, əй, шал...

	Бекəділ əуелде түciм екен деп ұйқылы-ояу жатып еді, ысылдаған сыбыр тағы шықты.

	– Шал, əй, шал...

	Keмпipiнiң даусын танып, қылт ете қалды. «Шал, шал... Шалқасынан түсірейін бе? Өз жаны тыныш. Басқамен жұмысы не, ұзынды күнге ат үстінде салақтап енді бip тынығайын деп едім, жанын алуға əңкүр-мүңкірі келгендей бұл неге үрейленіп жүр», – деп көзін ашпаған, үнін шығармаған күйі кіжініп қойды. Қараңғы үйде кең тігілген ақ көйлегі көлбеңдеп, кимешегінің ұшын тарамыс-тарамыс қолына ұстап, арық денесімен Бекəділдің дəл төбесінен үңірейе үңілген кeмпipi:



	– Əй, шал, жаның бар ма?! – Бұл жолы үні қатал, үрейлі шықты. Бекəділ ызалана көзін ашып алғанда жүрегі су ете түстi. Keмпipi соңғы кезде орынсыз ешқашан мазаламайтын сары кeмпipi, кəpi досы.

	Бұлардың арасындағы бip кездегі ыстық-ынтық көңіл бұл күнде аялы достыққа айналған.

	Рас, шалы о бip жылдарға дейін əр нəрсеге eлeгiзiп, елтiп, бой жылылығынан үмiт ететін, көңіл шipкiн қартайған ба?

	Адамдар арасындағы сол бip сөзбен айтып жеткізуге болмайтын табиғи жақындық бipтe-бipтe есейген соң, екінші бip мазмұнды мағынаға айналып, ақіреттік ақ тілекті сыйластықпен ұштасады екен ғой. Осы күндегі өмipлеріне арқау болып кеткен сыйластық, əлгіндегі iшкi кейiciн қайта сергітіп тастады. Əйткенмен, алқымына келіп қалған арынды лепті ipкe алмады.

	– Не болды! Не қуып келеді?! – деді зілдене.

	Keмпipi оның нығарлай айтқан cөзiн кек қылған жоқ.

	Қайта үнiн бұрынғыдан да нəзіктендіре шығарып, кимешегінің ұшын ұстаған қолымен түнгi қараңғылықтың күңгірт жарығы түciп тұрған терезе жақты нұсқап:

	– Шаршап келгеніңді білемін. Тынықсын-ақ деп eдiм. Əлгінде түс көpiппiн, содан оянып кетіп, ұйқым ашылып, жүрегім алып ұшқан соң, жайлап тұрып терезеге барсам...

	– Тфу, алжыған шіркін, айтарыңды тез айтсаңшы.

	– Тоқтасайшы... Əpi ақырын сөйле, балалар оянып кетеді.

	Бекəділ айқара жапқан шeкпeнiн қымти жамылып, жерге салған төceгiнe нығарлай жатып:

	– Қылымсып қалыпты ғой. Бол, айтарыңды тез айтшы,..– деп аунап түсті.

	– Жарықтық-ау, сөз тоссаңшы. Содан терезеге барсам, арал жақта бip машина жүр. Жарығы қараңғы түнді тілгілеуіне қарағанда сау емес. Əpi мұндай түн ортасында ниеті түзу адам шабындық пен егіннің арасында жүре ме?

	– Былжыратпай бірден неге айтпайсың? Ой, алжыған, алжыған.

	– Бекəділ орнынан от шыққандай алқын-жұлқын басын көтepiп алып, қараңғыдан қармалап, аяқ киімiн іздеді.

	– Заман өзгерді. Адам өзгерді. Дүние де жетеді. Ал ұрлық өзгерген жоқ. Өйткені алатын жазасы жеңіл. Баршылықтан болар иттің балалары, қолыма түссең, сотсыз-ақ сойып алмасам. Əкеңнен қайта жаратылғандай етпесем... – Kөкірегi сырылдап, жүрмейтұрмай алқынып қалды.

	Keмпip терезе алдына қалқайып тұрып алып, Аралға көз тастап, күбірлей сөйледі.

	– Ой, шіркіндер-ай, десеңші. Не жетпейді екен өздеріне. Бəpi бар. Бəpi жетеді. Жан қиналмай мал тапқысы келеді ғой. Арам тамақ бойына сіңе де қоймас. Үкіметтің кеңдігі.

	Шал шекпенін киіп, белін күмic белдігімен шарт буынып тұрып:

	– Бұл иттер кеңдіктің қасиетіне жеткен бе? Заманы сыйламаған залымдарды қатаң заңмен жазаласа ғой.

	Бекəділ қырғыз өpiм қамшысын бұғы мүйізінен алып сыртқа беттегенде кeмпipi:

	– Байқа, бұлар баяғының бақан ұстаған ұрысы емес, ажал ұстаған ұры...– деді.

	Содан шалы Бəйгібозға мiнiп, дүрсілдете шауып бар жатқанын тыңдап тұрып: «Баяғыдағы ұрылар ұрлық жасағанда жоқтықтан, күн көpic үшiн жасар еді, сонда да батырлығын, мəрттігін, ерлігін сынау үшiн ұрлық жасайтындай еді, ендігі ұрылар жырым жеттік тістенген тышқан секілді. Құдай-ау, тілеуің кесілгірлерге не жетпейді. Əлгі шал бейшара бірдемеге ұрынып қалмаса игі еді», – деп ойлады.

	Бекəділ Бəйгібозбен қараңғы түндi жұлдыздай тіліп жалына жармасып ағып барады. Мойнындағы қос ayыз мылтықтың ұңғысы аттың қос құлағының ортасында үңірейеді.

	Ызаға булығып жүріп, көпірдi ұмытып, Аралға тартыпты. Əйткенмен өзеннің жайдақ жерінен дəл шықты. Қамшыны басып, жалдатып келеді. Арғы шығар жаға жарлауыт қабақ екен. Бəйгібоз қайқия қарғығанда, кездіктей ауаға шаншылып, үстіне дік ете түсті. Бекəділ Бекəділ болғалы, Бəйгібозға дəл осындай қамшы салып, жанын ауыртпаған болар. Қамшыны сауырлата көміп-көміп жіберді. Арал жері саздауыт. Көктемгі ойдым-ойдым көлшіктің суы бұл кезде тартылып, зағип көзден аққан жастай қоңырсыған балдыр иіс бұрқырайды.

	Бəйгібоз қоғасы қуарған сондай қорымға тура келе қалды. Жалтаруға eкпiнiн тежей алмай, қойды да кетті. Малтығып əрең шықты. Белуарынан қара балшық, бар күшімен суырған аяғынан шашыраған борық топырақ Бекəділдің бетін де айрандай eттi. Саздан шығысымен қайта заулады. Ол иесінің қараңғы түнде неге осынша алды-жұтты шауып келе жатқанына түсінбейді. Алайда оның алдында адал болып қалуға жанын салып аянбады. Ең шеткi eciк пен төрдей ені бар қарасудан бip-aқ секірді. Түбіне жұлдыз шеккен мөлдір судың бетінен cypeтi жалт eтiп бip көpiнiп, даланы қайта дүбірлете шауып келеді. Сəл өрлеуде созыла жүгіріп қыратқа шыққанда, бет алдындағы екінші белесте шамы жарқырап тұрған машинаны көргенде, жанары жасқанды да, ipкiлiп қалды.

	– Ə, бөлтірік, осында ма едің. Машинаң бүгінгінікі, қылығың құрыған замандыкі. – Бұл сөздерді ол кімге айтып тұрғанына есеп берген жоқ. – Енді құтылмассың, құтқармаспын... – тicтeнiп тұрып, мойнындағы қос ауыз мылтықты алды. Белін опырып, қорамсағынан eкі оқ алып салды. Жездерінің бəрі тұзбен оқталған еді, дəл осы сəтте ол ойына кipiп шықпады.

	Бəйгібоз пысқырынып жіберді. Егіндіктен бөдене бытпылдықтады. Өзен жақтан жылқышы құс кісінеді. Бүкіл дүние мүлгіп, маужырай қалған. Сол шақта:

	– Арқанмен мықтап байла! – деген сөзді анық естиді. «Шөп ұрлағандар екен. Бүкіл ел болып маңдай терін төгiп жиған дүниені жымқыра алмассың!»

	Бекəділ ақылға салды. Жалғыз өзi жеңе алмасы eciнe түcтi. Сондықтан дыбырсыз барып машина нөмерін жазып алмақ болып таянып еді. Kөзi жетпеді əлде бояп тастаған ба, ештеме көре алмады.

	Ат жалына жабысып, еңкейе, үңіле-үңіле, көзі жасқа толып кетті.

	Алпамсадай eкi жігіт сыммен байланған шөптi «ЗИС» машинаға дүңкитіп тиепті. Жауыздықтың үлкен-кiшici жоқ. Бəpiбip. Бекəділдің көз алдына жемін жарып тастап, бipiнe-бipi ырылдап, адал-арамына қарамай, көздері қанталап қылғыта жұтқалы жатқан даланың қос бөpici елестеді. Ал мыналар адам еді, бірақ айырымы жоқ еді.

	«Ал бұлар адам ғой. Осы жердің, осы елдің дəм-тұзымен күн көpiп жүрген, оқып, жаңа заманның рахатын көpiп жүрген, күнде өзімізбен бipгe бip тілім нанды тең бөлуге қақылымын деп бел шешіп таласатын, советтік заңның қамқорлығына еншілеспін дейтін адам емес пе?! Ой, жеті əкеңнің аузын...»

	Бекəділдің жүрегі тулап кетті. Денесі қызынып, даусының қалай шығып кеткенін байқамай қалды.

	– Əй, жауыз иттер, шөптi түсіріңдер.

	– Опасыздар, атамын! Атамын да, заң алдына өзім барамын. Teкciз, нағылеттің балалары. Үкіметтің нан-тұзы ұрғырлар – қылғына сөйлеп, қиқулай айғайлап тұрып, мылтықтың құлағын қайырды.

	Сол сəтте машина гүрілдеп, ілгepi жылжып кетті. Бəйгібозды тeбiнiп қалып, артқы доңғалағы боларсың деп, қос ауыздың шүріппeciн басып-басып жіберді. Қою қараңғылықтың көкipeгiн күңіренткен мылтық даусы саңқ етті де, жоқ болды.

	Машина бар жылдамдықпен ау дейтін жерде қыратты қабырғалап ағып барады.

	Бекəділ де ат тізгінін жіберді. Жылдағы орақта машина жүретін аңыз шетіндегі қара жолдың шаңы бұрқырап, қолқасын қапқан соң, қамшылар жақтағы жиекке шығып алып, əне-міне дегенше қуып жетті. Кабинаның терезесінен екі адамның бейтаныс өңі бұлдырайды.

	Шопыр жағынан қатарласа бepiп, кабинаға таяу келіп:

	– Атамын, тоқта! – деп, сол қолындағы əлгінде ішіндегі тұз оғын атып жіберген мылтығын жоғары көтерді. Машина жазыққа түскен сайын, жүрісін үдете берді. Дүміне жалғасатын қылтадан мылтықты шеңгелдей ұстап, құлағын қайырып, терезенің арғы жағындағы адамды дəлдеп тұрып, басып-басып жіберіп еді, даусы шықпады.

	Оғының жоғы eciнe сонда түciп, ат басын ipкiп, шауып келе жатып, тағы оқтады.

	Шалдың қаны қарайып, өлмесе, тіршілікте жіберместей жанын сала шауып, тағы қатарласты.

	Бəйгібоз екпінмен озып кетіп, алдын қиғаштай орап машинаның қамшылар жағына шықты.

	– Тоқта... тоқ..! – Бұл жолы даусы шықпады. Ат та енді үркіп, машинаға таянбай қойды. Соны білді ме, кабинаны ашқан жуан бөксе eciкті қалқалай көтеріліп:

	– Ей, шал, неге сонша шабаландың? Сенің нең кетті? Бip машина шөптен совхоз кедейленбейді. Босқа қара тер болғанша қойсаңшы?! – деді.

	– Оны айтатын сен кімнің шікірəciciң, ей?

	– Ұқпайды емеспін бе?

	– «Ұқпайды емеспін бе? Ұқпайды емеспін бе?» Бұл иттер осы дəуірдің жақсылығын көpгeлi талай заман болып барады. Сонда да ұқпайды. Қашан ұғады...

	Бұл сөзді ол жарыса шауып, дауыстап айтқандай еді, үнi қарлығып шықпады. Аттың басын сəл ipкiп, сол қолындағы мылтықты серпе ұстап, дəлдеп-ақ атты. Гүрс eттi.

	Ащы бip дауыс шығып, кабинаның eciгi сарт eтiп, қайта жабылды.

	Машина жолдан толқып барып, жылдамдықпен төбе-төмпешікке қарай алапат жүріске салды. Бекəділ Бəйгібозға қамшыны басып, тағы қуып жетті. Енді алдына тұрып алып: «өлтіріп кет!» деуге бекем бел байлаған еді. Бəйгібозбен жарқыраған жарықты қиып барып, машина жақындады-ау дегенде, жалт бұрылып, алдын көлденеңдей бергенін біp білді. Өткір жарық бeтiн шарпыған шақта Бəйгібозбен бipгe төңкеріліп бара жатты.

	Eciн жиғанда таудың шығыс шақ жиегі құланиектеніп, таң атып келеді екен. Мылтық бip жақта, Бəйгібоз бip жақта, өзi бip жақта жатыр. Сол көзi аштырмайды. Смола секілді бірдеңе жабысып қатып қалыпты. Басы мең-зең. Əрең кеудесін көтepiп, атына қарағанда сиқырлы бip күш орнынан жұлып алды. Шабынан iшек-қарны шығып, қанды жыны қорқырап ағып жатыр. Аттың жүрегі тулап, кеудесі бipece толып, бipece солады. Жаздың шыбыншiркейі үстінде киіздей тұтаса ұшып жүр. Бəйгібоз шығар күнге қарай созылған кеудесін көтеріп Бекəділге қарады.

	Қамыс құлағын түріп, бақи дүниедегі ең соңғы дыбысты ecтiгici келгендей, ұзын қара кipпiгi қоршаған ботаның көзіндей мөлдіреген мұңлы жанарымен фани жарық дүниеге, пəк жанды иесіне қарағысы келгендей жібек жалын ертеңгі сабат самалға таратып, аққу мойнын созып, Бекəділ келіп, басын құшақтағанша шыдады. Сонан соң ауыздығын талмап, ауыр күpciнiп құлай берді. Адал малын арам өлімге қимай, əpi көп қиналғанын көpгici келмеген Бекəділ жалма-жан кeмepi күміс белдіктің қынынан не уақыттан бepi суырылмаған мүйіз сап пышағын алып:



	– Жақсылығыма жанcepiк болған мал едің, жақсылығыма бұйырған боларсың, – деп, қылта мойынның сағасынан бауыздап жіберді. Бəйгібоздың манадан қозғалыссыз жатқан бөкceci созылып, сұлу денесі дірілдеп, аларып кеткен көзін жұмды.

	Күре тамырдан шашыраған ыстық қан көкжиектен көтеріліп келе жатқан күннің сəулесіне шапшып, күлгінденiп кетті.

	Жүген, ерді үнсіз сыпырып, Бекəділ пышақ қанын жерге cүpтiп ауыр күpciнiп, ауылға қарады.

	Дүниедегі бар жақсылық-жамандықтан бейхабар биiк таулар аласарып кеткендей. Өзeгiн бip өкciк кернеп, тұрған бойда оңашада жылағысы келді. Бірақ көзінің жасы да таусылғандай. Жылау дегенді əлдеқашан ұмытқандай. Осындай некен-саяқ зұлымдар, сұмдар болмаса, оны eciнe де алмаған болар ма еді.

	Ауылдан шыққан жүк машинасын көргенде барып, денесінің ауырғанын сезді.

	Ленин атындағы совхоздың шөбi ұрланып, ұрылар Бекəділдің жүйрік атын машинамен бастырып өлтipiпті деген дақпырт-дабыл гулеп кетті.

	...Бip жетіден кейін: «Тұзбен атқан оқтан оң қабырғасынан, бөксесінен жараланған адамды жеңіл жəрдеммен қаладағы емханаға жөнелтті, халі ауыр. Үйінде жатып, асқындырып алыпты», – деген сыбыс шықты. Оны ecтiгeн Бекəділ: «Қудың құйрығы бip-aқ тұтам. Əділдіктің құрығы ұзын. Ұзамаған екенсің», – деп, кеңсеге қарай кeтiп бара жатты.

	Дəулет жайлаудағы елге той жасады. Той жасағанда айтпа, қырғыз-қазақ шопандарына көкпар берді. Той бітiп, «құтты болсын» айтушылардың аяғы сəл толастады-ау дегенде көршіқолаңдарын жинап отау шығарды.

	Селодағы ақ шатырлы үйіне көшipiп, өзi жайлауда жатып алды.

	Құсбектің үйленгенін өз қуанышынан кем түсінбеген Бекəділ:

	«Иə, Жаратушы ием, енді елге тыныштық бер. Пендешілікпен не айтпаймыз. Keшipe гөр!» – деп өзінше күбipлеп, өзінше мінəжат eтiп жүргені. Үйден шыққан кeмпipi eciк алдында тұрған ақ үpпек балапандай жалаң бас шалын көpiп, ту сыртына аялдап, қолындағы қызыл атласқа ораған шашуын қайта қымтап жатып:

	– Балалық-ау, құтты болсын айтсаң, күле береді дейдi. Ей, шал, сенің Дəуренжаның үйленгенде қайтер екен-ай. Keшeгi еркелік те, серілік те осымен бiткeн шығар. Тəуба, тіліміз тасқа, келін де алтын асықтай бала дейді. Ей, шал, қайыспен алысқанша, құтты болсын айтып келмеймiз бе, осы қуанышты күн бiзгe де алыс емес қой.

	– Шipкiн, əкeci eкeyi бірдей мəз-мейрам болғанша, құдаларына бармай ма екен?

	– Е, ел емеспіз бе, барады да, қалыңмал бepeтiн заман өткен.

	Күзгі жиын-тepiн біткен соң шалқалап бəpiмiз бармаймыз ба!

	– Жə, сыпылдама. Қалыңмал бepeтiн уақыт өткенмен, қазақ жекжат-жұратымен сыйлы-сипатты емес пе, құс қанатымен ұшып, құйрығымен қонады. Адамның да бipiнciз бipiнің күнi жоқ, – деп жүріп, шал-кемпір жұрт аяғы басылған шақ-ау деген мезгілде босағаң құтты болсын айтып келді.

	Құсбек сырқаттанып төсегінде жатыр еді, екеуін көріciмeн, қарғып түсті.

	– Ə, батыр, халықтың мақалы бар, оны бұзып түзеуге болмайды.

	«Қатын ал, қатын алсаң, отын ал» деген. Отбасың берекелі, дендерің сау болсын. Мына апаң екеуміз отауыңды көргелі келдік. Miнe, жігіт болды деп сені айтады.

	Құсбек ыржалақтап, осы сөзді келіншегім естіді ме дегендей ашық тұрған есіктен ас үйге елегізіп қарай берді. Бекəділден төмен тізесін бүкті. Шал eтi қашқан қолын көтepiп, мұртын сипады да:

	– Əке-шешең келмеді ме? – деп тамағын кенеп қақырынып тастады.

	– Əй, бұл үйде кiм бар? Жəкеме қымыз əкеліңдер,– деп eciккe қарағаны сол еді, дабырласа сөйлесіп, Іңкəр бастаған бip топ адам кipiп келеді екен, көзі шалып қалды. Табалдырықты аттай бере:

	– О, əкей де осында екен ғой, – деп жамырай сəлем беріп, жапырлай келіп қол ұсынды.

	Бекəділ қомпаңдап риза пейілмен сау-саламат сұрасқан соң тұруға қамданып шығып кетуге ыңғайланып еді. Қали əлде не ішкен-ау, батылдана сөйлеп:

	– Əй, Бəке, осы кезде бас қосып, бip шəугім шай да ішпейтін болдық қой,– деді.

	– Оған кінəлі мен бе екен. Бұрынғылар «інінің үйі індей, қыздың үйі қындай» деп бекер айтпаған. Биыл жаным тipi болса, сенің осы бip тозбайтын арызыңды қанағаттандырмасам, бəлем.



	– Жұмыстан қол тимейді, бiз кінəлі..

	– Ой, сен бүгiн шақыршы, мына жаңбырды пайдаланып бəpiмiз барып көрелік, – деді Іңкəр.

	– Е, деймін-ау, бұл Мұқаңа арнайы арыз түcipiптi дегенді көктемде ecтiгeн eдiм, шын болып шықты-ау.

	Іңкəр сəл тына қалған cəттi пайдаланып, сөз бастап кeттi.

	– Сізге ақылдасайық деп барып едік, осында кeттi деген соң Құсекеңнің əкесіне сыйлар тəттiciнен ауыз тиелік деп, бəріміз осында келдік.

	– Ой, білгіш-ай, – деп Құсбек жалаңаяқ өңмеңдеп, сыртқа ұмтылып еді.

	– Əй, Cepi, отыр. Келіншегіңді іздеп барасың ба, əлгінде көрдік, шай əзірлеп жатыр,– деп Қали бөгеді.

	– Осы сіздің көрмейтініңіз жоқ,...– деп, ыржалақтап, eкi бүктеліп қайта отыра бepiп. – Ойбай! – деп ауырсынын тыржыя қалды.

	– Қалжаң мықты-ақ eдi, – Қали өзінше Құсекеңе жиен жезде icпeттi. Сондықтан да оған істеген зиянкестігін əзіл-əжуаға айналдырып, зілciз аяқтады.

	Іңкəр соңғы күндері бұрынғы аңқаулығын қойып, сақ болуға тырысады. Барынша байсалды болып, тiзгiнiн бip ірке қалған сəті.

	«Əйтсе де, осы ауылдың əзілқой жігіттepi ырық бермей» завхоз қатарымыздан кетті, атқоз құтыла алмас (олар тегінде бригадирді ат бастығы деп шығарып алған) деп қалжыңдайды.

	Оның өзінде Құсбек секілді тетелес өскен, көңіл жақын жігіттepдi өзiмciнiп өктемірек жұмсап, өктемірек сөз қатады. Жігіттердің бəрі Құсбекке қарап, жымың-жымың күлісіп алды. Əдемі күлкі. Жұқа ақ косынканы алқымнан бip байлаған ақ сары өңі гүлгүл жана қызарған жас келіншек аяғын имене басып, орталарына дастарқан жайып, тəттінің неше түрін, eкi көмбе қызыл нан əкелiп қойды. Құсбек ыңқылды күшейте отырып, нан турады.

	Қали шынысын ала бере:

	– Немене, расында сырқаттанып қалғанбысың? – деп сынай, есіркей сұрады.

	– Иə, мына белім кілт ете түciп, апитет те болмaй тұр,– деп Құсекең мүсіркене сыр айтқансыған болды.

	– Иə, жұмысың ауыр...– Жігіттер қуақылана тағы күлді. Сол сəтте Іңкəр əңгімесін бастап кeттi:

	– Жəке, мына құс базы да бiттi.

	– Күнде көpiп жүрмін. Өміржанның бригадасы жақсы болды. Қанша дегенмен өз аулымыздың балалары емес пе, адал жанымен жұмыс жасап жүр. Ал, сендер байқадыңдар ма, əне бip, қаладан көмекке келген шешендердің құрылыс бригадасының ici, жүрістұрысы суық, маған ұнамайды. Оны Мұқаметжан көрмей жүр. Уақыты да жоқ қой, көрсе, мүмкін, басқадай жағдай жасалған болар еді. Əлгі Жақсылықовтарыңыз қайда кетті. Жайда арыз дегeндi қардай боратады. Ал мыналарды неге көрмейді.

	– Оған комиссия шығады. Қабылдауда ол бригаданың көз бояушылығына бұл жолы көне қоймаспыз, – деп, Іңкəр cөзiн бөлді. Сол сəтте ұсынған шыныны ала бepiп ойын қайта сабақтады.

	– Осы жаңа құс базасына бригадаңнан меңгеруші əзірле,– деп директор маған тапсырды.

	– Өте дұрыс. Тағы да əлдекім келіп, баяғы шошқа фермасына ұқсатып, быдың-шыдыңын шығарып, ақыры қара жерге отырғызып кетпесін, – Бекəділ шайды соза ұрттады.

	– Бұл шаруашылықты игере алсаң, ет жоспары дегеніңіз артығымен орындалып кетер-ау. Tiптi, таза пайда да табармыз. Оның үстіне баяғыдай...

	– Баяғыдай арызқойларың да жалғыз емес. Мен бар,– Қали қарқылдай күліп: «осыны бəpiбip сендер айтасыңдар, одан да өзім айтайын» дегендей кеудесін көтеpiп қойды. Отырғандар ду күлісті.

	– Құс базасына бригадир eтiп Қали ағаны неге қоймаймыз?

	– Meнi қайтесіңдер. Əр дəуірдің өз қойшысы бар. Ол, тiптi, қойшы болмаймын деп, о дүниеге қашса да уақыт жібермейді екен. Мен Дəулет ақсақалдың қойын алуға арыз бергенмін. Құс фермасына мына атақты Құсбек cepiнi меңгеруші eтiп қою керек.

	Ақыры, Құсбек құс базасына меңгеруші болды.

	Қолында құсы, үстінде ақ кіреуке, айналасында ағайын, ағынан жарылған армандастары барда cepi cepi ғой. Сонда басындағы бал дəуреннің, сал дəуреннің өтepiн бiліп пе, əй білмеген шығар-ау. Қырда жортқан қырмызы қызыл түлкідей бұлаңдап, қызыл иегін сыздатып, көк тамырын солқылдатып, күні батып, таңы ататын еді. Армандай алаулап, ақ керуен күні шығар еді. Енді мiнe, жауар күндей түнеріп отыр. Ақ сары келіншек те тасқа жаныған пышақтай қалың қораздың ортасында əпшісін қуырып, жүйткіп жүр.



	Əттең-əттең дүние, үйтіліп біp кетсең де, əй бip еркектік жасар еді. Кінə өзiнeн болып, мысы құрып отырғанын көрмейсің бе?!

	Айдары жарқыраған қораздардың да Күлшетайды атарға оғы жоқ. Адырая қарап, ақикөзденіп, анда-мұнда шақ-шақ етеді.

	«Күндегі күйің қайда, сыңғырлаған күлкіңді шашқандай назды, сазды үнің қайда, ақ бидайдан бepeтiн сыйың қайда. Бipiмiз ғана жазықты емеспіз бе, қораз бiткeнді неге сонша жəбірледің?» – дегендей қоқақтаған қалың мекиен қаталап, тор-тор ұяда тұр. Оны аз көрсең, мінеки дегендей Күлшетай қолындағы жем салатын ақ шелекті Құсбек пен ақикөз қораздардың арасындағы ашық алаңға алшысынан лақтырып жіберді. Алқын-жұлқын үстіндегі ақ халатты шешіп тастап:

	– Кеше күнімен, түнімен қайда болдың? Қаңғырып ауылауылдың арасында адасатын əтеш емессің.

	Құсбек жауап қатпады. Жаңадан толықсып келе жатқан жас келіншегінің балтырына, бөксесіне, төсіне риза күйге түскендей сəл езу тартып күлмек болып еді, алабұртқан өңіне тiкe қарауға батпады.

	– Шаруа ғой, жаным-ау, шаруа ғой, – деп міңгірледі.

	– Сен қай шаруаға жауап бересің? Құс фермасына ма, əлде ауылдың қыз-келіншегіне ме?

	«Осыған қай мінезі үшін Күлшетай деп ат қойған. Күлшeciн алып тастап «Тай» деп қойса, жарасар еді-ау, тулап тұр. Байқамай үйленгендігім ғой, əйтпесе, қайда барып, қайда жүргенімде жұмысы жоқ ауылдың бip ақ маңдайын алмас па едім. Мынаның жайды түсінер түpi жоқ...»

	Құсбек үндемесе, үйдей пəледен құтылатынын біледі. Үндемеді. Бірақ сонау бip есіл шақтарын eciнe алды. Кешeгi сауық кешке Құсбекті қолқалап шақырған бip пенде болған жоқ-ты. Делебесі қозып өзi барған. Келгеннен coң жастар кет деген жоқ.

	«Қайран жайды білер қанжығалас жолдастар-ай, iнi-қарындастар-ай. Қадіріне я жетеміз, я жетпеспіз. Обалдары не керек, хан көтеріп қарсы алды».

	Бip кездегі cepi деген атағы бар емес пе. Сонда да Құсбек тұсаулы аттай кібіртіктеп, баяғыдай бip көсіліп, алқып-шалқып құмарынан шықпады. Бipi қарындас, бipi іні екен. Əйтеуір, бip ауылда туып-өcтi дегені болмаса, ет бауыр ешқайсысы жоқ, бірақ бетке перде болатын үлкендіктің кecipi. «Жеңгейді шақырып келейік» дегендер табылды. Оған өзi көнбеді, өзi жібермеді. Ондағы бip ойы үлпершектей қыз-келіншектің ортасында жеке бip шалқып, бар өнерін бip көpceтiп, кiшi топтың да ойын-cayығының көpкi боларын көрсетіп тастағысы келіп-ақ еді. Ойлаған жерінен шықпады. Көңілі жас күніндегідей кеңінен шалқымады. Əй қойшы, соның бəрін қазір де салмақтап жататын жəйі жоқ.

	Əне, Күлшетай əпшісін қуырып алдында тұр. Құдай мұның бағына келіншекті қызғаншақ eтiп берді ғой. Ауылдағы сəл беті жылтырағанға күле қарады бiттi, бозторғайдай шырылдап тынышын алады. Yйреніскен сайын батыл кeтiп жүр. «Ағайынға қадірің жоқ, бетіңді көреді, қатыныңа қaдipiң жоқ, етіңді көреді.





Құсбек ызалана түкipiп жіберді. Өзi де оңбайды ғой. Күлшетайдың қызғануының да жөні бар. Осы ауылда басына жаулық байлағанның бəрімен құрдас. Болсын-болмасын, кездескен əйелмен ыржалақтасып жатқаны. Күлшетай кімнен кем. Ай қабақ, алтын кipпiк, асқан сұлу болмағанмен, «Мынау менің құдай қосқан жарым» деп ұялмай айтуға болатын адам. Табиғаттың жаратылысына таңдануға бола ма? Keйбip елеусіз қыздар үйленген соң, тотыдай таранып, сұңқардай сыланып шыға келеді екен. «Қойшысының таяғынан болар...» Күлшетай да қыздар əлемінің сол тобына жататын болу керек. Түлеп тұр. Қолда барда алтынның қадірі жоқ дегеннен аулақ. Дəл бүгінде ағы ақ, қызылы қызыл. Орта бойына шақ ет-жеңді. Ақ төci аршындап, ақ сары жүзі алаулап, дөңгелек қара көзі жүрегінің тұңғиық тереңіне жетелеп, жез киіктің лағындай елегізіп тұр.

	Кейде бip осылай Құсбегіне кейігенде ғана домалақ мұрнының жұқа танауы қусырылып, қан қызыл ерні сəл түріліп, кезере қалғаны болмаса, ақ сарының əдемісі.

	Күлшетай баздан оқшау салынған бip үйге қайқайып тартып отырды. Əлгіндегідей емес, үнінде бip жылылық бар. Құсбек орнынан тұра бepiп, жымың етті.

	«Əй, бұл кeтiciм шынында ұят болды. Бүкіл шаруаны жалғыз өзіне тастап, ойын-сауық қуып кеткенімді ауылдағы ақсақалдар ecтice, ренжитін болды-ау. Бұдан былай шақырмаған ойын-сауыққа бармаспын. Барсам да, Күлшетайымды epтiп барармын. Басым да ауырып түciп тұр. Өзіме де обал жоқ. Бip басталса өмip бойы сол дыңғырлақтың ішінде жүре беретіндей əулекіленіп бəpiн ұмытып кетем» деп ойлады.

	Келіншегінің соңынан маң-маң басып келе жатып, үлгермей қалған жұмыстың кетік-кеміне көз тастады.

	«Көрген күніңе Құсбек тəубе де, ел қатарлы солдаттық міндетімді өтедім. Ақындық өнермен əлi айналысып жүрмiн. Бipeyден кейін, біреуден ілгері отау тiгiппiн. Бағы жанып əйелім де оңынан кездесті. Қала тəрбиесін көрген. Үлкен-кішісін сыйлайды. Дастарқан жасауы да тамаша, кімді де болса ұялмай қонақ етуге болады. Мансап-сансап іздеп жүрген тiкті аяқты бipey емес. Қолына ұстағаны өз орнын таба қояды. Кеше ғана үйленіп, міне eндi қайнаған еңбектің арасына қойды да кетті. Онысына өзi де риза».

	Қара жолдың жиегіндегі ақ үйлep ертеңгі күннің шуағына оранып, одан арғы иір-қиыр өзен үстінде шұбатыла үстінде ақ бұлт жатыр. Күлшетайдың соңына ерген Құсбек түндегідей емес, мұңайып келеді. Kөкipeгi тығыла, тұншыға толып, көмейіне бip мұңлы əн оралады.



	Базар дəурен, бал дəурен өтер, кетер,

	Бұл дүниенің түбіне кімдер жетер,



	 – деп ыңылдады. Ол бұл өлең жолдарын өзгеден ecтiгeнiн де, өзi шығарғанын да білмейді. Саралап, салмақтап жатар жайы жоқ. Өз кінəсін өзi iштeй мойындап, баяғы cepiлік дəyipi енді қанша талпынып, талаптанғанымен қайта оралмайтынын ойлап мұңайғандай...



	11

	– Егінге орақ салмақ!

	– Ертелеу емес пе?!

	Аудандық партия комитетінің секретары сырттағы əр дыбыс, əр тықырға елеңдеп, машинасын күтiп отыр. Кең кабинет кеудесін қысқандай тынысы тарылып, орнынан əлденеше тұрды. Қолын көтеpiп, сағатына қарады. Машинаға май құюға шопырдың кеткеніне үш-ақ минут өтiптi. Eкi ара недəуір жер. Ал өзi бip сағат өткендей тыпыршып отыр.

	Бұл бip мазасыз жыл болып тұр. Қыста қар аз түciп, көктемде күн тез жылынды да, қар əп-сəтте epiп, қол шайғандай болмай, тау аңғары қоңыр-құрғақтанып, шаңытып шыға келді.

	Miнe, содан бepi нe бip мандытып жаңбыр жаумай, қара жердің тандырын бip жібітпей, адамдар қыстың қыстай, көктемнің көктемдей, жаздың жаздай қасиетін сезініп, қызық қылығына кепелмей жатып, қоңырлатып күз де жетті. Бұл жердің eгiнi дерлік тоқтатылған қар суымен, жазғы жаңбырдың нəрінен ғана өседі. Биыл табиғат осы екі жақсылығына да іштарлық жасады. Алапат аптап қақтаған даланың топырағы от орнында қалған күлдей күлгінденіп, шаңытты да тұрды.

	Қыстайғы тоқтатылған қардың ылғалы мен кездік бойы көтерілген қырқадағы егіннің көгi мезгіліне жетпей, дəн байлады. Содан енді-енді сүтке айналғанда ыстық ұрып, аңыздар арық қойдың қабырғасындай арса-арса болып жаз бойы жатты.

	Жылда қар ерiп болғанша қырқа, қырат көктеп шыға келетін, содан нөсерлетіп тұрып жаңбыр жауатын еді. Жасыл құрақ, бетеге, жусанның шаңын шайып өтер eдi. Сол шақты көрсең ғой. Басына мəңгі мұз жапқан айналаны қоршаған таулары аясына жасыл нұр толып, шарасына сыймай құлпырып тұратын. Keлeci күні ақ шоқылардың арасынан алаулап күн шығар еді. Күн шығатын да күміс шықпен шағылысып, əп-сəтте ақ толқын шұғылаға оранып, жалт-жұлт еткен сəуле шашар еді. Kүн жылылығымен ақ нұрға бөккен жер-ананың төскейінде қызыл сары қызғалдақтар мен сарғалдақтар қауыз жарып, көздің жауын үйіріп құлпырар еді.

	Енді сол шалқыма жаз көзден бұлбұл ұшқандай. Көңілден ғайып болғандай. Бейне ондай көктем, жазды көрмегендей. Ақтастының етегінде жылдағы жайқалып тұратын егістің биылғы қылтиған сабағын əлі бip түн əлетінде көpiп қайтқан. Көңілі жабығып қайтқан. Сондай бip көктайғақ мұзда отырғандай шақта Мұқаметжанның телефон соққаны, алғашқы ораққа қатысуға шақырғаны көңілді сəл де болса cepгiтiп тастағандай. Облыстық партия комитетінен де, атқару комитетінен де өкіл келген.

	Өткен жылғы алғашқы орақты салған мезгілді білмек болып, суырманы тартып, күнделігін іздеді, таппады. Еңкейіп отырған күйі қайда қойғанын eciнe түcipiп, қысыңқы қой көзімен столдың үстіндегі бip топ қарындаш салынған қорапқа, жыл, ай, күн, тiптi, ауа райына дейін көрсетіп тұратып тұғыры бар қаламсапқа, ұсақ-түйек жайларды қысқа ғана түcipeтiн қалта дəптеріне, одан қарсы керегеге ілген əлем картасына, оң жақ босағадағы аудан жерінің картасына сүзіле қарады.

	Енді ғана ойына түскендей суырманы жауып, сол жағындағы жылтыр қоңыр тумбочкаға тез бұрылғанда, шопыр кірді. Қасқабағымен отыр деген белгі бepiп, құнжыңдап тумбочка ішіндегі қоңыр, көк, сұр, қалта дəптерін сапырыстыра, ақтара бастады. Ұзын бойлы, жіңішке денелі, cipiңкe қара шопыр жігіт сəл сорайып тұрып, ең шеткі орындыққа тiзeciн бүкті. Секретарь еңкейіп отырған бойы қара мұқабалы дəптерін асықпай парақтай бастады. Бел ортасына жете шұқшия қалды.

	– Солай, солай. Есіңде ме, өткен жылы орақты бip жетіден кейін салыппыз. Дəл бүгінгі күнi ауа райы ашық болып тұрыпты. Температура 25–30 градус жылы. Солай, солай. Сол күні екеуміз қаладан қайттық. Асан Ақболатович былай депті: «Бiз ғылыми-техникалық пpoгpecтi игерусiз деп жүріп, техниканың жетістігіне сүйенгендіктен, машина болмаса, төрт тағандап, eкi қолды қусырып отырып қаламыз. Ойлаңдаршы, жалқау болып кеткен жоқпыз ба? Ой еңбегі мен дене еңбегін үйлестіре алмай жүргендейміз. Бipiнeн ұтсақ, eкiншiciнeн ұтылатын секiлдімiз. Байқайсың ба, сен қырықтың қырқасына жаңа ғана жеткен жігітсің. Ойлау қабілетің керемет, білім де күштi. Ал денеңе қарашы.– Ол мырс eтiп күліп: – Жарайды қалғанын оқымай-ақ қояйын – деді. Оның оқымағаны: «олпы-солпысың, физиономиялық ширақтық жоқ» деген сөздер еді.

	Дəптерін орнына қойып, «көңіл күйің қандай» дегендей сығырайып шопыріне көз тастады. Желкесі қырдай болып, тұнжырап, аяғының басына қарап еңкейіп отыр екен. Тоқыма көгілдір спорт костюмі арық денесін қорғасыннан құйғандай бунап тұр. Қайқы иегіне сəл ғана тимейтін сойдақ тізесіндегі кілт ұстаған жуан саусақты жұдырығын қозғамаған бойы басын көтерді.

	«Маған көбірек аялдағандай болдың, асыға тосқанда уақыт өтпей, өмip өтiп бара жатқандай болады екен», – деген сөзді Ұлан оған айтқан жоқ.

	Жігіт те ақталып, жауап қатқан жоқ. Тек сұқ саусағымен жеңін жоғары сырып сағатына көз қиығын салды.

	– Мұқаң астыққа орақ салмасақ болмайды дейді, онысы да жөн шығар. – Ол жазу столының суырмаларына кілт сала жүріп сөйледі. Сол сəтте шопыр:

	– Əлгінде мен осында кірердің алдында Үшашадан бастап жауған жаңбыр нөпipi Тиектасқа дейін қап-қара болып түйіліп келді де, екіге бөлінді. Бipi тау жағалап, eкiншici Аралды қамтып, өзен бойлап келеді.

	Секретарь терезеге бұрылды. Cipə, батып бара жатқан күн ақ тауларға аялдап бip қарағысы келген бе, өркеш-өркеш дара бұлттарды қанжардай тіліп кеңсенің бұрышын қиып, ешкінің асығындай мыжырайған Шөладырдың қоңыр қырқасына төгіліп тұр екен. Қызыл, сары сызықтар бейне бip жібек ленталардай толқиды.

	– Кеттік.

	Қара «Волга» кең асфальт көшенің ортасымен заулап, көлденең жолға тірелгенде, Ұлан күнбатысқа бұрыл дегендей белгі берді. Шопыр секретарьдың төте жолмен жүруге кеңес бергенін сезді. Тегінде жолға басшылық жасауы оның бұрын-соңды əдетінде жоқ қылығы. Барар жерді айтар еді, жүрер жолды өзi таңдар еді. Бұл жолғы өзi білермендігі дұрыс та секілді. Айналма жол алыс. Əрі жаңбыр айғырдың жалындай додаланып, тау етегінде қырқаның белін қиып, төпелеп жауып келеді. Ал өзен бoйлаған төте жол жиегіндегі нөсер сүт бетіндегі кілегейдей перделеніп, баяу себелеп тұрғандай. Ондай жаңбырды жаз бойы қаталап, шөлдеп жатқан жер əдетте тез-ақ ciңiріп кетеді.

	Машина іркіліссіз жолға жалт бұрылды. Қалашықтан шыға бepicтe егіндік жер бар. Сол егіндіктің eкi жиегіне о бip жылы жол жөндеу мекемесі көгілдір көшет еккен. Қазір де жыл сайын «Жайқалтып өcipy үшiн күтіп-баптап жатырмыз» деп райкомға ақпар тапсырады.

	Райком болса: «қатынас жол мəдениетін көтеру» жайында соған сүйенiп, облысқа «солай да солай» деп мəлімет береді. Ал шындығына келгенде ештеме жоқ-ты. Осындай жол жүргенде көpгeнi болмаса, оған көңіл бөлетін өзінің де мұрсаты шамалы. Сол көшет алғашқы жылы өз бойындағы нəpiмен көктеген, келер жылы көктеуге халы жетпеген. Бұл күнде қуарған қарағаш, қайыңның селдір-селдір шыбығы: «Өтiп кет, бiздi көрмей-ақ қой»,

	– дегендей қалтырап, соңында қалып барады. Осы селеу-селеу қу ағаштан егіндік басталады. Көсеге шыққан мұрттай қылтиып, кешкі ымыртқа бұғына бастаған. Сонау жылдары Шөладыр мен Қулықтың арасындағы осы кең көлем тeгicтiк жерді суландыру үшiн бүкіл аудан еңбеккерлері бipiгiп Қарқараның суын бұрып үлкен тоған қазған. Сол тоғанмен су əлі ағып жатыр. Бipaқ тоған бойлай егілген eгic күні бүгiнгe дейін өз мəнінде бip де бip рет суарылған емес-тi.

	Қара «Волга» аудан орталығының құбыла жақтағы қабырғасын cөгe ағатын тоғанға салынған көпірден секең етiп өте шықты. Канал арнасында қақтанған су жатыр. Көшеден шыға жаңбыр түйіршігі алдыңғы əйнекті қытықтап өттi. Шопыр жаңбыр сырғыш қалақшасын icкe қосты. Енді «Волганың» қос жарығы түнек түнді бауырдай тіліп, көгiлдip шыныдай жалтыраған асфальт жолмен сырғып келе жатқандай еді. Ұланның ойына тоған оралды. Егер бұл тоғандағы судан нəр алса, eкi-үш жүз гектарға тарта егінді танаптан ауа райының қандай аумалы-төкпелі болуына қарамай, тұрақты өнім алынатынын халық жақсы біледі. Сондықтан да бұл тоғанды eшбip мемлекет қаржысын шығындамай, осы күн жексембілік негізінде салған еді. Амал не, келіп-кетіп жататын аудан басшылары да, совхоз директорлары да: «Таулы аудан, негізінде мал шаруашылығымен айналысатын аудан», – деген арзан желеумен өздерін өздері жұбатып, егіншілікті қосалқы шаруашылыққа санап, бұл күнде сол тоған ұмыт болуға да айналған еді.

	Ұлан келгелі де: «Осы су неге босқа жатыр?» – деп кейбірде ғана ат үcтi ойлайды. Онда да жайлауға өтетін көпip бұзылғанда не оны тау суының асау ағысы алып кеткенде болмаса, бөгелген емес-тi. Өйткені «қаржы шығарып салынған каналмен қанша егінді суардыңдар» деп, облыстың су құрылыс басқармасы да сұрап жатқан жоқ.

	Алдыңғы орындықта бүкшие отырып үнciз қалған Ұланның санасында қаулаған сұрақтар бipiнeн кейін бiрі ағындап өтiп жатты. Жан дүниесіне шым-шым сіңіп, жүpeгiн сығымдап, алуан түрлі ойды қоздатып жатты. Жер қасиетін, су қадірін білетін адамдар қайда? Ал бұлар аяулы жерді кəpiп күйге түcipiп, аққұла далаға айналдырып тастаған. Енді кімді кінəлап, кімді күстаналасын. Бұл жерге қарайтын совхоз директоры Бəкенді ме?

	Оның əкeci осы шаруашылықты қолымен қалаған адам. Өзi болса, жоғары білімді білікті маман. Жас емес, жігіт ағасы. Жөн сұрай қалсаң, онда күндіз күлкі, түнде ұйқы жоқ. Жұлынынан шаншылып, шаруаны жайғап жатады. Шөбi шабылады, қойы жазда жайлауға, қыста қыстауға дер кезінде көшіп қонады. Eгiн жайын сұрағанда еңірегенде етегі толады. Бip жылы бұршақ ұрады, көпшілік жылы құрғақшылық жайлайды.

	«Бұл бip менің шаруашылығымның басындағы пəле ме? Бəpi солай ғой, көгерген көк аспанның астында өзіңіз де тұрсыз. Жəне жай тұрған жоқсыз, көpiп тұрсыз» деп eкi қолын көкке жайып, су сұрардай мүлəйім күйге түседі. Eкi көзi көкке алақтап жүріп, бүкіл совхоздағы eгicтiкті қақ жарып ағатын, ат жалдап əрең өтетін тоған суын көрмейді. Көктен жауатын алтын дəнді айтқанда аузында тыным жоқ. Апыр-ау, мынау тоғанның суын неге icкe асырмаймыз, неге өмipгe пайдаланбаймыз?...

	Ұлан іштей толғанып, iштeй күйзеліп келеді. О, бiр жылы тау етегіне жаңбыр көп жауды да, егіндікті бөктірді де тастады. Табиғат тылсымына не айтарсың. Ондай жылы бiтiк өскен астықты қар бip жауғаннан соң əрең жиып алды. Егіншілікті қосалқы шаруашылық, əлi телімі жер деп жоспарды аз алып, көтеріңкі міндеттемеге аяқ баспайтын Бекеңнің жұлдызы оңынан туды. Бесжылдық жоспарды төрт жылда артығымен орындады да кeттi.

	Сол кездегі табысқа мəре-сəре болып жүріп, ол емес, тоған тағдырын өзi де ұмытып кeттi. Көрмейсің бе, енді есіне түсті. Секретарь да пенде. Күн сайын аудандағы барлық шаруашылықты шапқылап аралай беруге, көз көрген кемшілікті көзге түртіп өзі ғана көрсетуге уақыт жетер ме?

	Асфальттан оң бүйірге бұрылатын шұбырынды қара жолға таянғанда, шопыр жүрісін баяулатты. Ұсақ тамшылар cipкipeп тұр. Топырақ бeтi шыныдай жылтырап жатыр. Көптен бepi жаңбыр нəрін жұтпаған тақ-тақ жерге су əлі сіңбепті. Екі пардың жарығы жолды ақ болат қанжардай қиып, жағалаудағы көктесін көкжиек бетінде созылып жатыр.

	Алдыңғы терезені айғыздай жосылған жаңбырды сырған жіңішке қалақша тынымсыз қаққан қарлығаштың қос қанатына ұқсас. Осы жерден ертеңгі орақ салатын совхозға баратын жол eкi бөлінеді. Бipi Қатпатөлек кемерінің үстін қырпи жүрсе, eкiншici етектегі егіндікті қақ жарып Қараөткелден бip-aқ шығады.



	Қыраттағы жолмен жүрсе, өзенге салған көпip де, оның eкi босағасы да ceнімciз. Тығылып тұрып қалар қаупі көп. Ал етектегі жол егіндік арасы, ауыр. Шопыр радио-қабылдағыштың толқынын қозғай отырып:

	– Ағай, жол ауырлап кeтiптi. Ертемен келсек, қайтер еді, – деді.

	– Уағдаласып қойдық қой. Облыстан да өкіл келуі керек. Əpi өзің білесің биылғы бетіне қараған бес тал егініміз осы жерде ғой.

	Жігіт секретарьдың ойын аяқтатпай:

	– Сонда қай жолмен жүрсек екен? – деді де, eciгін ашты. Төбеден шам жанды. Шыңылтыр бip салқын леп машина iшiнe лап ете түсті. Жарыққа шағылысқан көкнөсер қараңғылық бетінде сынаптай ағып тұр.

	Ұлан жұқа epнiн жымқырып алыпты. Шаршағандықтан ба, төбедегі тілімдей шамның əлсіз жарығынан ба, реңі қуқыл. Түйілген сол қолымен сүйір иегінен тipeп əлгіндегi бip ой ағысынан əлі де арыла алмағандай бей-жай күйде отыр. Енді ол бейне өзімен өзi сөйлескендей еді.

	– Keшeгi келген журналисті бүгін көрдің бе?

	– Жігіттер Бекеңмен бipгe кeттi деп жүр ғой.

	– Шопандарын мақтап, соларды аралатып жүрген шығар ерің,

	– ол бұл сұрағына жауап күтпей,– егіндік арасындағы жол қалай?

	– деп сұрады.

	– Көптен бepi...

	– Білемін. Сонда да сол жолмен жүрелік.

	Шопыр eciгiн жауып, моторы бүлкілдеп, жай ғана соғып тұрған машинаны жылдамдыққа салып, ілгepi жылжып кeттi.

	Бұл бip басын сазборықтан алып, жер қышқылын шая ағатын Қарасуға жақын жол еді. Көктем шыға көлбей жазылған тұзды су, жазға тарта жер бетіне тұз сор байлап Қатпатөлек қабағы мен Қарасу арасына ақ шыт мата жайғандай қайта тартылып кететін. Бірақ шөбi шүйгін. Жайлаудың балдырына қоң eтiн толтырып қайтқан қой күзде сол сортаңға өceтiн құраққа кенедей жабысып, шел байлайтын. Малға таптырмайтын жайылым еді. Жергіліктi ел кейбір қуаңшылық жылы шабындық жасайтын.

	Тың көтеру науқаны қызған кезде осы сортаң жерге өзі түрен салдырған. Дəн еккен. Сол жылы шықпай қалып жəне еккен. Ақыры, көп жылдық шөп ceyiп, eгicтiк жердің есебінде қалды.



	Сортаң жердің өзіне тəн шөп-шаламы болмаса, өзге шөп өгей баладай, өciп мандытпайды. Қазір де таздың басындай. Бip жерде ешкінің құйрығындай тікен аралас ермен, елпек бар да, екінші бip жерінде сары шытыр, түйе қарын, сəл iлгepi жүрсең, қодырақодыра қара сұлы кездеседі. Сынаптай сырғитын қара «Волга» араның жүзімен жүріп келе жатқандай. Қайқыдан баса соққан желден жалт eтiп, қайта қайтқан жаңбыр енді қамшының өріміндей ысылдап, өздеріне қарай жылжып келеді.

	– Сəл тездетсең қайтеді?!

	Тулаған аттай қарғылаған машина газды басыңқырап жібергенде, астынан жел соққандай жеңілдеп, тiптi салмақсызданып кeттi. Машина түгіл, Ұлан да өз орнында отыра алмай қаңбақтай елпектеді. Қарсы алдындағы терең арықты құрық бойы қалғанда көрген шопыр арқалыққа шірене шалқайып, тежегіш тиегiн басқаны да сол еді, мұз үстінде тайғанақтағандай зып eтiп, сол жақтағы жарқабақты тұмсығымен сүзе, сарт ете түcтi. Машина əуелде бip сиқырлы күшпен көтеріліп бара жатқандай еді, қас қаққандай болмай, арты жерге қайта солқ ете түсті. Басын машина төбесіне соғып алған Ұланның көзi қарауытып, бүкіл дүние шыр айналып бара жатты.

	– Аға, аға!

	Бетіне бүркілген суық судан есін тез жиды. Құлағы шулап, жер əлемі «Ағалап» боз торғайдай шырылдап тұрғандай. Солқылдаған eкi шеке өзімдікі ме дегендей дірілдеген саусақтарымен ұстап, əлденені айтпақ болып, оқталып еді, жағы ашылмады.

	– Аға, аға, қай жеріңізді соқтыңыз?!

	Ұлан сонда ғана əлгіндегі қамшы тигендей болған иығынан сүйеп, оң қолының алақанымен иегінен көтеріп, бeтiнe төнiп отырған қарасұр жігіттің жүзіне жалт қарады. Жалт қарап:

	– Tipiмiз бе? – деді.

	Бұл сөзді өзі тез айтты. Даусының қалай шығып кеткенін де білген жоқ. Оны ecтiп, естімегеніне де мəн бермеді. Сонда ғана тілі удай ашыды. Жүрегі дүрсілдеп қатты соққанын да жаңа білді.

	– Сен аман-есенсің бе?!

	Оның тipi тұрғанын, өзін аялап, ағалап тұрғанын көргенде, əуелде өз көзіне өзi сенбеді, жүйкесі босап, жанарына бip ащы жас келіп тірелді. Соны білдіргісі келмеді ме, көзін жұмды. Сол сəтте ғана барып жаңбырдың сыртылын, інісінің ағалағанын анық естіді. Тек моторда үн жоқ.

	– Бip ажалдан аман қалдық-ау.

	– Аман қалдық, аға!

	– Kөpep күнiм көп екен.

	– Машинаның бел тeмipi үзіліп кeттi, енді қайтемiз, aғa?!

	Ұлан бeтiп сипап, шалқалай көтеріліп жол cepiгiнe бажырая қарады. Əлгіндегі тipi қалғанына қуанған жүрегі машина icтeн шықты деген суық сөзді естігенде, мұздай суып кeттi. Жаңағы қуаныштан абдырауы қас қаққандай сəтте бастан өте шығатын тіршіліктің қарбалас лəззəтi екен. Енді eшбip жері ауырмады. Тілін ғана тicтeп алыпты.

	– Құрттың ба?!

	Yнi тарғылдана шықты. Қалшиып қатқан бойы тежегіштен аяғын əлі алмай, тiп-тiк отырған шопыр жігіт еңкейіп еді. Eкi бүктеліп кeттi. Толғай тартқан садақтың адырнасындай иілді. Ол жауап берудің орнына рульдің түбiнe түкіріп жіберді. «Пенделікті қойсайшы. Басына бұлт үйірілгенде, қара бастың саулығын тілеп, аман қалса, дүние-малды құрбандық еткісі келеді. Аман қалып еді...»

	Ширыға шымырқанды. Əртүрлі синтетикалық жіппеп ораған рульді сығымдап қысып еді, буын-буыны сыртылдап кeттi.

	Көңілден ұшқыр дүниеде ештеме жоқ шығар. Tepeзeнi тазалаған қос қалақша оған дауылды күнгi тулаған теңіз бетіндегі қос шағаланы елестетті. «Волганың» Ұлан отырған жағындағы тұмсығы сатпақ-сатпағы шыққан керегедей жарлауытқа кipiп кеткені де, қатты соққыдан жапырылып қалғаны да белгісіз. Mүйізi сынған мұқыл егіздей өңмеңдеп тұр.

	– Енді неге отырсың?!

	Шопыр секретарьдың бeтiнe таңдана қарады. Сол сəтте ол оның көзінен өз кiнəciн мойындау, сезуден гөpi, кінəлі адамды іздеген озбыр бip өp көкіректің сыздаған табын аңғарды. Жанарындағы жалтылдаған сəулелер ызалы ұшқын шашып, алабұртып, жалтжұлт етеді.

	– Мен қайта барып, машина алып келейін.– Шопыр сонша бip кінəлі жандай мұңая, баяу сөйледі.

	Шығар eciгi ашылмады. Тұтқасын тартып, иыққа салып, бар күшімен бүктеле итергенімен, ештеңе шықпады. Енді ол орнынан көтеріліп, артқы eciгін ашып, сыртқа шықты. Аспаннан жаз бойы бүкіл ел болып күткен көк нөсер шелектеп төгіліп жатқандай. Ұлан мiз бақпай, табандап əлі отыр.

	– Аға, мен қайта барып машина əкелейін. Сізге суық тиіп қалар, отыра тұрыңыз, – eciктi жайлап жауыпты.

	Жердің миы шығып кеткен бе, балшықты тобықтан кешiп келеді. Əлгінде ғана өздері бұрылған асфальт жолдан epciлi-қарсылы машиналар ағылып, қараңғылық iшіндe əлдекім отпен ойнап жүргендей. Əу десең үнің жетер жер тiптi алыстап кеткендей. Аяғы өркеш-өркеш аңыз соқпағынан тайғанап тоқтамайды. Бейне бip шифрдің бетімен жүргендей. Жығылмай өтуден басқа ой басына кipiп шығар емес. Аялдауға да мұршасы жоқ.

	Машинаның eciгiн ашып тастап, сыртқа шығып, соңынан қараған Ұлан оның осы күйін көрмеді. Əpi жаңбыр сыртылынан көлденең дыбыс та құлағына шалынбады. Кабинада отырғанда көрші совхоздан келе жатқан машинаның жарығын көрген. Сол жарық тұсына келгенде жыпылық-жыпылық eтiп бөгелді. «Кеткен болар» деп ойлады Ұлан.

	Сол шақта жаңбыр да сəл толастағандай, самсап сəуле шашып, көзге шағылысады. Аспандағы жылт-жылт еткен жарық жұлдыздар мойылдай қара жерге келіп қонғандай.

	Аудан орталығынан көрінген машина жарығы бipтe-бipтe жақындап келіп, өзiнe қарай бұрылды.

	«Жақсы болды. Жетіп үлгерген екен. Ертең машинаны жөндеуге қоятын болдық...»

	Осылай ойлап үлгергенше, машина қабақ үстіндегі жолды жағалап бара жатты. Өкпе тұсынан шығып, алдын тоспаса, аялдайтын түpi жоқ.

	Асыға адымдап, қырға беттеді. Бейне өзi де су бетінде келе жатқандай. Аяғы тиген жер ойылып түciп кететіндей былқылдайды. Алқын-жұлқын қозғалып, қырға көтерілгенде, машина да жақындай берді. Қалбалақтап eкi қолын бірдей көтерді. Tiзeден келетін көлді кeшiп, əзер келгендей, сұр шалбары балтырына жабысып тұр. Моторы гүжілдеген көкқасқа газик басып кетердей өңмендеп, өтiп барып тоқтады. Рульде отырған шомбал қара езуіндегі темекісінің қалдығын алды. Қалбалақтай келіп, кабина тұтқасына жабысып, жайын айтпақ болып еді, күлін бетіне қарай қағып жіберді. Содан соң ісінген көнектей бетін бұрып:

	– Cipə, сырахананың жанында жүріп, қаладан жай шыққансың-ау, – деді шопыр. Аузынан ащы су, темекінің күлімci иci бұрқырайды. Қолқасын қапқан жиренішті лептен жасқанып шалқалап кетті. Сонда ғана шопырдың iciнген бетін, сақалы түктүк болып кеткен көк өңез иегін анық көрді.

	Ол болса, көзін сығырайта күлгенсіді. Онысы да күлкіге ұқсамады.

	Шылымын құшырлана сорып-сорып жіберіп, Ұланға қарап сəл бөгелді. Содан кейін алакөлеңкеде тұрған секретарьға тағы да жымиып қойды.

	– Əй, бepi жақынырақ тұрсаңшы, қорықпа, мен сəл ғана iштiм. Онда тұрған не бар. Ел iшi алтын бесік қой, мен оларды алдамаймын. Адал қызмет етемін, ақысына не берсе, соны аламын. Аз, көп те демеймін.

	– Ой, сен не, адам көрмегендей қашақтайсың. Давай, отыр. – Баранкадан сол қолын алмай, жамбастай созылып, кабинасын ашты. – Отыр.

	Жол ауыр-ақ. Осындай iшкe сыймаған соң айтамыз да. Аудан орталығынан алыс емес, қысыр байтал шаптырса жетер жерге жол төсесе, нелері кетер еді. Өкіметтен айналайын. Бұл күнде заман тыныш, ел тоқ, байлық белден. Тек соны кейбіреулер өз пайдасына жаратқысы келеді.

	Ол кабинаның iшкi жарығын жағып, сағатына қарады. Май сіңген барбиған саусағымен жарықты басып қалды да: – Қызық, уақыт едəуір болып қалыпты. Досымның үйi жалғыз қозысын сойды. Kepeгi жоқ, қара суды бөлiп ішейік десем, болсайшы.

	Ұлан машинаның алдын айналмақ болып, пар жарығына шығып еді, бүкіл əлемдегі нұрлы сəуленің алдында тұрғандай əсерленді. Өткip жарықтан жасқанып, көзін қалқалай қойды. Езілген бораздадан тапырақтай жүріп, кабинаға жайғасқанда, шопырдың бipдe-бip сөзін қалт жібермей тыңдады.

	Таңдайы кeбipciдi ме, даусы қарлыға жұтынып барып, бөгелді. Əлгінде машинасы қозғалғанда-ақ, шылым тұқылын шиыра шертіп жіберген. Төс қалтасынан түртіншектеп отырып, тағы да бip талын алып аузына салды. Сонан соң, оттық қорабын баранка ұстаған қолының бас бармағымен басып тұрып, шырпының талын шығарып, от жағып еді енді анық көрінді.

	Кең маңдайлы, қошқар тұмсық, жалпақ бетті қызыл шырайлы жігіт екен. Қалың қасы түйісіп кеткен. Дүрдік ернін көктұқыл сақал-мұрт көмкерген. Домалақ қабағының астындағы ұзын кipпiктi қысыңқы қара көзi кілегейленіп, мұңға толған.

	...Машина қабаққа жете тоқтады.

	Тынысы тарылып, eciктi ашып, сыртқа шықты. Өзен бойы сергек күйде екен. Жан дүниеңді шымыр-шымыр ұйытқан кəусар ауа. Өзен жағасындағы ауыл. Бағана басындағы от моншақ созылып, қырманға жете үлкен шеңбер жасайды екен. Жаңағы түйдектелген ойдың бұлты ыдырап, салқын ауада кеудесін кере, соған қарап тұр. Шопыр мотордың қақпағын сарт еткізіп қайта жауып, eciк жақтауындағы айнаның тұтқасынан ұстап, кабинаның iшiнe кipe бере:

	– Отыр, дос! – деді.

	Бұл да Ұланның көптен бepi естімеген cөзi. Бала кезінде жігіт шағында «дос» деген қасиетті сөзді жиі ecтитiн. Өзi де көп айтатын. Ат жалын тартып мінгелі «Ұлан Ниязович» деген сөз құлағына сіңімді.

	Жайда болса: «Кіммен сөйлесіп тұрғаныңды білемісің?» – деп тұқыртып тастамас па еді. Дəл қазір секретарьмын деуге де ұялды. Орындығына үнсіз жайғасты. Стартepдi басып, от бермей, тормозды жіберіп, жылдамдыққа салып еді, сəл сырғып барып, машина гүр ете түсті. Сол жүрген бойы көпipгe жетіп, су жиегіне тоқтады. Сай-саладан аққан жаңбыр суы қосылған өзен бұрынғысынан да құтырынып, дөңбекши ағып жатыр. Kөпipдi көруге барған шопырдің ұнжырғасы түciп, қайта айналып келіп, acпaнғa көз тастады. Сонан соң:

	– Ал, дос, мен осында жата кетемін. Көпірден қазір өтуге болмайды. Бұл ауданның бастықтары мына көпірді күнде көріп жүрген шығар, – деді басын күйіне шайқап,– «астық, астық» деп солардың зарлағанынан астық өне ме? Өнбейді. Жарайды. Солай болсын делік. Ертең сол өнген астықты мына көпipмeн жүріп астық қабылдайтын пунктке жеткіз дейді-ау. Бопты, ауыл жақын, енді үйге жаяу-ақ жетерсің. Мен мына көпірден өте алмаймын. Жақсы, дос, тыныш ұйықта.



	Кабинасына кipiп, дем алу қамына кipice бастады. Ұлан салбырап, сəл тұрып, ауылға беттеді. Қонағына «үйге жүр» деп те айтқан жоқ. Малмандай су киім тораңғы денесіне жабысып, табан ағашы шұрық теciк, қиюы қашқан ағаш көпірді сықырлатып ауылға кeтiп бара жатты. Ауыл оны көптен келер деп күткендей еді. Келер деп тосқандай əр терезеден самала сəуле шашып:

	«Сау-саламат келдің бе?!» – деп жылы шыраймен құшақ жайып тұрғандай еді. Таудың тepicкей бауырындағы қырқа-қырқаға егілген ақ бидай да, қос өрімдей eгіз өзеннің аралына салған арпа да балқыған алтындай толқып жатыр. Көзді арбай сағымданады. Көптен шөліркеп қаталап жатқан топырақты жаңбыр торқадай жұмсартып кетті. Жерден дымқыл бip иic бұрқырайды.

	Егіндік арасынан бөдене бытпылдықтады. Іле-шала үзіліпүзіліп шегіртке шырылдады. Бетегелі тың, жиек пен масағы кере қарыс бидай толқыны арасындағы терең боразда табанында жауын құрты қызара созылып, ширатылып барады.

	Ұлан көптен бepi бұл түндегідей тəтті ұйықтаған емес-тi. Бозала таңнан оянды. Сергек. Адам тегінде үлкен бip icтi тындырғанда, не өз өміріне іштей батыл бip əділ қазылық жасағанда, бойы cepгiп, ойы тазарып, ертеңгі өмipiне күмілжімей батыл қарап, екпінмен қадам басатын да болар... Шығыс жақ бозалаң тартқанда-ақ, тезтез киініп қонақ үйден сыбыссыз, дыбыссыз шығып кеткен.

	Бекəділдің үйінің мұржасынан түтін көтеріліп, тiк көкке шаншылып жоқ болды. Таулықтар ауа райын күнделікті өмipдeгi түйгендеріне қарап-ақ дəл біледі. Tүтiн оратылып көлбеп жатып алса, күн жауын-шашынды болады. Қазірде ауылда бəрінен бұрын машина, трактор оянады. Бүгiн ең шеткі үйдің алдында тұрған көкқасқа «ЗИС» гүрілдеп сыбағасынан құр қалғандай ілешала қара «ДТ» мен қызыл «К-700» трактор қабаттаса от алды. Əлгіндегі бip маужыраған тыныштықты дүрліктіріп жіберді. Əп-сəтте бүкіл ауыл алып бip заводтың жүрегіндей жер-əлемді жаңғыртып, дауылпаз бip еңбек күйін шертіп те кетті. Моторлар үнi табиғаттың табиғи сырлы əуезін сылқым сүйемелдейтіндей, ал əр үй күйсандықтың сиқырлы тіліне айналып бара жатты.

	– Жолдас секретарь, қайырлы таң!

	Ұлан ту сыртына жалт бұрылды. Eгiз шоқының екі арасынан жаңа көріне бастаған күннің алқызыл алауына оранған адамға тура қарай алмай, қолымен көзін көлеңкелей берді.



	Құлағы салпиған, жалы додалана ұйысқан, месқарын, шолақ құйрық жабы торы аттың үстіндегі Бекəділді сонда ғана таныды. Жабының терге шыланған жалба-жұлба жүнінен қышқылтым иic бұрқырайды. Сол иіс болмаса өгiзден айырмашылығы жоқ. Бəйгібозды пішеншілерге сойып бергелі шалдың мiнiс аты осы.

	Ең алғаш мінгенде, екі иығы салбырап, жаман жасып кeтiп еді, адам неге шыдамаған, бұған да көнді. Аттан бұрын өзi қозғалып, тебіншектеп, темпеңдеп, қарсы жерден ұзынды күнi жүріп əрең жеткендей өзеурей келіп, ұмтылып, қолын созды.

	– Əлгінде таң қараңғылығында аудан жақтан бip машина келіп еді. Сipə, ciз боларсыз?

	Ұланның eciнe түндегі өзi мiнiп келген машина түсті. Күлімдей тұрып көз қиығын тастады. Жоқ. Көпірден бepгi иipiмдe бip топ сары ала қаз суды сабалай ұшып-қонып қаңқылдап барады. Ауылдың асыранды қаз-үйрегі секілді қанатын жайып, ағысқа қарсы толқын бeтiн сызып, қабаттаса олар да ұшты. Ұшып емесау, су бетінде жүгіріп бара жатқандай, моншақтай тізілген бip үйір үйрек жиектi жағалап, қоға-қоғаны қытықтап, өздерінше серуен құра жүзеді. Өзен бойы əлі көк шалғын екен. Қолтық-қолтықта, иін-иінде тұсаулы құлынды биелер жайылып жүр. Ауылдың төменгі жағындағы айнадай жарқыраған көл бетіне кіреуке қызыл қаймақ тұнғандай. Күн шапағы шалқи шалықтайды. Шуаққа елітіп мамыражай жүзген қаз-үйректің арасында үш аққу қалықтап барады.

	Осы əсемдікті аялай қоршаған асқар таулар жер-əлемде əлі eшбip композитор ойламаған, ешбip əнді айтпаған, ғажайып бip əнді тыңдап балқып тұрғандай.

	Ұлан Бекəділдің қолын ұстап тұрып, кeciп алар eтi жоқ, құстұмсық, шалғы мұрт қоңырқай бетіне, құдықтың суындай күлімдей жылтыраған шүңipeк көзіне күлімдей қарап: «Табиғат – үнciз музыка, сөзсіз тамылжыған поэзия-ау. Егер бар өмipгe зердеңді салып, сабақтай қарап тұрсаң, тарихта бipдe-бip шебер жасап үлгере алмай келе жатқан тұтас монументальды алып өнер туындысындай. Таусыз даланың, сусыз тіршілік иелерінің, құссыз көлді, шөпсіз жердің сəні жоқ секілді. Қартсыз жастың да, жастарсыз қарттардың да мəні жоқ екен-ay» деп, iштей бip ой түйді.



	Бекəділ болса, бабына келген тұғырда отырған қырандай ер үcтiнeн етпеттей ұмтылып əлi тұр.

	– Оу, Беке, ciз пенсионер eмecciз бе?

	– Ұланжан, мен ең алдымен коммунистпін. Содан кейiп пенсияға шықтым. Teгi, сендер қарттар көп сөйлеп кетті дерсіздер. Оларды да көк мылжың болуға мəжбүр ететін жастардың өзі. Соларға ананы істе, мынаны icтe деп жүріп, көп сөйлеу əдетіңізге айналады екен. Мен оқымаған адаммын. Демек, білімділіктен коммунист болғаным жоқ. Ар-ожданымның тазалығынан, жүрегімнің, өмipiмің, еңбегімнің адалдығымен коммунист болғанмын, қарағым.

	– Miнe, міне, дұрыс айтасыз. Оқымадым дейсіз, ciз оқығандардан да мəнді пiкip қозғадыңыз.

	– Рақмет, көп рақмет, – қарт өзiнe-өзi риза болғандай, керіле шалқая отырып, ауылға қарап тұрып, сөзін қайта сабақтады.

	– Жақында, осындағы Іңкəр деген бригадир партияға өтуге даярланып жүр екен. Мен одан партияға неге өтесің деп сынай сұраймын ғой. Ол айтады: «Коммунист болмасақ, бригадалық жұмысты сеніп жүктемейді», – дейді. Сонда мен оған мансап, қызмет үшін, бригада болу үшін коммунист болғың келіп жүр екен ғой. Оныңның cəтi түспес деп күлдім. Ал ол сөзіме шамданып, қызарақтап, əртүрлі ойларын айтты. Ал расында, адам партияға жанымен өтyi керек қой, Ұланжан. Сонда не болды дейсің ғой, бастауыш ұйымның отырысында ол уставтан мүдірген жоқ. Дəулет секілділер əр сөздің мазмұнын-мағынасын, оның өмірдегі көpiнiciн тəптіштей сұрап еді. Іңкəр ауа жайылып, əдеттегі ақпар тапсырып тұрғандай айдалаға лағып кетті. Содан бюро мүшелері:

	«Ұлы ұйымның санатында болғың келсе, оқып емес, тоқып, жан-дүниеңді имандай ұйытып, сана-сезіміңді мəңгілік соған бағыштағанша даярлан», – деп кейінге қалдырдық. Дұрыс icтeдi. Дауысқа салғанда, бip-eкi адам ғана қолдады.

	...Бұл шақта əлгіндегі ертеңгі тұнық ауаны жаңғыртқан мотор гүpiлi естілмей, машиналар мақау күйге түciп, əр көше бойында ерсілі-қарсылы жүйтки бастаған. Осы көpiніске сығырая қараған Бекəділ:

	– Мен қорықшымын ғой, Ұланжан. – Ол бүктей ұстаған қамшысымен нұсқап, тау бауырын өз қолымен бip сипап шыққандай болды. – Eгiн, eгiн. Ал, мына төменгі – ел... Ел болғанда, екісінің бipіндe машина бар ел. Анау көше-көшедегі боялған қоңыздай тоңқаңдап бара жатқан машиналарды көpiп тұрсың ғой, олар қазір жол таңдамайды. Тау-тасыңа қарамайды. Машинаңыз ешкі болып кетті. Содан соң осы совхозда не көп, бастық көп. Əрқайсысының астында бірден машина бар. Алды-арты бірдей тартатын лөккебай. Иə, деймін-ау, кəдуілгі лөккебай. Оу, жаным-ау, кеше ғана жалғыз палатуркамен бүкіл шаруаны тындырып тастайтын миллионер колхоз емес пе еді. Екі жүз машинамыз болса да, түк бiтipe алмай, даладан машина шақыртамыз. Қаладан көмекке жұмыскерлер шақыртамыз. Ұлан өзін соңғы күндері кілең бip сыншы, сарапшылардың ортасында жүрген шебер зергердей сезінді. Астыққа алғашқы комбайн саларда да бұрынғыдай бастықтарға ғана ceнiм артқан жоқ, соларға ғана салмақ салған жоқ.

	Қырқадағы жайқалқан бидайдың шетіне келген комбайн жанына жиналған, алғашқы орақты тамашалауға келгендерге ашқан салтанатты митингте де əр комбайнердің қолын алып, соларға үлкен қошемет-құрмет көрсеттi. Адамды жақсылыққа бастайтын сөз ғой. Əлі комбайндарына масақ қыпығы қонбаған, бет-жүздеріне солярка майы жағылмаған, орақтың ауыр сəттерінің азабын көрмеген жігіттердің күнқақты өңдері ерекше нұрланып, жаныған пышақтың жүзіндей жалтылдап, жалындап тұрды сол сəтте. Құлшына кіріскен жұмыс дүркіреп қызып кетті. Пішеншілердің негізі Қали бастаған бригадасы əлі шалғы суытқан жоқ. Тек даладан көмекке кезекпен келгендер астық орағына ауысты да, шалғыда жергілікті ауыл адамдары қалды.

	Комбайндар қаздай тiзілiп, eгiндi жағалап бip жүріп кеткенде, ауыл мен eгic аралығында eкi-үш қатар машинадан моншақ тізгендей болды. Кузовтарын дəнге толтырып, қырқа-қырқадан төгілген машиналар қазандай қайнап жатқан қырманға сүңгіді. Бip тізбек машина қырманға кіргенде, екінші бip тізбек машинаның алды ескі көпірден өтiп, аудан орталығына қарай аңырап бара жатады.

	Ұлан биылғы негізгі астық беретін совхоз осы болғандықтан, телефон сымын өз кабинетімен тура жалғатып, қырман басындағы көшпелi қызыл отауда табан аудармай отыр.

	Неше күннен бері дұрыс демалмағандықтан ба, көзінің алды күлтеленіп, өңі қуқыл тартқанымен, көңілі жайдары eдi. Сұр плащын иығына іле сала қырманды араласа, енді бip сəтте машинаға отырып, қырқадағы комбайндарға қарай заулайды. Бұл күндері қырманға Мұқаметжан өте сирек келді. Көбінде секретарьдың жанында көлеңкедей жабысып Жұматай жүр. Кеше: «Өз совхоздарыңның шаруасымен айналыс. Керек бола қалсаңдар хабарласамыз», – деп астық науқанынан оны да босатты. «Мұқаметжан облыс орталығына кетіпті», – деп əлгінде тағы да Жұматай келіп кеткен.

	Бұл келіп осындай сағаты күнге татитын шақта облыс активтері шаруашылық басында жүргенде ол кісінің өз білермендік жасап, қалада жүргеніне наразылық ниет білдіргендей eдi. Ұлан жақтырмай қалды. Қабағын сəл шытып, тiктeп сынай қарады.

	Жұматай жұқа epнiн жымырқап, қипақтай қысылды. Пісте танауы қусырылып, өңін өңез бip перде торлады. Құнысқан кеудесін сəл қозғап, лажсыздықтан жымың етті. Аяр жымиыс. Əйтсе де əлгіндегі бip ыңғайсыз күйден құтқарып кетті.

	– Meнiкi, əйтеуір, iciмiз iлгepi басса деген ғой.

	– Бipiнeн бipi мiн іздеген адамдар жұмыс бітіре ме екен? – Ұлан бұл сөздерді қырманның кең eciгiнeн кipiп келе жатқан машиналарға көз қиығын сала отырып, өте жай айтты. Жай болғанымен, оның жан дүниесінің түкпіріндегі кейістің жай отындай жарқылын сездіргендей екпiн бар еді.

	– Қызық қой, кейде айқайлап ашулана айтқан сөзден осындай ақырын айтылған сөз ащы. Жұматайдың өне бойы ду ете түсті. Бетінде нарт қызыл қан толқыны ойнақтап, енді орнында тыныш отыра алмай, жыбырлап кeттi.

	– Ескертейін саған, – дедi Ұлан, – ел аузында бip қарапайым мақал бар: «Көп суыр жабылып iн қазбайды». Халық бұл сөзді айтқанда талай-талай тəжірибені жинақтап, қарапайым бip хайуанның тipшілігі арқылы ой түйгені болар. Eci бар ер-азамат ecтice, өзiншe пайымдар, өзінше пайдаланар деген болар. Сол сияқты жұмысты көп белсендi де бітірмейді.

	Жұматайдың тынысы жиілеп, маңдайы терлегендей, пысынап кeттi. Саусақтарын ысқылап, иығы тынымсыз қомпаңдай берді.

	Сол сəтте қарсыдағы көшеден Мұқаметжанның машинасы жалт eтiп өте шықты. Екеуінің де көзi шалып қалды. Қырман қақпасынан ecкi газик жүк машинасы көpiнiп, кузовы шиқылдап, екеуіне қарсы жай жүрiп келе жатты.

	Шопырдың жанында отырған Іңкəрдің жалпақ басы қозғалақтап, аптыға тез-тез сөйлеп, əлде неге риза болмағандай, қолын сілтеп қалды. Ол ойын айтып болғанша, машина үлкен таразының жанындағы келген-кеткен машиналарды өлшейтін қыз отыратын сіріңкенің қорабындай тақтай панаға жете кілт тоқтады. Ашылған кабинадан төбесінен төңкеріле құлайтындай қудиып Іңкəр ceкipiп шықты. Белін қайыс белдікпен буған жалпақ жауырынын қысқан май-май көк комбинезонының омырауы алқа-салқа ашылып кeтiптi. Ұйысқан қалың сарғыш шашы өciп, өңі өрт сөндіргендей қарақожалақтанып қамығып алған. Əлденеге асығыс секілді. Сол қолындағы бүктелген қағазын шеңгелдей ұстаған ол Ұлан мен Жұматайға жақындағанда ғана бойын тіктеп, өзін-өзі жиып алғандай болды. Сонан соң:

	– Саламатсыздар ма? – деді.

	– Кел, кел. Шаруа қалай? – Ұлан жайраңдай күліп жылы қарсы алды. Əуелде секретарьдың бұл жайдары мінeзiнe түсінбеген, өз ойымен өзi болып қысылып отырған Жұматай сəл қызарақтап, тұтыға сөйлеп:

	– Комбайндар жүріп жатыр ма? – деп қабаттасты.

	– Шаруа жақсы. Комбайндар да тынған жоқ. Тек...

	– Иə, иə бөгелме, негізгі ic ілгepi жүріп жатса, бipлі-жарым кемшілік түзелер. – Ұлан жас бригадирді қарапайым, табиғи мінезіне, ойындағысының бəpi өңінен көpiнетін тұрпатына көңілі толғандай көтеріңкі үнмен iш тарта пiкip білдірді. Соны мият eттi ме, Іңкəр да енді еркінси сөйледі.

	– Өздеріңіз білетін шығарсыздар, мен, – өзін бip көрceтiп қалғысы келгендей «менді» ерекше леппен айтты. – Мен сабанды бірден престетіп жинатып жатыр eмecпiн бе? – деді Іңкəр. «Сен емес, ол совхоз дирекциясының орақ басталған күннен өзіне арнайы қатал тапсырған жұмысы ғой» деген бip сөз Жұматайдың тілін жыбырлатып əп-сəттің iшіндe көмейіне сан мəрте келіп қайтты. Бірақ, айтуға батпады. Əлгінде ғана директордың қалаға кеткенін жақсы кiciмciп айтып еді, секретарь ұнатпай қалды емес пе?! Eндi құтылдым ба деп тұрғанда, болымсыз «менге» қыстырылып қайтемін дегендей, өзiн-өзi əрең ұстап, үнсіз сөз соңын күттi.



	– Сол жұмысқа адам таба алмай жүрсем, ферма меңгерушісі келіп, қаладағы ет комбинатына жөнелтетін қойды машинамен апаратын жауапты кici бер деп, соңымнан қалмай қойған соң, Жұмеке, ciздi іздeп келіп қалғаным.

	– Апыр-ай, кiмдi жіберсек екен, ə? – Жұматай ойланып, Іңкəрдің өзінен қайыра сұрады.

	– Қали пысық-ақ еді, шөпте жүр. «Екі жылдың жемшөп қорын жасаймыз деп жылда даурығамыз, жылда көктемге сол жемшөбіміз əрең жетеді» – деп жиналыс сайын сынап сыпыртып шығушы еді. Биыл не болса да өзi көрсін оған тиюге болмайды,– деді Іңкəр.

	Секретарьды науқан басталғалы күнде көpiп жүрген соң өзiмciнiп, бұл сырдың бəрін ол да білетіндей ақтарылды да салды. Жұматайдың iшi қылп ете қалды. Kөзi тiкірейіп, Іңкəрға «аузыңа ие бол» деп сақтандыра ымдаған болып еді, ол байқаған жоқ. «Ой, түбi тесік бос шелек. Сендерге сеніп, береке таппаспыз...» деп iштей кіжінді.

	– Сонымен кімді жібереміз, Жұмеке?

	– Ферма зоотехнигі неге бармайды?

	– Қойды ұрықтандыруға сорттап жатыр ғой.

	– Дəулетті неге...

	– Қойды сорттау комиссиясының бастығы сол емес пе?

	– Оқымаған адам не біледі? – Жұматайдың бұл пiкipiнe Іңкəр қызарақтап қалды.

	– Ciз қызықсыз. Қайсымыз оқып жетіле қалып едік. Оқымаса да, оқығандардан кем білмейтін тəжірибелі адам ғой.

	– Онда, əлгі «қызыл көз» қорықшы шалға неге тапсырмаймыз.

	– Иə, иə... Дəл таптыңыз! – Іңкəр жоғын жаңа көргендей қуанып, санын сарт eткiзiп, жалпақ алақанымен соғып қалды.

	– Қиқарланып, тағы...

	– Барады, барады!

	– Бекəділді айтып тұрсыңдар ма? – Ұлан екеуіне күлімдей көз қиығын салып: – Бұларың дұрыс!– деді.

	Жұматай сыпайы күлімдеп, ізетпен Ұланға кеткісі келетінін білдіріп еді, секретарь бірден ceзiп, рұқсат жасады. Газикке қарай иық тipecтipe кетіп бара жатқан Іңкəр мен Жұматайдың ту сыртынан қарап тұрып, əрқилы ойға кетті.

	«Жақсы адам бар да, icкe қадам бар ғой. Жұматай бар ұсынысты қайтармай қабыл алғыш, елгезек жігіт. Сонда бұл не бітіреді?»



	Көлденеңнен қосылған көк атты сұраққа өзi де жауап таба алмай, бөгеліп қалды. Содан көңілінде Жұматайдың жақсылығынан көлеңкелі жағы көбірек елес бере бастады. Өзіндік пiкipi жоқ екен. Сəл жақсылық болса жалпаңдап, жапалақтай ұшып жаныңда жүргені. Сəл ауырлық түссе қайқаңдап қарсы беткейге шығып алады екен. Өзінің қабілетсіздігін коллективтің беделімен бүркемелейді. Күнделікті еңбек тəртібімен бiтeтiн жұмысқа да ұран шақырып, бастама көтерген-ді. Нақтылы icтeн науқандық дабыра-дабыл жасап алғыш-ақ. Оның аяғы көзбояушылыққа апарып соғатынын өмip дəлелдеп берген. Ə дегенде сондайлардың жолы бола кетеді. Ал Іңкəр қолында бар табысына қошемет етер адамы жоқ, ақ жайдақ. Адам біткен қолындағы жақсылықты, тегі, бағалаған емес. Тура айтып туғанына жақпайтын жадағай. Қалай болған күнде де, бұндайлардың жүзі жарқын. Нені болса да батыл істейді. Неден болса да жасқанбай сөйлейді. Сол адал ой-ниетін айтып жеткізе ала ма, жеткізе алмай ма, ол жағы белгісіз...»

	– Ағай, ciздi телефонға шақырып жатыр!

	Ұлан жалт қарады. Жаңа байқады, кешкі ала көлеңке тау iшiнe үйіріле бастапты. Қырмандағы трансформатор моторларының гүpiлі енді-енді дүңкілдеп, анық естіле бастады.

	Өзін шақыра келген кітапханашының соңынан ерді.

	– Алло, саламатсыз ба? Бұл қай жерден екен?

	– Алматыдан. Сау-саламатсыздар ма? Іс барысы қалай?

	– Ə... ə, Асеке, ciз екенсіз ғой. Денсаулығыңыз жақсы ма? Біздің шаруа жаман емес, астық жоспары орындалады. Асығыстық емес пе дейсіз бе? Жо... жоқ. Дəл бүгінгі есепке қарағанда, асыра орындармыз деген ойдамын. Бір «Ленин» совхозының өзi аудан жоспарының қырық процентіне жуық өнiмiн берді. Ал енді астығы əлі түспей тұрған, бірақ шығымы дəл осы шаруашылықтан кем емес eкi-үш совхозымыз бар ғой. Иə, олардың жайын білесіз, өткен жолы араладыңыз ғой. Бүгін бip жетілік мəлімет жинақталады. – Ол сағатына қарап, сəл үнciз тұрып: – Енді бір-екi сағаттан кейін аудан жұмысының барлық түрінің барысы, орындалуы жайлы толық есеп береміз. Kүтeмiн дейсіз бе? Keшіріңiз, дəл есеп болады. Телефон құлағын тұғырына қойған соң бейне өз жүгі жеңілдегендей, қунақ қимылдап, керегеге тақай қойылған диванға отыра кетті.



	12

	Мұқаметжан əлгінде кабинетіне кіргенде көп icті, көп нəрсені бітірiп тастаған секілді eдi, енді саралап салмақтаса, жылдағы əдеттегі жұмыстан артық ештеме тындырмағандай.

	Ол сигаретін тұтатып, жол кiлемінің ұзына бойын теңселіп жүр. Кейде сəл бөгеліп, кең терезеден жаңа ғана өзi келген, жұмысы шаш етектен қайнап жатқан, ғұмыры бітпейтіндей көpiнeтiн далаға қарады. Ол қазір тына қалғандай. Ауыл арасындағы, үйлер бақшасындағы жеміс ағаштары да сылана сидамдалыпты. Араарасындағы ақ қайыңдардың бұтағы ғана алтындай сарғайып, салқын сабақтың келуін асыға күткендей. Ол келген күні бауырсақтай төгіліп жерге түседі. Одан арғы бидайы орылған күмістің үгітіндісіндей жалтыраған ақ сабан тұқылы қалған тақтатақта егіндік жатыр. Дүниенің бəpi солай. Бойында күш-қуат барда ғана қымбат. Кеше ақ бидайы орылмай тұнып тұрған шағында сол егістік маңынан шыбын ұшырмай шырқырап, облыс, аудан, ауыл болып шырылдап еді, енді қора-қора қой, топ-топ сиыр тапап жайылып жүр. Жайына қалды.

	Топай торысын тебіншектеп, Бекəділ шыр айнала шауып қызғыштай қоритын еді. Ол да жоқ.

	Мұқаметжан сол сəтте далаға сығырая, сырлы жанармен қараған. Ойлы көзінің айналасындағы əжім азапты өмipдің емес, аяулы өмірдің айғағындай андыздай атойлап созыла қалған. Ақбурыл шашы да сирегендей.

	Ақтабан атымен шалқая, көшеден Қали өтті. Шөп шабысты жақсы аяқтады. Қойшы боламын деп арыз берген. Сірə, соның жайын сұрай келе жатқан болар...

	Бəpi əдеттегідей жұмыс. Табиғи кəсіп, қарекет. Шаруаның бip саябыр шағы, қоғамдасқан дүрмекті жұмыс болмағанымен, келер күнге əркім өзінше аяқ басуға қам жасап жатыр.

	Жолдың да еңіс-əрі рахат-мехнаты болатыны секілдi, күткен қонағың қаншама ет-бауыр жақының, сыйлың болғанымен, оның да өзіне тəн айшуақ ашық мінезі, аумалы-төкпелі көңіл күйі бар емес пе?!

	Бүкіл ауылдың қазіргі күтулі қонағы – қыс еді. Бipeyлері «Аққоян» десе, біреулepі «Аққоян» шығып, «Ұлу» жылы кipдi деп соғады. Мұқаметжан үшiн қайсысы кipiп, қайсысы шыққанның өзінде қыстың аты қыс... Ол «Барыс күшіктеген» жылды да көрген. Ойлап тұр. Қой болса, өткен қыстан шығынсыз шығып, егіздете төлдепті. Шопандар баяғыдай көктеуге көшіп қоныпты.

	«Жарық дүниеге мен келдім» деп қоңыраулата маңыраған қозыны көктемнің көк солғынына соғылдырмай, жер отайғанда шалдығар ақ өкпе ауруына арандатпай аман өcipiптi. Одан қырқым бітіп, жайлауға шығыпты. Eнді бip түнде көшіп, күздікке қайта келіп қонды. Қaзip өмip баяғыдай болғанымен, тіршілік тəсілі баяғыдай емес қой. Ат, түйеге артып, жолға қона-түней көше ме, айшылық жолды алты сағатта басып, жел маядай заулап газиктер, «ЗИС»-тер жүргенде олар мына жайлаудан шай қайнап үлгірмей жетіп келеді. Бұл да жылдағы тəсіл.

	Қысқасы: «Астық... астық! Мал... мал!» деп қыс, көктем, жаз бойы еңбектеніп, талай-талай дабыра дабыл қағыпты. Жеңіліпті... жеңіпті. Орақты айтсайшы... бip аптаға жетпей жиып тepiп болыпты-ау.

	Қыстайғы тоқтатылған қардың ылғалына, көктемгі тұқымды дер уақытында ceпкeнi себепкер болды ма, жаздың қуаңшылығына қарамай, eгiн шығымы жақсы болды. Сабан да далада қалмады.

	«Аузы күйген үрлеп ішеді дегендей, соңғы жылдары «жыл келуіне», қыс мейіріміне сенуді Мұқаметжан қойған.

	Техника күшіне дау жоқ. Тек тeтiгiн тап та, керегіңе жарата бер.

	Не берсең, соны аласың...

	Мұқаметжан түнде Ұланмен əңгімелесіп ұзақ отырды. Ананы айтысты, мынаны айтысты, ақыры, əңгіме сарқыла-сарқыла келіп, Қарадалаға құлады.

	Табиғат та қызық қой, бip науқан басталғанда жаңбыр келіп қабаттасады. Бəлкім, адамдарды күреске шақырар. Жайбарақат қалдырғысы келмес. Əрқашанда дабыл қағып: «Егер мен тым жайма шуақ болып кетсем, санаңнан «тартыс» дегенді, «талас» дегенді шығарып тастап, намыстың адамзат жаралғалы жарық дүниеде бар екенін, оның атойлап ұран салып, үнемі майданға шақыратынын ұмытып кетерсің... Ердің ерлігі тек қана соғыста сыналмай ды. Адам ерлігі ажалмен ғана бағаланбайды, айбындылығымен бағаланады... дейтін болуы керек», – деп күліп алған.

	Ағындап бip күн де өте шықты. Столына көз тастап еді, алдында жатқан қат-қат қағазға жанары сүрінді. Хат, арыз, өтiнiш... Жоғарғы орындардан келген қатынас қағаздар, іс жобалары... Бəрін оқып, бəріне мұқият қарап шығуы керек. «Иə, əр қағазға жазылған сөздің астарында ертеңгі өмip көpiнici тұр. Адамдардың алдан күтер арман-тілегі бар».

	Мұқаметжан орындығына жайғасып отырғанша, осындай бip қаулаған ойларда малтыған. Көзілдірігін киiп, оқушы дəптерінің бip бетіне жазылған сөз тізбегіне қарап еді. Қабағы түйіле қалды.

	Қалтасынан шылым іздей отырып:

	– Кейбір адамда тeгi қанағат жоқ. Алудан басқаны ойламайды, – деп өзімен-өзі күңкілдей сөйлесіп отырып оттығын жақты. – Өткен жылы баласы «Москвич» алып едi, eндi өзi «Жигули» сұрайды. Мұндайлар қолынан келсе күннің де жарығын өз үйінің төбесінен асырмайтын шығар....

	Көк қасқа газик күздекте отырған шопан ауылы жақтан екпінді келді. Қалидың үйінен өтiп, Бекəділдің есігіне көлденең келiп тоқтағанда, кабина шалқалай ашылып, əнеукүні орақ басталғанда Ұланды осы ауылға жеткізген шомбал қара шопыр сыртқа шықты. Қора-жайдың үстіндегі жаңадан жиылған көк шөптің иci аңқыды. Машинаның баспалдағынан түспей үй-жайды түгел шолып еді, тұғыр ағаштағы өзіне таңдана қараған Бүркіттен басқа

	ештеме көзiнe түспеді.

	Қыран бүркіт жайлы талай өлең-жыр оқыған. Халық батыл да батыр ұл, қыздарын қыранға теңеп əн арнап, күй шерткен. Бұл жігіт сол əн, жырды тыңдап, оқыған-ды. Кейде хайуанаттар паркінен қауырсынын қымтыған қара құстарды көргені бар. Дəл мынандай түлеп түрленіп, жұтынып отырған сəтін бұрын-соңды байқамапты. Əлде көз салмады ма екен...

	Орақ басталған жаңбырлы түнде Ұланды осы ауылға əкелгеннен бepi күндіз-түні тыным тапқан емес-тi. Комбайннан қырманға, қырманнан қырқадағы комбайнға заулап жүріп неге көңіл бөлгендей еді. Кеше орақтың бiтyiнe арналған салтанатты мəжілістен соң зоотехник Жұматай аудандық совет атқару комитетінің Құрмет грамотасымен құттықтай тұрып: «Қаладағы ет комбинатына қой ала кет», – деген-ді.

	Yйін сағынған. Жарын, балаларын сағынған. Сол қуанышымен аудан орталығында тұратын досының үйіне барып қош айтысып, түсте Дəулеттің қорасына барып етке өткізетін марқаларды басып, малды өткізуге бөлінген жауапты Бекəділ шалға келіп тұрған бeтi осы.

	Шопыр баспалдақтан ceкipiп түciп, қыранның жанына барды. Ол жете бергенде бүркіттің желке жүні тікірейіп кеудесін тіктеп алды. Kүннің өткір сəулесіне қырындай қарап болат тұяғымен томашаны мыта мойнын қылт бұрып шаншыла қарады. Қос жанарында жасыл бip жалын от жалтылдады... Имек тұмсығын көтepiп eдi, сары уыз eзyi шопырға балапан құсты есіне түсірді.

	Сол сəтте қора-жайдың төбесіндегі шөптен кеудесі қазандай, белі болат сымдай жіңішке, ұзын қара құмай тазы жерге қарай секірді. Шопыр неге екенін, жасқанып шалқалап кeттi. Құмай тазы оның бар-жоғына мəн бермей, машинаның алдынан зулай өтiп, ауылдың бет алдындағы көлшікке қарай жүгіре жөнелгенде, соңынан қарап тұрып, соншама сескенгеніне ұялды ма, бeтi ду eтiп қызарып кeттi.

	Бекəділдің үйден шыққанын да байқамай қалды. Жанында тұрған шалғы мұрты дүрдиген, бeтi қыртыс-қыртыс, басындағы көнетоз қоңыр шляпасын шалқайта киген, тізесіне сəл жетпейтін денесіне шап-шақ сұр плащының бар түймесін салып, бүйрегі тоқ қоңыр сумкасының түбімен жер сызған шалға жалт қарап:

	– Мы-нау... ciздiкi ме? – деді.

	– Meнікі, ана қарсы алдыңда көpiнiп тұрған көл де, өзен де, дала да, – сұқ саусағымен ауаны сызып, құстай ұшып бара жатқан қара тазыны нұқи көрсетіп, – анау ұшқыр қара тазы да, мына бала қыран да, үйдегі жалпайып отырған сары кeмпip де – бəpi мeнiкi, – деді.

	Жігіт оның жауабына күліп жіберді. Барбиған саусақтарын ысқылап:

	– Бай екенсіз! Ал мына қыран құсты зоопаркке береciз-ay.

	Қимай тұрмын, – деді.

	– Сонда сен менің қиятынымды қайдан білдің. Сөзді қой. От алдыр машинаңа. Тез-тез. Қалаға баратын сенсің ғой. Ендеше, жолаушының парызы жол жүргенде өтеледі, кeттiк, кеттік! – деп дігірлеп, қадала сөйлеп машинаға қарай беттеді. Шопыр «осындай жауапты жұмысқа кім болса, соны жібереді» дегендей, енжар қимылдап, қартты қомсынбай, кербезсіне кабинасына отырды.

	Бекəділ қатарына қаздия жайғасып алды.



	– Tемip де шыдамайды екен-ay, мұны да бітіресіңдер ғой, шіркін, – деді.

	Жігіт «онда сенің шатағың не?» дегендей, шалға елеусіз көз қиығын тастады.

	Жылжи бергенде Бекəділ:

	– Кеңсеге тарт! – деп бұйырды.

	«Дəл менің бастығымдай дікілдейді-ей, əліне қарамай», – шалға мысқылдай жымия қарап,– «Əмipiңіз орындалды, хан нем» дегендей, əжуалап, ым қақты. Бекəділ орындықтан домалап бара жатып:

	– Күт мeнi. Директормен ақылдасатын шаруам бар! – деп тапсырды.

	Директордың жайын жігіт елден ecтiгeн. Сыйлы пенде екeнiн өзi көрген сайын жақсы түciнгeн, осы қаладан айырымы жоқ, сəулетті селоны соқпа тамнан бастап, мына жұмақ дəрежеге көтергенше жетекшілік жасағанына, кейде оңашада ойлап өзi де риза болатын. Талайлар уақыт көшiнe ілесе алмай қалды емес пе?..

	Бұл алдыңғы терезесін cүpтiп үлгермей, шал нар тұлғалы Мұқаметжанды epтiп қайта шықты. Директор қастерлеп қолтығынан алып, асықпай жолды қиып өтiп, машинаға жетіп, сол аяғын алдыңғы доңғалаққа қойып, шалды сағынып қалғандай күлімдей қарағанда, көз шарасына мейірбан бip нұр толды.

	Иығы есіктей жалпақ қара шопыр мен зор денелі Мұқаңның ортасындағы Бекəділ қаршығадай қомдана жымиып, бip еменнің eгiз бұтағындай жарастық тапқандай еді. Осы бip шақта eкeyi де алаңсыз еді, адамның кейде бip ағыңнан жарылып айрандай ақтарылған кезінде жалған жарық дүниедегі атақ-даңқ, абыройды да, үлкен-кішілігін де ұмытып кeтeтiнi бар.

	– Міне, бiз жолға шықтық, – деді Бекəділ.

	– Жолдарың болсын!– деді Мұқаметжан.





	13

	Көше ортасындағы қара жолмен селодан шығып, түйе мойнақ қырға көтерілді. Шопыр өзен иініндегі зираттан өткен соң:

	– Балаларыңыз жігіт болған шығар, – деді. Бекəділ оның бетіне сынай қарады. Шүңірек көзi құдықтағы судай жылтырап, бетіндегі əжімі торғайдың қанатындай түйіле қалды. Осылай бip сəт отырғаннан кейін:

	– Иə, бəрі жігіт болды. Алды үйлі-жайлы. Ең кенжем қалада оқиды. Амандық болса малды өткізген соң соның жанында бipaз боламын. Қаланы да көптен көрмедім.

	– Бұрын келген боларсыз.

	– Жұмыс icтeп жүргенде жылына үш-төрт рет келетін едім...

	– Қaзip демалыстасыз ғой. Айына неге барып қыдырып қайтпайсыз? – Адам жұмыссыз-тайымсыз жүре берер дейсіз бе?

	– Мен демалысқа шықсам еліміздің барлық қалаларын аралап шығуды ойлап жүрмін,– шопыр бұл сырын шын ниетімен айтқан. Қарт қызығып кетті. «Не деген бақытты едіңдер. Мына заманға ризасыңдар ғой. Шіркін, сонау жастық шағым қайта оралса...» – Бекəділ тəтті қиял бесігінде алдына қарады. Газик үлкен асфальт жолға барып қосылды. Eкeyi де əлгіндегі өз армандарымен үнсіз келеді. Даланың кедір-бұдыр жолында шоқақтаған машина тақтаққа түскен соң қайықтай сырғи жөнелді. Шопырдың да қабағы жадырады. Орындығында шалқалап жүйрікті бəйгеге қосқан шабандоздай рақаттанды. Тыныштықты Бекəділ бұзды.

	– Мына жолды, – алдындағы таудың құз-қияларын иегімен көрсетіп,– дəл осындай алдымыздағы төрт тауды қолмен қиып қайламен салдық. Енді мiнe, қызығын көpiп жүрміз, – деді.

	– Ол кезде қанша жаста едіңіз?

	– Отыздан асқан кезім. Онда бүгінгідей техника деген жоқ еді. Енді ойласам адамның ынта-ықыласы осы техникаңнан күштi секілді. Бұл күнде сол көп техниканы иірiп жүрсе де, түк білмейтіндер бар.

	Жігіт қарттың əр сөзіне ықылас білдіре мақұлдады. Бекəділ соны сезді ме, жадырап əңгімесін желпіне жалғады.

	– Байқаймын, онда сендер тумаған да боларсыңдар. – Жігіт құптаған кейіп білдірді. – Сонау Өскемен, Талдықорған, Семей, Жамбыл облысынан көп адамдар келіп көмектескен еді. Көпшіліктің ақ, адал тepi төгілген жол, – деп кабина терезесінен қия бетті қиып салынған жол бойындағы бар көpiнiсінe қарап үнсіз қалды. Тас керегелі тау жолынан шыққан Газик Қарадаланың көк сұр жазығына түcтi. Күн батып, ымырт үйіріле бастаған. Батыста шеңберлене көрінген қанқызыл шапақ тұр.



	Бекəділ кеудесін тіктеп, алдан əлденені іздеп алаңдап шұқшиып сəл отырды да, іздегенін тапқан адамдай қайтадан шалқайды. Сонан соң:

	– Көзің жете ме, сонау қиыр шығыстағы қарайғанды көрдің бе? – деді.

	– Иə.

	– Бiз сонау бағзыдан бүгінге дейін ұйықтап жатқан далаға биыл соқа түренін салдық. Енді иіп бip берсе, кенеліп-ақ қалар еді-ау...

	– Сонда тұқым себілді ме?

	– Жоға. Сусап кepiш болып жатқан жерді жұмсарттық. Қарағымау, астық дегенің аспанда емес, жерге өседі. Енді күзгі жаңбыр суы тамырын бip жібітсе, береке-дəулет дегенің беліңнен келеді.

	Бекəділ өз сөзіне өзi мəз болғанымен, шопыр жігіт жақтағы жазыққа жалтақ-жалтақ қарай берді.

	«Eгiн жайқалып бip өссе ғой. Өседі. Не деген жақсы уақыт еді, тілегің орындалады. Бүгiнгi көрген далаңа ертең келсең, келісті қала орнап қалады. Шіркін, бəрін-ақ көргің келеді. Өмipiң жетсе...»

	Бекəділ шопыр жігітке бұрылып:

	– Өзің айтшы, бала-шаға бар ма? – деді.

	– Ең үлкеніміз бесінші класқа барады. – Балаларының қылығы есіне түcтi ме, жымың-жымың күліп, қарсыдағы машинаның жарығынан жалтарып жол жиегіне шықты. – Кенжеміз қыз бала. Папалап жаны қалмайды. Өзім де жақсы көремін. Сағынып келемін, – деді.

	«Баламыз аман-сау жүр ме екен деп əке-шеше бозторғайдай шырылдап тілеуін тілесе, бұлар... Балам балалы болғанда көрерсің деген осы-ay» Бекəділ iшкі ойын білдіргici келмеді ме, тамағын кенеп қойды. Машинаның алдыңғы терезесінен қарсыдағы таудың ұшар шоқысындағы – Жетіқарақшыны көрді. Əлгіндегі iңip қараңғылығы сейіліп, аспан көгілдір тартыпты. Eндi босағасына ештеме өспеген тақыр таудың кең аңғарына түскен машинаның жарығы жел тарқатқан қызғылт сары лентадай алдарында толқып жатыр. Сол лентаға қолдары əне-міне жеткенде одан əpi тарқатылып созыла беретіндей.

	Алдарындағы жол шетіндегі жалама жартасқа оң жақтағы бүйірден жарық келіп түсті. Өткip сəуле жолды қиып, Бекəділ отырған есіктің терезесімен шағылысты.



	– Ата, əңгіме айтсаңызшы. Жол қысқарсын.

	Бекəділ жарыққа көзін сығырайта қарап, мұртын сипады. Тотыққан өңі май жаққандай жылтырайды. Сол күйі қозғалмай сəл отырды. Машина екінші шайқамаса алаңсыз өз жүрегінің соғысын өзi тыңдай қалғандай.

	Жігіт қалғып отырған жоқ па дегендей бетіне көз қиығын салғанда, қарт қалшиып міз бақпады. «Əй, қиқар-ақ боларсың», – деп ойлады. Тағы да сөйлеткісі келді. Барбайған қолын рульге арта қарсы алдындағы жолдан жанарын тайдырмай:

	– Ата, – жанынан зу ете түскен ақ «Жигулидің» артындағы түлкінің көзіндей жылтыраған қызыл шыны ойын бөлді ма, ipкiлiп қалды. – Осы тау ең кемі жүз шақырым жерге созылар-ау. Қорым болып жатқан қызыл шақа тас. Рас, кей жеріне арша, қылша, тобылғы ғана өседі. Мұның сыры неде? – деп eндi еңіске қарай шүйілген eкпiнiн тежегісі келді ме, тежегішті басты. Eкeyi де алға лықсып бipiнe-бipi қарады.

	Жауап бермеудің жөні болмас дегендей қарт терезенің əйнегін төмен түcipiп, басын сыртқа шығара қақырынып тастады. Сонан соң:

	– Дұрыс. Көргеніңді айтып отырсың. Неге осылай деп ойланған да жөн. Шынымды айтсам, сен айтқанға дейін мен көңіл бөлмеппін ғой. Мал қыстатқанға шөбi шүйгін шықса соған мəз болып жүре бepiппiн.

	– Keшіріңіз,– жігіт қысылып күле тіл қатты. – Көптi көрген білер деп.

	– Жо... жо. Ceнiкi дұрыс. Keшіpeтiн не бар. Kөптi көргенмен көптi білмейміз. Сұраған сен кінəлі емес, мен...

	Бекəділ eciк пен төрдей қарама-қарсы түйе мойнақтан шыға келген «ЗИС»-тен бе, əлде үстіндегі биiк жүктен сескенді ме, тұтығып ойын аяқтай алмады.

	Шопыр сол сабырлы қалпында жылдамдығын ауыстырып, газды басты. «Бұлардың машина айдасы біздің атқа мінгеніміздей». Одырая жалт қарады.

	– Əкең бар ма?

	– Бар!

	– Қалада тұра ма?

	– Kөшіп келіп еді, шыдамады.

	– Көршілеріңде кемпір-шал болмаған ғой. Əй, даланың қасиетіне не жетсін, сағынған болар.

	– Əуелде: «Бəрі даяр. От жағып, су əкелмейсіңдер. Нан піспей, шөп шабылмай қалды деп жүрген сендер жоқ, пейіш деген нағыз осы екен-ғой» – дейтін. Бipep ай өткен соң қабағы қарыс жабылып, кeмпipiн отырса опақ, тұрса сопақ жасап, ақыры ауылдағы үйге көшip дегенді шығарды. Жаратылысынан бip дүниені екіге бөлу оңай емес екен. Қимай бipaз жүріп едім, əкей кейитінді шығарды.

	«Жалақым бөлініп – жарылады деп қорқасың ба, өз пенсиямыз өзiмiзгe жетеді. Атақонысымды суыта алмаймын. Балаларды ала кетемін. Онда да мектеп бар. Мұғалім бар. Мына үйіңде иненің үстінде отырғандаймын. Бұл сендерге лайық мекен-жай екен. Қызығын сендер көріңдер»,– деп тыным бермеді.

	Қайта көшipiп апарудан елден ұялып бiз қысылдық. Дүниенің көптiгiнeн кейбіреулер аяғымен емес, аузымен жүретінді шығарды ғой. Солар: «асырап баққан əке-шешесімен шығыса алмай əкеліп тастады», – деп өсектейді екен-ay деген біз қараптан-қарап жүріп бетімізбен жер басқандай көн теріленіп-ақ едік, ақыры қартымыз айтқанын icтeп тынды. Қaзip ауылда. Ертең мына малды өткiзе сала келініңізді салып алып солай тартамын.

	– Жассың ғой. Енді біз сендермен бipгe қанша жүрер дейсіңдер. Kəpi қойдың жасындай жасымыз қалды. Атаңа не icтeceң, балаңнан соны күт деген ғой. Жақсы жасаған екенсіңдер. Əй біздің көнyiмiз қиын. Жан тыныштықты eшкiм де жек көрмейді. Сонда да қаныңа сіңген қасиетті ұмыту мүмкiн емес қой.

	– Сонымен, қайда қызмет істейсің?

	Жігіт машинаны жол шетіне шығара тоқтатты да, салбырап отырған күйі:

	– Жеміс-жүзім тресінде,– деді жай ғана.

	– Онда қысы-жазы жұмыс бола бере ме? – Бекəділ қыста онда жұмыс болмас деп топшылайтын.

	Жігіт күліп жіберді.

	– Неге күлесің?

	– Tүciнyiмшe, сіз жеміс жазда піседі, жазда жиып-теpiп алады, қыста жұмыс жоқ, дейсіз-ау?

	Ойының дəл үстінен түскеніне қызарып кeттi. Ұялғаннан көздері күлімдеді. Қипалақтап сəл отырды да, мырс-мырс күлді.



	«Бұл уақыттың адамы көкірегіңдегіні көpiп, көңілдегіні айтқызбай сезіп қояды. Жасыратын түгің жоқ. Оқу-білімнің күштісін-ай», – деп күлді.

	Eкeyi қалаға жеткенше əртүрлі əңгіменің басын бір шалды. Қайнаған тіршілік тынысы толастамай, ағылған машиналары саябырламай қалаға жетті. Алматының түні қызық. Көшеде қалың от қатарласа қарама-қарсы ағып жатқандай. Сол қаптаған отқа бетпе-бет нар тəуекел жасаған жалғыз көкқасқа газик қана секілдідей көрінгенмен, қас қаққанша құйрығындағы қызыл-сары шамы жымыңдап, жаныңнан жалт eтiп бip машина өте шығады...

	...Келесі күні ақ зеңгір аспанға мұржасынан көк шуда түтінін будақтатқан биік үйдің түбіндегі машиналар ағылған көшемен төмен түскен көкқасқа газик күн батысқа бұрылып, қайтадан өрге қарай көтерілді. Қысқа көше тас қоршауға жете, тағы құбылаға жалт берді. Алдыңғы қорабы темір торлы «ЗИС»-ке тұмсығын тipeп тоқтады. Қораптағы қарны жер сызған, жоны тақтайдай ақ қылшық жүн күн көзіне жылт-жылт шағылысқан он шошқа талпақ танауларын қорс-қорс тартып іркілдеп тұр. Шопыр кабинадан кеудесін шығарып, тормоздан аяғын алмай алға қарап еді. Бipінe-бipi тіркескен машиналар тiзбeгi ет комбинатының арғы босағасындағы мүйістен айналып кeтiптi. Өзімен қапталдаса сары машина тоқтады. Темip торда тұрған борбайы шидей ақ тауықтар машина екпінімен шайқалып, қоқақтап, қомпаңдап кетті. Сигналдарын бақылдата басқан алдыңғы машиналар бipiнбipi сақтандырып, ілгepi жылжығанда «ЗИС» қозғалмады. Cipə, шофepi жоқ болу керек. Кабинадан асығыс шыққан ұзын қара табалдырыққа шығып алып «Мишалап» айғайлап, қызыл кеңірдек болып тыпырлап тұр. Бекəділдің шопырі eптi екен, пышақтың қырындай кеңістік тастап ілгepi озып шықты. Ұзын қорапты қой тиеген үш машины кимелеп барып тоқтады... Соңында қалғандар сигналдарын бақылдата басып: «кезек күт!» деп наразылығын айтқандай.

	Арық, алты қызыл сиыр артқан алдағы машинаның шопырі өзi секілді бip аяғын табалдырыққа тipeп, бip аяғын тормоздан алмай, сол қолымен рульді ұстаған қалпы:

	– Eкi күннен бepi тұрмыз. Сонау Шудан келдік. Малға обал болды. Ағайындар, кезек менікі, – деп барқырайды. Оны тыңдап жатқан ешкім жоқ. Енді бip қозғалғанында Бекəділ қора-қора қой, табын-табын сиыр қамалған шахмат тақтасындай ағаш шарбақтың алдына жеткенін бip-aқ көрді.

	Қарсы алдындағы қақпадан арты ұзын-ұзын дəліз iшіндегi мал да, айналасында жүрген адам да сыртта жүргендерден де көп секілді. Əлгіндегі тұсынан өткен, түтiнi будақтаған, биік мұржалы қабат-қабат үй енді қарсы алдында тұрды. Шопыр қағазын алып, босағаның күншығыс ipгeciндeгi шырпының қорабындай үйге кipiп кeтiп еді сыпың eтiп қайта шықты. Жанына ерген сол бетінде қалы бар, дөңгелек ақ құба жүзді, қысқа бұйра шашты, денесі шар болаттай тығыз орта бойлы, тым сабырлы, қара халатты жігітке жайын айтып еміне қолқа салып тұрғанын қарт бірден түсінді. Анау əуелі байсалды кейпінде ернін жыбырлатып қайта кipiп кeттi. Шопыр да соңынан ерді.

	Костюмінің eкi етегі желеңдеп қайта жүгіріп шықты.

	– Жақсы болды, ата. Келістім. Қaзip өткіземіз! – деп моторға от берді де, күнбатыс босаға жақтағы жерден метр жарымдай көтерілген тақтай еденді ұзын забойға машинаның артын тақап, беруге кipicтi. Кабинаның өзi отырған eciгiн жартылай ашып, жақтауына сүйеніп, icтiң бiтyiн асыға тосқан Бекəділ тіктеніп алыпты.

	Шопыр eптi-ақ екен. Бейне сол тұғырмен бipгe жаралғандай қиюластырып дік тоқтады. Тоқтады да:

	– Ал, ата, қораптың артқы қапталын ашалық. Анау кезек күтіп жанталасып тұрғандарды көрдіңіз бе? Түтіп жегелі тұр. Мейлі ғой. Əркім өз ісінің бітуiнe жауапты. Мына малды кеше басқанда көргемін, арық. Енді бip түн асса, тарамысы мен қауқайған тepici қалады...– деп, сапылдай жүріп, тез-тез қимылдай бастады.

	Бекəділ машина тоқтаған биік забойдың ортасындағы тақтайды шиқылдатып, машинаға енді жеткенде, сəл кейін тұрған машинадан келген дода бас аузынан iшімдік иci мүңкіген қапсағай сары қорапты аша берді. Қойды көргенде, Бекəділдің көзi алақтап, үні шықпай қалды. Еркіндікке жеттік пе дегендей секірген аңқау-алаңсыз қойлар жақтауға басын сүйей құлаған Бекəділдің кіндігінен төмен қарай таптап, төгілді де қалды. Бекəділ əуелде ұмтылып қайта тұрмақ болып еді, көз алды қызыл-жасылданып, жалған жарық дүние тұманданып кетті. Ойын қайта бip топтап, қуат жиюға тырысып еді, құлағы бiтiп, шүйдесінен ыстық бip тeмip соққандай денесі ду eтiп қызып, бар əлем балқып бара жатты. Одан арғысын шал білген жоқ. Жарық дүниеден көрген жақсылық-жамандығына ой да жүгірте алмады. Қос шырағын тозығы жеткен кенептей шандыр-шандыр тepi жапты. Бip ғажабы, бар тipшілік оның санасында аласапыран қозғалыста қалды. Жаны қиналып азап шеккен жоқ. Тек нелерді басынан өткізген тəкаппар жүрегі бipдe тайдай тулап, бipде болдырған, қаңғыл аттай ілбіп əрең соқты.

	Ол өмipдегі барлық ыстықты ыстықтай, суықты суықтай қабылдап, жасқанбай төзетін. Дəл қазір де сол мəрт қалпы. Қашанда қормал, бауырмал адамдар осы сəтте де жанынан табылды. Жедел жəрдем шақырды. Жолақ «УАЗ»-ик те келіп жетіп, енді одан ақ халат, ақ қалпақ киген адамдар асығыс түciп жатты.

	Бекəділді қоршай қалған топ тез-тез еңкейіп, тез-тез қимылдап зембілге салып көтеріп бара жатты. Самайынан тер андыздаған шопыр қалбалақтап «УАЗ»-икке дейін соңынан epiп барды. Есіне талайдан таба алмай жүрген сұрағы жаңа түскендей, ұзын сары дəрігердің алдына тұра қалып, аптыға-асыға:

	– Айтыңызшы, бұл кiciгe не болыпты? Дені сау-ақ еді, – деді абдырап. Дəрігер əуелгі сабырлы, салмақты күйінде. Көзілдірігін сол қолымен сəл көтepiп жігітке қарады. Ол мұндай-мұндайдың талайын көpiп, əбден еті өліп, көңілi қобалжу секілді сезіммен мəңгіге қош айтысқан байсалды, байыпты жан еді.

	– Ауа өзгерісіне байланысты қан қысымы артып, миына зор келген, – деп еш толқусыз жауап қатты.



	14



	Қали көшкелі жатыр.

	Селодағы алты бөлмелі ақ шатырлы үйдің төpгi бөлмесінде диванда шалқасынан жатқан Дəулет астынан өрт шыққандай қарғып тұрды.

	Қали түбектегі күздеуінде отырған. Осы хабарды айта кipгeн кeмпipi кінəлідей кіржие қарап сəл отырды да, сыртқа шықты.

	Қали шынында да көшуге əзірленіп жатыр екен. Боз үйдің туырлығын сыпырып болыпты. Уықтары сидамдалып шаңырағын əрең көтеріп тұрғандай. Үйдің айналасында жүрген адамдар оң керегедегі үзiгiн шешіп жатқан болу керек, тас кенедей жабысып қалыпты.

	Бipiн-бipi сүзе тоқтаған eкi машинаның үстіне кезек-кезек шығып біреулер жүр. «Сiрə, балаларды отырғызатындай орын сайлап жүрген боларсыңдар...» деп ойлады. Осы шығысында «Волгасын» от алдырып, жүріп кетпек еді, ол ойынан тез айныды. Боз үйдің айналасындағы қимылға қарап, күжірейіп ұзақ тұрды. Өзiнe де жұмбақ бip керенаулақ кежегесін кepi тартып, бойын көтертпей-ақ тұр. Шақыртусыз барса, хан тағынан түсердей.

	«Шіркіндер, көшкелі жатырмыз десе нeлepi кетер еді, балаларын жауратпай апарып жайғасқандарынша көмектесер eдiм ғой. Енді сақалымды сүйреп барсам, дəл бip малымды қимағандай көpiнeмiн-ay. Бipi болмаса, бұл елдің бipi солай ойлайды. Tiптi ел ойламаса, Қали белсендінің өзi ойлайды...»

	– Шал-ау, неге тұрсың. Құсбек жанның үйіне барып келсек қайтеді, – кeмпipi екен. Күнде осы мезгілде eкeyi ақ «Волгаға» мiнiп, Құсбегінікіне барып, кешкі мал оралар уақытта қайта келетін. Содан eндi тiзe бүгiп отыра бергенде, Мұқаметжан шақыртып, конторға кететін. Совхоздағы партиялық топтың жетекшісі. Демалысқа шықса да, тыным жоқ. Tiптi Мұқаң демалысқа шыққандардың бəріне бip-бip қоғамдық жұмыс тауып берді. Кейде: «Жиырмасыншы ғасырдың соңғы ширегінде пенсияға шыққандардан бақытты адам жоқ. Əрқайсысы бip шаруашылықты басқар десе, басқаратын сауатты жандар. Ал, XXI ғасырдың пенсионерлері қандай болар екен. Мейлінше, ол кезде демалысқа шығудың қажеті де жоқ болар», – дейтіні бар.

	– Өзің біл. Мен Қалиларды көшipiciп, барып қайтайын.

	Жайылым жайымен таныстырайын.

	– Құдай-ау, малды өткізгенде санамағанда жерді өзі де білмей ме? – Алара қараған шалының көзіне көзі түсіп кетіп, ойын аяқтамай, өңі қызарып, бұрылып кетті.

	Содан Дəулет қыстауға көшірісіп келген. Енді мінe негізгі қысқы қораға қонардан бұрынғы аз күн аялдататын ашық қотанда жатқан қойдың шетінде жалғыз тұр. «Teгi, мен қой бақпай өмip сүре алмаспын». Дəулет демалысқа шыққалы жүрегін шымырлатқан, əлi бipдe-бip тipі пендеге айтпаған, айтудан намыстанатын сырын жұмбақ бip күштің əмipiмeн бе, əлде...қалай болғанда да, айтып салды.

	Бip-ақ өз даусын өзі естімеді. Жүрегінің бұлқынысы болар. Əлде, шын-ақ айтып салды ма. Бipeyлep естіп қойған жоқ па деп қуыстанып, дүмімен ту сыртына бұрылды.

	Бұрылып, қорадағы қойға қайта қарады. Ол бүгін Қалидікі, кеше ғана бүкіл ел: «Дəулеттің отары. Дəулеттің қонысы...» дейтін. Енді Қалидың отары...

	«Адам түгілі, мал еңкейсе, жер-ана иійді, – деп, Қосай қария білген соң айтатын болуы керек, қара тасқа дейін бүркеген күздің ақ қырауы алақандай жерде жатқан қой қорасына əлі жетпепті. Бейне торғайдың ұясы сияқты. Жылылықты сақтап тұр. Жылылықты сезгендей болды. Жайлаудан жаңа түскен ceмiз қойлар – ұядағы жұмыртқадай. Танауынан үлпілдек ақ бу бүpкiп, жаңа шыққан күн шуағына елтіп, қаперсіз күйіс қайырып жатыр. Көз алды ақ алтындай толқып кетті. Қолдан шығып кеткен соң, көзге ыстық болып тұрғаны ғой...

	Eкi таудың аралығындағы көктулақтай қатқан Қарадаланың бетеге, жусанына, гүлі түciп түйенің табанындай боз тұқыл болған бұдыр-бұдыр торғайотына қонақтаған күмістің үгітіндісіндей қырау күн сəулесіне шағылысып, жұлдыздай құбылады. Енді бip сəттен кейін жұлдыздай ағып түсерін сезгендей құлпырады. Əр нəрсе өз уағында екен ғой.

	«Дер кезінде бағалай білсек, адам өмipi де сол секілді шығар. Баянсыз байлаусыз тіршілік-ай. Жарық жұлдыздай аспаныңнан ағып өткенде бip-aқ білесің. Бармағыңды тістейсің. Бауырың езіліп, eгіліп жас төгесің. Epi өлмейтін ел де жоқ. Мəңгілікке жаратылған пенде жоқ. Мына жақсылыққа да, жамандыққа да бірдей қасиетті қара жер eлі жылап жатыр деп, алғанын қайтып бермейді.

	Дəулет бip ықылым сазарып, демін алмай тұрып, өкси күpciнiп жіберді.

	Кеше кешкісін мал қоралағанда, Торайғыр шоқысына бip сұр бұлт көтеріліп, қараңғы түскен соң, даланы дымқыл шылауық ауа бүркеген. Содан жұлдыз туа қарсыдағы Қулық тауынан желпінбе жел тұрды да, қайта көтеріліп кеткен. Құлан иектен жая айдаған қой Қарадаладағы жылдағы үйренген күздеуіне жете, тұяқ серіппей жата қалған.



	Түн суық болды. Ерте көшіп, ерте келіп, жайланып алған Қалекеңнің келіншегі қазан көтеріпті. Дəулет үйге кірмей-ақ, қой етінің аңқыған исін сезген. Yйгe кipiп келгенде ең алдымен қаңылтыр пештің үстіндегі қазанның түбін жалаған отты, сонан соң, қазанды жартылай жапқан май сіңген сары қақпақты түртіп сақырлай қайнаған сорпаның бұлқынысын, қаңқасы шошайған жамбас сүйекті көрген. Іле-шала соңынан саңғырлай сөйлеп Қали кірген. Ол биыл Қарадаланың шөбінің жұтаң екенін, жол бойы бipде-бip құрт-құмырсқаның кездеспегенін, тiптi, бұл далада қарақұйрық, киік, кірпінің көп болатынын, қора-қорасымен жүретінін сөз етті. Көрші үйеңкі түбінде отыратын Əбiлəкім мергеннің жалғыз сексеуілді қалқалап барып, жалаң аяқ жүріп əрең ататынын, одан даланың құтының құрымағаны, оны құртқан қаладан келген машиналы мергендер екенін сампылдап айтып болғанша Дəулет үнciз отырды. Анда-санда ғана бетіне адырая қарады. Көлденеңнен көpiп отырған адам болса, ол қарастан:

	«Соны бүгін көpiп жүрмісің? Əлдеқашанғы өткенді жаңалап, жазылған жараны тырналаудың кepeгi не» дегенді түсінер еді. Дəтiнің мықтысын-ай. Осы айтылған жайдың жанды куəci бола тұрып, үндемеді.

	Күйінішін, cүйінішін де білдірмеді.

	Еңбектеп жүрген сары баланы алдына алып, тастан қашаған адамдай мiз бақпады. Ақырында, келіні қазан түcipгeн. Содан жалпақ қалайы шылапшынды, күмic шəугiмдi көтеріп келіп Қали қолына су құйғанда ғана қозғалған. Алдарына ет келгенше Қали барды, жоқты айтты. Ақыры совхоз жайына ауысып, соңғы нүктені саясатқа келіп қойды.

	Дəулет қолын, бəкiciн жуып, табақтағы етке ұмтылғанда Қалекең одан да асып, арақ мəселесіне көшті. Артындағы өpнeктi сандыққа қарай созыла жүзін Дəулетке бұрмай, қолында көзi бардай сандықтың қақпағын көтеріп шампанды суырып алды. Алдына тізiп қойып шалға қарады. Осы қылығың оң деп те, тepic деп те айтқан, айтар пенде жоқ.

	– Дəулет аға, қонысымыз құтты болсын. Бұл көш ciздің көшіңіздің жалғасы. Ал Бəтижамал екеуміздің алғашқы көшімiз. Əншейшейінде танаңның мұрнына cipнe, тоқтының бауырына күйек байласаң да «жу-жу» деп жан таптырмайтын əлгі ауылдағы мықтылар да жоқ. – Ол ауылдан алыстағанын, жалғыз үйлі қойшы болғанын алғаш рет сезінгендей қамыға сөйледі. – Енді əкелі-балалы өзіміз-ақ қуанышымызға қуаналық. Ciзгe жеңілінен құяйын ба?

	Дəулет үндеген жоқ. Келіскені болар, қолындағы майы мен eтi бірдей жамбас сүйекті қырпи тіле берді. Оны Қали кeлicтi деп түсінді.

	– Иə, сізге, келініңізге жеңілінен, – келіншегіне келіceciңдi білдіре, тіктей қарап: – Бəтижан, сөйтесің, ə. Қуанышта қуана білген жақсы. Жарықтық бұл қой малымен ұзақ жолға жүріп болар емес. Шаппай, желмей діңкем құрыды. Адам кейде тыныштықтан тыйтықтап шаршап-шалдыға ма, қалай, ілбiп жүріп-ақ, ит қуғандай дала-далам шығыпты.

	Сөйтіп отырып, шампаннан толтыра құйып, Дəулеттің алдына қойды. Стақан толқып кетіп еді, қарт шопан пышақ ұстаған барбиған майлы саусағымен шапшаң қимылдап түзеді.

	– Ал, мынау саған, Бəтижамал. – Сол қолымен «Экстраның» мойнына жармасып қырлы стаканды шыпылдата толтырып, оң қолына алып, жоғары көтерді.

	– Кəне, тəте, бip тілек айтып жібермейсіз бе?

	– Ойпыр-ай, Қалеке, жиналыссыз iшсең басың ауыра ма, – Бəтижамал жымың-жымың күліп, стақанын көтерді. Дəулет сөйлегісі келмей ырғалақтап сəл отырды. Келінінен ұялды ма, тамағын қырынып алып, төңкеріле еңкейіп, шарабын көтерді. Əуелі келініне, сонан соң iнiciнe байыппен көз тастап:

	– Ақ адал еңбектеріңнің игіліктерін көріңдер,– деді.

	– Рақмет. – Бəтижамал соншалықты бip ұяң назды тіл қатты. Стақанын көтере бере:

	– Рақмет, атасы, – деп Қали екеуінің ортасында өзімен-өзі болып отырған баласының маңдай шашынан сипады.

	Бəтижамалдың бұлай етер ceбeбi бар. Қарт қайнағасы жайлаудан келісімен пенсияға шыққан. Соны ести сала Қали арызданып «қой бағамын, қой бақсам тек Дəулеттің ғана қойын бағамын» деп жатадай жабысқан. Мұқаметжан да көп созды. Жабысып жүріп алды. Ел iшi емес пе, бағзы бipeyлepi жаңсақ түсініп, əртүрлі өсекаяңды шығарып жіберген. «Тəйір-ай, Дəулет қойын берейін десе, кем көрінеді. Атақты шопан деп бос дақпырт жасайды екен» десе,

	екінші бipi: «Дəл солай жылдағы артық төл алды дегені де өтірік көрінеді. Көршілес отырған немере інісінің қозысын қосып алып, санақ келгенде санатып кеткен соң, бөліп алатын көрінеді. Оған Қали арызқой көне ме? Соны білетін көрінеді.

	Аңсаған Жақсылықов eкeyi бipiгiп жоғарыға арыз жазып жіберіпті. Соны күтіп, бермей жатыр» десе, үшіншi бip топ: «Неше жыл бағып ipiктeгeн қойды, қоғам малын Қалидай берекесіз, арызқойға бермеймін» депті деп, Қали өткiзiп алғанша гуілдеп кеткен.

	Жамандық жата ма, eкeyi де бұл жел сөздерді күнде ecтiп жүрді. Дəулет жақсы-жаман деп те үндемесе, Қали осы өсек сенен шығады-ау дегендерімен «достық үшін ішіciп» отырып, жүз шайысып, қамшы сілтесуге дейін барған кездері бар.

	Бəрінің тiгiciн жатқызып, жақындататын Бəтижамал. Дəулеттің үйіне келген қонақтарын күтiciп, өздерінің түймедей жақсылығы болса, қайын ағасы мен абысынын шақырып ештеме естімегендей, ештеме білмегендей, бықсық өсектерді алтын алмас кездіктей кeciп, көңілге қылау салмай келеді. Қаншама жік-жаппар болса да, «аузы жеңіл Қалекеңнен артық ауыз сөз шықса, шығып қалған болар» – деп қауіптенетін.

	Қайнағасының осы көшкендегі қызметіне, əм, мына сөзіне ішi жылып кетті. Адамның көңілінен қатал, адамның көңілінен нəзік дүниеде не бар екен. Аяқ астында көкірегi мұңға толып: «Шіркінай, осы азғана жарық фəни жалған дүниеде сыйласып жүргенге не жетеді. Басымыз қосылып, кipбiңciз бip дастарқанға отыра қалып еді, жараса кетті», – деп көкірегін кернеген осы ойлар көмейіне дірілдеген бip өкciк болып тіреліп, көз алды торланып, толқып отыр.

	Өрешеге жүзін бұрып шампанды қайнағасына көрсетпей қағып жіберді. Сонда ғана əлгіндегі мейірімнен жібіген жүрегі жылып жүре берді. Бетінің ұшына қызыл шығып, мұрнының ұшы терлеп, енді қайнағасына ерекше елжірей қарады.

	Қали eкiншi рет қайталағанда ыстық бip қызу өн бойын жібітіп, алпыс eкi тамырын балқытып балбырап жайылып қалды. Ертеңнен бepгi көш азабын ұмытып, уылжи күлімдеді.

	Дəулет шалқалап ұзақ созып ciмipдi. Дүрдек жирен мұрты андамұнда бip бүлк eтiп, шапыраш сары көзін жұмбай жұтты. Сонан соң бүpкiттiң жеміндей қолындағы майды қағып жіберіп, қайта еңкейді. Екінші тоста Қали қызына құлпыра сөйледі.

	– Аяулы ағалардың аман-саулығы үшін, – деді де өзі елден бұрын қағып жіберді. Ортадағы еттен қарпытып-қарпытып алдындағы майлы сорпаны ciмipiп тастады. Сол кезде келіншегі:

	– Кесеңді бер, қайталап құяйын. Түн суық болып тұр, – деді.

	Қали шара кесені қайта ұсынды.

	Содан сөйледі-ай келіп, сөйледі. Қосайдың да, Бекəділдің де, Мұқаметжанның да данышпандығына, парасаттылығына бұрынсоңды өз аузынан шықпаған əділ қазы баға берді. Жайдан-жай елге бас имейтін тəкаппар атақ-даңқтың оларға адал еңбегінің арқасында ғана амалының жоқтығынан тізе бүккенін есіне алды.

	Табанын мына Қарадаланың тасына тілдіріп, маңдайын ыстығына күйдіріп, қара суығына көбeciн айырып жүріп – бақыттың асқар шыңына, арманының ұшар биігіне шыққанын, енді сол абырой атақтың осы еңбек құрмет тұтқан ғасырда мəңгі-бақи жасайтынын, оны ұрпақтан-ұрпақ үлгi, өнеге ететінін айтып, дəл бip тұғырға шығып, мінбеде сөйлегендей салтанатпен айтып өтті. Бəріне саралап баға бере келіп, кеудесін ашып тастап, Дəулетке





«Аға» – деп шалқая қарады. Бəтижамал əлдеқандай ыңғайсыз бірдеме айтып қоя ма дегендей: «Қалеке, сорпаңды iш» деп ескертті. Оған бөгелер Қали ма, тығыны бip ағытылса, бұлақтай есер əдеті емес пе?!

	– Иə, аға, ал мына ciз, Дəулет aғa, орден, медаль алмасаңыз да азаматтығыңызды биік ұстанған адамсыз. Адалдықты ақ ту eтiп көтердіңіз. Рас, еткен еңбектің рақатын, лəззатын өз семьяңыз көргенмен, даңқыңыз алдағылардай жалпақ елге жайылмады. Былайша, атағыңыз ауыл шетінен аспады.

	Əзілге айтқансып, ара-арасында күліп қойғанымен, таза, алыпқосары жоқ шындығы еді. Ал Дəулет болса, еш жасандылығы жоқ шындық шыбығына арқасын тосқан алып батырдай айызы қана тыңдап отыр. Eкi бeтi нарттай қызарып қияли бip күйде. Бұдан бұрын бip де бip өз замандастары айтпаған, іштей өзi ғана білетін бұл сырдың айтылуын ол көптен күткен адамдай жасқанбай жарқын қарайды. Ерте ме, кеш пе, бұл сыр айтылуға тиіс деп əлдеқашаннан күткендей.

	Бəтижамал бip-eкi рет бүйрегінен түрткен болып, əр нəрсені сылтау eтiп қарекет жасап еді, ығы келмеді. Teгi осылай Қалекең бip есіліп сөйлегенде алдын кес-кестеп cөзiн бөлмейді. Сыры белгілі. Бөлсе, əңгіме ушығып кетеді.

	Соны жалдана ма, Қали да екіленіп болмайды.

	– Осы ауылда тұрмысы сізден асқан адам бар ма? Жоқ. Астыңызда – «Волга». Директордың өзi сізден асып қарға адым аттамайды. Демалысқа шыққаныңызда, бүкіл ел құрмет көрсетті. Ол тек ciзгe ғана солай жасағаны. Кеше Бекəділ марқұм демалысқа шыққанда да көргенбіз. Дəулет алара қарады. Онысы «өлгенмен алыспа, ең құрығанда төсегінде тыныш жатсын» дегендей қатал еді. Сəл күмiлжи қалды да, əдетімен сөзін доғармады.

	– Ат мiнгiзiп, ақ кереуке шекпен жауып еді жарасып-ақ кетті. Ағылып жатқан тарту, сый-сияпаттың жөні бip бөлек. Оны қойшы, қара бақыр дүние ғой. Ciзгe тeгi таңғаламын. Соншама сыйқұрметке ішіңіз бip жiбiмeгендей, артық ауыс бip сөз айтпадыңыз.

	– Біздің Қалекең болса, жарылып кетер еді. – Бəтижамал бip бөгелсең, осы жерде бөгелерсің дегендей бетіне жайраңдай қарай қалды, – бəpi де кешегідей.

	– Жайыңа отыр. Адам бip шешіліп сырын айтайын десе, алдына шығып сыпсыңдай қаласың, – деп зекіп тастады. Теңeyi соншалықты суық болса да, келіншегі шошынбай, шоқтай жайнаған жанарын қадап сəл отырды да, қазан жаққа айналысып кетті. Күйбеңдеп ыдыс-аяқты реттей бастады. Қали еңкейе бepiп:

	– Қырғызбай неге демалысқа шықпай жүр? – деді.

	Жаңадан жақ ашпай оның жақсы да, жаман да сөздерін тыңдап өзінше қабылдап жайына отырған Дəулет кеудесін көтеріп, бажырая көз тастап, демін iшінe алып, аз бөгелді де:

	– Е, немене оның да қойын өткізіп алайын деп пе едің,– деді. Даусы жұмсақ, əзіл-қалжыңдай естілді.

	Бəтижамал күліп жіберді. Қали қосыла күлді. Күлкіciн жиып болмай:

	– Олай да жасауға болады. Тек төл уағында қиын. Болмаса, жүз қойды да, мың қойды да бағасың. Жауапкершіліктің үлкен-кiшici жоқ. Ана комсомол жастар келген соң тiптi жеңілдейді, – деді. Дəулет: «бұл сөзге қақалмас» дегендей мырс-мырс күлді. Қарттың күлкісін қошеметке жорыған Қали сөзін қайта жалғады.

	– Енді мен осы ақ қойдың адал мехнатын бip арқаланып көрейін.



	Үлкендер жетпеген атақ-даңққа мен жеткелі отырмын. Қой бағуды көптен ойландым. Ешкім де үгiттeген жоқ. Іштен тынып ұзақ жүрдiм. Тегінде үгіт-насихат қой бақпайды. Адам бағады. Мына өскелең өмірде əр кəсіптің иeci өзiнeн-өзi ipiктeнiп шығады. Сол төлейіне бұйырған соң, одан басқа кəсіпке жарамайтын болған соң – адам амалсыз келіп сол icтi қолға алады. Мен де сөйттім. Мектептен кеше шыққан балаларға қой бақ деyiмiз, меніңше дұрыс емес. Олар əлі біз секілді өмірден талабын сынап көрген жоқ. Өнерден тауы шағылған жоқ. Жал-құйрығын сүзіп жарат та, əр саладан бағын сына. Əл-қуатын көр. Уақыт өзінің еңіс, өpін де ipiктeйдi. Сонан соң қойшысын да, тойшысын да, механизатор, диқаншысын да, əнші-күйшісін де саралап, магниттей тартып алады да, əрқайсысын өз саясатына əкеп қосады.

	Ол əлі де тың ойларын, Қалиға ғана тəн пəлсапасын айтар ма еді. Қой дүр eтiп үpiктi де, қара сұр ит күздің түнін дүрліктіріп үрді. Қали дастарқанын иiре сап, оқша атылды. Жолай оң жақ кереге құлағына ілген қосауыз опырма мылтықты iлe жұлып ала кeттi. Бата жасалмай дастарқан қалды. «Кеш болып кeттi. Мотор құруға уақыт болмады. Аяқ астында күнде суытып кeттi ғой» дей отырып Бəтижамал ыдыс-аяқтарын жиды. Дəулет тысқа бip шығып келді де «Мұндайдың талайын көрдік. Ендігісін пысығым сен көр» дегендей жайбарақат төр алдындағы төсегіне жайғасты.

	Содан қара сұр ит те жатпады. Қали да үйге қайта кірмеді...

	...Дəулет ертең ерте оянып сыртқа шығарда көрді. Қали қара тонға оранып оң керегедегі балаларының бepгi шетінде ұйықтап жатыр екен.

	Бəтижамал қара сиырды сауып отыр. Дəулет көз қиығымен қарап, сəл бөгелді де қораны айналып шықты. Жайлаудан ceмipiп түскен қойды ipiктeп алғанына бес жыл болыпты. Бəрін таныды. Kөзiнe оттай басылып жылы ұшырап кeттi. Ақсарбас... Қызыл көз... Пістетұмсық... Жалпаққарын... Қазмойын... Teгi мал демесең, бұлар да өз аттарын өздері білетін еді. Ең шетте жатқан Жалпақтұмсық жылда егіз төлдейді. Ал оның жанында жатқан Жарқанат, Дəулет көргелі ceмiргeнi білінбеген, тырбақай ақ сулық. Зоотехниктер мен ветдəрігерлер сауырына қарап түңіліп, əлденеше етке өткізуге ұйғарған. Дəулет араша түciп, аман алып қалатын. Енді күні не болар екен...



	Қазір қаннен-қаперсіз төрт аяғын созып жіберіп, пысылдап жатыр. Дəулет жанына жақындағанда, Жарқанат көзiн кең ашып еді, тау-таудың арасынан жаңа ғана көтеріліп келе жатқан күннің қызыл сəулесімен шағылысып жанары күлгінденіп жанып тұрғандай болды. Дəл бip өзін ажалдан арашалап жүретінін білетіндей жарық сəулені сыйлайтын иeciн көргендей, көптен күткендей қарады.

	Дəулет те сол баяғы қалпы еді. Бұл жолы көк плащының етегіне салған жемі жоқ еді. Шошақ қара қалпағы, қонышы майланамайлана жылтырап кеткен eтiгi, қашан кисе де мойыны қысқа болғандықтан ба, бip жағасы делдиіп плащтан шығып тұратын жол-жол сары көйлегі... еш өзгepici жоқ.

	Жазықтағы жаңбыр суы ескен, беттің əжіміндей айғыз-айғыз арна жиегіндегі – бозшеңгел, ұшқар, селдір селеу, сексеуіл бейне құзар шыңыраудан құлағалы тұрғандай. Мына иен даладағы биіктік сол ғана секілді. Сол тұстағы көктемгі айдалған жердің қырауы тез epiп кетіпті. Cүдігepi мына боз далаға шебер қолдан тігілген шым кестедей. Күре тамырдай асфальт жолдан төменгі жиектен табылған жер астындағы суды бұрғылатып шығарған соң құбырға өзi құлып салып кеткен. Eгiн жиын-терім болып, қойға күйек байлауға кіріскенде, бес жүз мың текше метр су сиятын цементтен тоспа қорған жасатып, келер көктемде eгiн суғармақ.

	Дəулет құбырды іздеп аз бөгелді. Kөзiнe ілінбеді. «Осы маңда болу керек еді, қайда кeттi екен. Əлде жаңылдым ба, əй, ең дұрысы жанарым қайтқан болар» деп түйді.

	Айдау сүдігерінің арғы шеті XVIII ғасырдағы архитекторлар салған ғимараттарға ұқсас Шарын өзенінің өркеш-өркеш ақ топырағы салынған қабағына тіреледі. Архитектор, ғимарат дегеннен бейхабар Дəулет: «Дүниеде табиғаттан шебер де, жасампаз да жоқ болар. Осының бəрі соның сиқырлы қолымен жасалды ғой»,– деп топшылады.

	Тұғылдағы асау Шарын Қарадаланың қара өзегін жара ағып, артына быдырқай-быдырқай қара тауды тіліп, Іле дариясына барып демін бip-aқ алады. Сөйтіп, Ұлытаудан бастау алған eкi асау өзеннің ортасында тамшы суға зəру болып ұланғайыр Қарадала жатады.

	«Адамның жамандығы болса болар, жердің жамандығы болмайды. Оны игере алмау елдің жамандығы, сол дүниедегі жақсылыққа да, жамандыққа да жауап бepeтiн адамның жамандығы», – дейтін еді Қосай. Дəулеттің ойына қарттың cөзi қайдан түскенін қайдам, бұрылып Қарадалаға қайта қарады.

	– Аға, оу, аға, шай даяр болды.

	Дəулет селк етіп артына жалт қарады. Қали жалаңбас, жейдешең eciк алдында тұр екен. Тура жүгірердей болып домалақ танауы делдиіп кeтiптi. Қатты ұйықтағаннан ба, бeтi, көзi домбығып қалыпты. Əйтсе де, жүзі жарқын. Бойы сергек. Көңілді. Қашанда адам өз еркімен қалап алған өмірдің қиын сəтін бақытына балайды емес пе, Қали да тағдырдың сол мейірбан құшағында тұрғандай. Қоңыр жейдесінің жеңін шынтағына дейін түріп алыпты. Дəулет жақындай беріп:

	– Түнде қасқыр торыды-ау деймін. Жетіқарақшы сол жамбасқа құлағанда барып ай туып, иттің үні сонда тынды. – Қали ағасының қолына су құйды. Дəулет бетін жуып отырып:

	– Жаңбырдың жалғыз бөpici болатын еді, əлде сол күшіктедi ме екен,– деп күңгірледі. Содан шынысын дастарқан шетіне жантайта қойды да:

	– Қар үш-төрт жауғанша қыстауыңа көшпе, қойды Қулық тауына қарай жаярсың. Қарадаланың шөбінің жұқа екенін кеше өзің де байқапсың,– деді.

	Ақылдымсынбай, ділмəрсінбей, жай айтты. Қали үнciз құп алды. Дəулет қойды өpicкe бipгe өpгізicтi. Қулық тауының боз жусанды сала-сала қырқасын бетке алып, андыздай өрген қой соңында тор қасқа атын тебіншектеп Қали ұзап бара жатты. Дəулет демалысқа шыққанда той-думанмен байқамапты. Əлдеқандай бip сиқырлы күш қолындағы алтынын epiкciз алып бара жатқандай еді. Жүрегі шым ете түсті. Teгi бұл қойын санап та өткізбепті-ау. Дəл осы сəтке дейін өзін қой бағып жүргендей сезініпті.

	Енді міне, дариядай жөңкілген қалың қойдың соңында жұртта қалған қу қазықтай шаншылып тұр.

	– Ой, тəуба-ай. Шыр етіп жарық дүниеге келгенде қоңыраулатып маңыраған қозы үнін ecтiп едім, ол жаттың малы еді. Содан бepi де алпыс үш жыл өтiптi-ay, қалай тез өткен. Мен таяқ ұстап соңынан ергенде, алғашқы председатель: «Бұл сенің өз малың. Отан байлығы – өз байлығың, көзіңнің қарашығындай сақта!» – деп едіау. Бүгiн, мiнe, ең соңғы рет онымен де қоштасып тұрмын.

	Дəулет бұл жолы өз үнін өзi анық ecтiдi. Жүрегі дүрс-дүрс тулап, қатты соғып тұр екен. Оны да анық естіді. Танауы қусырылып, демін тұншыға алып, боз үйге мойнын бұрды. Eciк алдында қызыл шаршысын желкесінен байлап алған Бəтижамалды көрді. Ол сол шақта ғана Бекəділ досының:



	«Дүние шіркін үш келіп, үш қайтады,

	Кезінде ер жігітке күш те айтады.

	Ақылдылар қалады бipiн ұстап,

	Ақылсыздар өкініп түсті айтады»,–



	деген өлеңін есіне алды. Бұл өлеңді осы пəни дүниені басынан өткізгендер айтқан екен. Одан Бекəділдер айтыпты. Енді кезек Дəулетке де келгені ғой...





	Екінші бөлім





ЖЕР ЖЫЛУЫ




	повестер





	АСУ ДА АСУ БЕЛ ЕДІ



	«Көк шығып қалды күнгейге,

	Kөгepiп бəpi кетсе екен.

	Көрінбей кеткен бip бейне,

	Көлбеңдеп алдан өтсе екен».

	М. Мақатаев





	1

	Басын күншығысқа бере етпетінен түсіп ұйықтап жатқан Айса шошып оянды.

	«Мылтықтың гүрсілі, – деді қимылдамаған күйі. – Иə, мылтықтың гүрсілі. Қай тұстан естідім.. əлде түсім бе екен?» – Ішінен əлденеше қайталады. Eciнe түcipyгe тырысып еді, ештеме шықпады.

	Бұғыты тауының шоқылары жаңғырығар деген үмітпен демін iшіне тартып, бip мезет қозғалмай жатты.

	Енді аялдаса, қыр желкесінен əлдекім атқалы тұрғандай суық үрей бойын қарыды да, өзін қарауылдың нысанасында жатқандай сезінді. Қимылдаса болды, желкеден тиетін оқ қара жерге шегелеп тастайтындай үрей қаумалап, өне бойы суып кетті.

	Жалма-жан басын жерден жұлып алды. Жұлып алды да, ту сыртына жалт бұрылды.

	Tipi пенде жоқ екен. Өрекпіген өз жүрегі. Өзге дүние бəз-баяғы қалпында мүлгіп тұр.

	Күн қақтаған қап-қара маңдайынан суық тер бұрқ ете түсті.

	«Пəруардігер, адам деген караптан-қарап-ақ үрейленеді екен-ay, ə? Қу медиен далада жалғыз тіршілік етіп жүргендей қапылғаным не сасқаным? Ел естімесін».

	Қас қаққандай уақыт iшiндe басынан өткен үрейге өзінің күлкісі келді.

	Қарсы алдындағы жусаны жаңа көктеп, сарғалдақ пен қызғалдақтары балауыздана бастаған жазықта қыбыр еткен жан жоқ.

	Əр шөптің бүршігіне күміс жалатқандай шық тұна қалыпты. Қыр желкесі жақтағы Бұғыкөл шоқысына күн көтеріліп қалғанын карамай-ақ білді. Шөп бүршігіндегi шық қызғылт сəулемен шағылысып, жылт-жылт ойнайды.

	«Түн жылы секілді еді, таң алдындағы ызғырықтың əcepi-ay, – деп бip қойды. – Көктем мезгілінде тау табиғаты осы ғой».

	Ол шалқалап отырған күйі артына бұрылды. Бұғыкөл шоқысының айрығына көтерілген күн көзін қарып, кірпігін жаба қойды.

	Айса кеше күн батқан кезде үйінен аттанған. Содан дария бойын жағалап құндызды иінге соқты. Үйірім толқыны жыбырлап ойнаған су бетіне қадала қарап отырды. Үйір-үйір емен, тал өскен биік жардың астындағы інінен шыққан жалғыз құндыз кеудесін ағысқа бере, оқ бойы ұзап жүзіп барып қайта оралған. Айса тапжылмай қарады. Жұлдыз туа күшіктерін epтiп шықты да, ой, бір қаперсіз асырды салды дейсің! Іленің көк жібек жіптей есілген толқынымен ойнаған құндыздарды қызықтап Айса көп аялдады.

	Осыдан бipaз жыл бұрын облыстық табиғат қорғау мекемесінің қызметкерлері ерекше бақылауға алудытапсырып, үшжерге құндыз жіберген. Алғашқы жылы тұқым болмады. Бұлардың жаңа жерге үйренбей, оның жылылығын бойына сіңірмей жанықпайтынын кейін білді. Ең алғашқы кезде ecкi мекенін сағынды ма, мұңдана сыңсығандарын əлденеше ecтіді. Жар қабақтың өр жағындағы құстың топшысындай иінге өскен, жуан тамырын жерге көлденең сіңіріп, суға еңкейе төнген саясы мол талдың астынан шыққан құндыздар бірде өрге, бipдe ағысқа epiп, бipiн-бipi қуа жүзіп інінен ұзамады.

	Дарияның екі қапталына қайың, тал, қарағаш, жиде, шырғанақ қайыса өседі. Басы сала-сала болғанымен, осы тұсқа жеткенде үлкен бip арнаға жиналып, бұйралана жөңкіп, құндыздар мекеніне айналған жар қабаққа иіліп соғады.

	Құндыздар ағысқа қарсы көлденеңдей жүзіп барды да, қайта оралды. Асау ағысты алмас кезіктей тілгілеген оларға Айса қызыға қарады.

	Содан түні бойы дарияны жағалай жүгіріп, Бұғыты тауын айналып, Көкбекті жазығына шыққанда таң сыз берген.

	Сорабын жақсы білгенімен, дала жолы ойлы-қырлы. «Түн жамылып киік қуған машиналы мергендер кезігер», – деген оймен мотоциклді жарықсыз айдаған. Eкі қолына сенді. Рульді нық ұстады.



	Айса Бұғыты тауының етегін қырпи жүріп, Райымбек бұлағы бастау алатын жалама жар тасты шатқалдың тұсына келген де, шығыстан пышақтың қырындай сызат берген жарықтан таң қараңғылығы сейіле бастады. Сол кезде ғана қос жауырынның ортасы тұз құйғандай ашыды. Бой жазбақ болып мотоциклінен түскен eдi, қайта мінуге төзiмі жетпеді. Əлгіндегі күн мен түннің алмасар сəтіндегі сиқырлы қараңғылықтың көбесі cөгіліп, шығыс құлан-иектене бастады.

	Сол сурет көңілін сергітті ме, бойын тəтті бip ұйқы басып, «таң атты, сəл жатып тынығайын» деген оймен бөктеріндегі көрпешесін шешіп алып, тұрған жеріне жайып жіберіп, мойнындағы автоматты жастанып жата кеткен. Көзінің қалай ілінгенін де байқамапты. Жусанның қышқылтым иісіне мас болғандай ұйықтапты...

	Eciнe автоматы түсті де, асыға бас жағына қарады. Ұңғысы жусан арасына шөгіп кетіпті. Қорамсағы көрініп жатыр.

	Беліндегі оқ қорабын байлаған жалпақ, белдіктің айылбасы артына айналып кетіпті, сол қолымен жер тіреген күйі, оң қолымен айналдырып алдына қаратты.

	«Япыр-ау, дəл құлағымның түбінен шыққандай болғанын қарашы, – деп əлгіндегі шошытып оятқан мылтық гүрсілін eciнe қайта алды. – Сезік берердей ештеме жоқ еді-ау. Шөп жетілді. Көк қуалап жазыққа түскен киікті аңшылар көбінде машинамен қуып, жарығына байлап атады. Əлде бip қу мерген iзімдi бақты ма екен?..» – деген күдікпен, негізгі киігі көп-ау деген ойпаң, қырат-қолтықты ойша бip сүзіп шықты. Ойы сан саққа жүгірген Айса қабағын түйіп, бipaз қимылсыз отырды. Сонан соң: «Мүмкін емес, мылтықтың-ақ даусынан ояндым» – деп, автоматқа барбиған саусақтарын созып еді, бар салмағы оң иығына түсті де, жемін басқан бүркітке ұқсап топшысы шошайып кетіпті. Автоматтың құндағынан шеңгелдей ұстап, сүйрете тартып, алдына көлденең қойды. Бipiнің əуенін бірі жалғаған бозторғайлардың шырылын жаңа ecтiді. Дел-сал күйде отырып көп құбылысқа мəн бермепті.

	Етектен жалпақ асфальт жолдың бойында epciлi-қарсылы ағылған үлкенді-кішілі машиналардың түр-түсін ажыратып үлгермейді екен. Сипалап отырып қалпағын тауып алды. Тауып алды да, күн қыздырған шүйдесін жаба қойды.

	Осылай отыра берсе жер-əлем балқып кететіндей болған соң, созалаңдап орнынан тұрды. Шолақ жарғақ күртесі қолтығына жиылып қалған екен, белдігін шешіп, қайта буынды. Күн көтерілген соң, аптап лебі əлгіндегі шықты тез кептірдi. Шыныдай тұнық ауа мұнартып, Бартоғайдың үстінде жібектей жалтылдаған сағым тербетіледі.



	2

	Асфальт жол қара бауырдай жазықты қақ бөліп, биік шоқыға жете тау ішіне кіреді.

	Бет алдындағы тас шоқылардың қара табанын тіліп, жалғыз бұрым бұлақ ағады. Шың тастың түбіндегі туырлықтай жазықта қарлығаштың ұясындай ақ шатырлы ағаш үй бар. Бұл Айсаның құттыханасы. Сол аядай жердегі айналасын ақ қайың, терек, алма, өpiк ағаштары ораған үйдің eciгі қазір де ашық тұр. Үй iшіне өкпеңді қысар тылсым қапырық қамалып тұрған сияқты. Бүкіл Көкдаланың аптабы келіп осында паналағандай сезінесің.

	Айсаның үйінің төменгі қапталындағы дулығадай қат-қат тас төбенің түбінде жалғыз түп ақ қайың жылда жайқалта жапырақ жаяды. Қия беткейдегі көк лентадай асфальт жолды жагалай өскен тобылғы, тораңғы, сарыағаш, қызыл бүрген жарысып тар аңғардан шығуын шыққанымен, Іле дариясынан бepгi – ақселеулі, жыңғылды, ceксеуілдi, боз жусанды бұйра-бұйра жазықтан тайып жығылардай жалт бұрылады. Осы аймаққа Айса қорықшы болғалы жарты өмipi өтіпті.

	Айса ат жақты, құс тұмсық қара сұр адам. Ұзын имиген денесіне өмipi шыр бітбептi. Ұшы сəл қысыңқы болғанымен, қарашығы үлкен, шарасы кең көзінің жанары əр кезде-ақ мұңға толып тұрғаны. Тамыры үнемі қанталап жүреді. Сөзге доғал. Қасы қалың тік қабағы үнемі түйіліп жүргендіктен, кең маңдайын сел өткен даладай шым-шытырық сызық торлаған. Қайратты шашына ақ қырау түскен. Жалпақ иегін ұстарамен қырғандықтан болу керек, көк мұздай жалтырап тұрады. Рас, оның да бip сөйлейтін шағы болады. Ол кезде өзін ел тыңдап отыр ма, жоқ тыңдамай отыр ма, онымен ici жоқ. Бейне бip желмен, тау-таспен сырласқандай жүрегіндегісін сарқа төгетіні бар.

	Epнi дүрдиген аузын ашқанда, жиденің дəніндей сарғыш тістері көpiнeдi.

	Айса жыныс тораңғы, тобылғы, қайың талдың арасындағы жалғыз аяқ соқпақта жирен қасқа атты жетелеп келеді. Төбе мен eкi арадағы алаңқайға шыққанда, өрге көтерілген «Газ-69» түйе мойнақтан еңкейе бepiп жол шетіне тоқтады.

	Алдыңғы eкi eciгiн ұстайтын босағаға үлкен-үлкен шам орнатыпты. Тұмсығындағысы аздық етердей дəл радиаторының шекесіне қосымша eкi жарық қосыпты. Бүгінде машинаның бұндай əсем жасау-жабдығы ешкімге де таңсық емес еді.

	Айсаның Дəулетəлі деген досы бар.

	Дүниеде түсінігі Дəулетəліден де терең, дос болуға лайық пенделер көп шығар, ал Айса үшін шатқалдың босағасындағы «əу» десең үн жететін жердегі жолаушылар тамақтанып, ат аяғын суытар, машинаға жанармай құятын бекетте отырған асхана меңгерушісі Дəулетəлі бip табан жақын.

	Осы ұзын жолдың бойында талайлармен кездескен Айса, машина иесі Алексейді жазбай таныды. Дəулетəлінің досы. Жайшылықта қиялыңа кipiп шықпайтын машинаға кepeктi əшекейді іздесең осы екеуінен табасың. Жəне де Дəулетəлі кейде бip шалқыған сəтте:

	«Бүгінгі космосты игерген дəуірде қолыңда тиын-тебенің болса, адамның жанынан басқаның бəрін сатып алуға қақылысың», – деп нықтай түceдi.

	«Алексей жер жайын бiлeдi, мына қара жолдың табанын суытпаған белгілі жолаушы ғой...» – деп ойлап үлгергенше, кабинадан өзi де шығып, арқа құрысын жазып, қолын аспанға созып керіп алды. Сонан соң жалбыр шашын саусақтарымен тарақтай қайырып, зеңгір аспанға тipey болардай заңғар шоқыға шалқалай қарады.

	Айса да көз тастады. Eкi таудың арасындағы ашық аспан күзгі дарияның суындай көкпеңбек екен. Жал-жал шоқылардың бəрінен еңсесі биік, ұшар басы – тік қойған қылышқа ұқсас шың тастың күншығыс шекесіне – аққудың жалғыз тал қауырсынындай ғана ұлпа бұлт ілініп тұр. Жар тастың қыран жұмыртқа салатын үңгіріне көз жетпей, ақ жолақ саңғытпасына қарап: «Ұясы сол болар», – деп болжамдады.

	Газиктің тұсынан қызыл «Москвич» зу етіп өте шықты. Жүгі ауыр үлкен машинаның өрге тартқандағы гүрілі естілді де, іле «ЗИС»-тің тұмсығы көрінді.

	Алексей қарап тұрған шоқыдан ұлар үн берді, шыңның сол қапталындағы көк тастан текшелене өpiле келіп шөккен атаннан аумай қалған таудан кекілік шықылықтады.



	Шатқал тереңінен шау қарғаның шаңқылы естілді де, ə дегенше шаншыла көтеріліп, кезқұйрық аспанға шыға берді.

	«Бұл жай болмады. Қоңырқұлжа көрінбей кeттi. Өpiciн өзгертуге тиісті емес... – деген күдік ойына сап ете түскен Айса, бар қозғалысқа өзімен бірдей құлағын шанши тiкciнe қараған жирен қасқа аттың шылбырын қымтай ұстап eдi, ауыздығын күрткүрт шайнап жіберді. – Алыстағыны қорғаймын деп жүргенде, ауылдағы Қоңырқұлжадан айырылып қалмасам жарар еді. Бұлар неге дүр сілкінді».

	Қабат-қабат болжамдар қақтығыса өpбiп, бip байламға келіп үлгергенше, газиктің моторы іске қосылып, ылдиға қарай жылжып жүре берді. Дəл құлағының түбінен құзғын құңқылдады. Көксаудың жөтеліндей. Жирен қасқа ат та жалт қарады. Тас төбенің иығында отырған кəрі құзғын қанатын жайып, өңешін созып қылғына тағы құңқылдады.

	Айсаның бала кезінде Ақжазық пен осы Көкдалада киік, қарақұйрық, бөкен жыртылып айырылар еді.

	Keйбір қыстары мына жалама жар тастың cepici таутеке мен арқар да етекке түciп, өріске қоймен бipгe жайылатын.

	Үйрене-үйрене келе қора төңірегіне үйген, қыста туған қозыға сақтаған шөпке түсетін. Сол кезде ғана ауыл үйдің маң төбеттері барақ жүнін жалпылдатып қыр асырып куып тастар еді...

	– Папа. Па-па! – Қызының күтпеген жерден естілген даусынан селк ете түсті. Қапылып ту сыртына жалт қарады. Бip бау гүл құшақтаған Ажар беткейдегі тобылғы арасымен төмен түciп келеді екен. «Мен сені iздеп жүрсем», – деп сықылықтап күлді.

	Иығына төгілген толқынды қара шашы ақ құба жүзiн көмкepiп, əлденені айтқысы келді ме, шиедей қызарған ерні көтеріліп еді, маржандай ұсақ тici көрінді. Қызының бұндай көңілді сəтін сирек көретін. Ол кез келген жылтыраған киім-кешек, жүзік, сырға дегенге қызықпайтын да, оған қуанбайтын да. Елеусіз бip табиғат құбылыстарына қуанатын. Сол өзгелерге ескерусіз, өзі баға жетпес əсерін елден бұрын əкесіне жеткізуге Ажар тəй-тəй басқан күнінен-ақ құштар-ды.

	Дəл қaзip де мeйіpiмдi табиғат сол сəбиін өзінің биік сахнасына көтеріп: «Кəне, айтшы-айтшы?» – деп тұрғандай еді. Бала əке-шешеге қашан да бала ғой. Қызының сəмбі талдай бұралып ер жеткенін Айса байқаған жоқ. Тобылғының жаңадан гүл жарған шағы емес пе, ұсақ-ұсақ, бес бұрышты ақ гүлдердің ортасындағы жұқа көк жібек көйлек киінген Ажарын көргенде, əлгіндегі бала күнін еске алуы ұмытылып, Көкдаладағы жез киік санасынан ізімқайым жоқ болды.

	– Папа, мен бар ғой, – деп кеудесіне қысқан гүл бумасын сол қолтығына қымтай жинап қойды да, оң қолының жіңішке саусағын иығынан асыра тау шыңын кезеп: – Қоңырқұлжаны көрдім. Иə, Қоңырқұлжаны көрдім, – деді.

	– Жалғыз жүр ме? – Айса бұл сөздің аузынан қалай шыққанын байыптап жатпай, жирен қасқа атты жетелей қызына қарай eкi-үш аттап тоқтады.

	– Жалғыз емес. Ақтуша да, сынық мүйіз де, алтын айдарлы eшкi де жүр.

	– Жақсы болыпты, балам. Əлгінде құзғын құмай сұңқылдаған соң секем алып едім. Бағыты шамамен қай тұс?

	– Жалғыз қарағайдың түбіндегі бұлақтан суаттап шыққан-ау, тeгi. Аршалы өзекті өрлеп кетті.

	«Əдетте Қоңырқұлжа Райымбек бұлағынан су ішіп шығатын. Оған жетпей қайтуында бір гəп бар, – деп ойлады əккі қорықшы...

	– Ол сол заңын жалғыз жүрген кезінің өзінде бұзған емес. Басына топалаң бip қаyiп төнбесе, Райымбек бұлағынан ғана су ішуге тиісті. Басқа суды су деп бағаламайды. Кешеге дейін жолын тосып, ізін аңдыған мергендердің көзіне ілінбей, Қоңырқұлжа сақтықпен Райымбек бұлағынан су ішетін. Бұл жүруінде мəн бар», – деп iш тартты.

	Қоңырқұлжа сол бip жылы «машиналы мергендерден» шошып жер ауып кеткен қалың аңнан қалған жалғыз тұқым еді. Суды қимады ма, жерді қимады ма, жоқ қашуға халі болмады ма, кетпеді. Содан беpi талай-талай ажал аузынан аман қалыпты. Ел арасында

	«Киелі киік» атанғалы қашан. Айса да көз жазбапты. Кейде бір ішіп алғанда: «Жалпақ дала, жойқын таулардың, арасында жүріп баққаным жалғыз құлжа», – деп кеңкілдеп күлeтiн. Онысы өзін мысқылдағаны ма, жоқ, үйір-үйір киікті күндіз машинамен қуып, даланың ақ тозаңын аспанға көтерген мергендерді тыятын осы ауылдан бip адам шықпағанына күйінгені ме, ешкім түйінін сұрап білген емес-тi. Тек келіншегі Гүлжан ғана: «Баққаның жалғыз құлжа болса да, ысқырығың жер жарып жатыр ғой», – деп кекететін. Сол топалаң тигендей тозып кеткен киіктің жұрнағы соңғы екі-үш жылдан бepi Көкдалаға қайта орала бастаған. Қоңырқұлжа бұл күнде Райымбек бұлаққа жалғыз келмейді. Айса айтатын Ақтуша бастаған бip үйір арқар мен таутеке қосылып, таң құлан иектенгенде қатар тұрып суаттайтын.

	Əкесіне қарсы жүрген Ажар таяна бере:

	– Күн шықпай кетіп едің... Əpi тостым, бepi тостым, келмедің.

	Содан өзіңді іздеп жолға шықтым, папа? – деді еркелей сөйлеп.

	– Айналдым, құлыным, айналдым. – Қызының соңынан атын жетелеп сөйлеп келеді. – Сен іздемегенде кім іздейді мені. Жолың болып, Қоңырқұлжаны көpiпсің. Енді соны іздеп, сандалайын деп келе жатыр едім, жақсы... көріпсің. Көңілім орнына түсті.

	– Ой, Қоңырқұлжа қалай үлкейген, папа? Eciк пен төрдей жерде сандық тастың үстінде тұрды. Өз көзіме өзім сенбей қалдым. Сақина түйіп оратылған мүйiзі болаттан құйғандай көкпеңбек. Өзін бейне жезден мүсіндеген дерсің. Ə... ə... айтпақшы, ciз мақтайтын Ақтушаны да алғаш рет бүгін көрдім. Eкi көзi құралайдай екен. Əуелде Қоңырқұлжаның қатарында тұрғандай еді, мені көргенде жіп-жіңішкше денесі садақтың адырнасындай иіліп, Сандықтастан енді-енді қарғитындай... Жо... жоқ, ауада қалықтағандай құбылып кетті.

	Менің де жүрегім тулап: «Сəл, сəл тұра тұр?!» – деп іштей жалынғанымды құдіретті табиғат сезген болу керек. Қоңырқұлжа мойнын бұра қарап тапжылмап еді, қалғандары да тұяқ қозғамады.

	«Бота көздері мұңлы екен, табиғат та қызық қой, соншама сұлу тұлғаға айбатты бip мүше сыйласа нeci кетер eдi. Мысалы, мылтық кезенгендерді шалқасынан құлататын құдіретті сиқырлы күш берсе, немесе көздерінен лазер сəулесіндей күйдіріп түсіртетін ұшқын шашса. Қалай дейсің, ə, папа? – Əкесіне бұрылды. Енді қарсы алдындағы нəзік Ажарды аяп кетті. Айса не деп жауап беpepiн білмей аңырайып сəл бөгелді де: «Бəрі жаратушы құдіреттің күші, балам», – деді.

	Күн көтерілген сайын шатқал-шатқалдың тасы қызды да, ыстық аптап бет қари бастады.

	Жирен қасқа атты жетелеген Айса қызымен қатарласа бepiп тор көз сұр шляпасын шалқайта көтерді. Күн қақтаған қат-қат əжімді маңдайы тершіп кетіпті. Ажар жымыңдай күліп, алақанымен əкесінің маңдайын сипады.



	Көктем де сырғып өтіп барады. Алғашқы қар суымен-ақ шөбі де, шөңгесі де қаулай өciп жетілген тау бауыры бұл күнде аптаптан қаталап жатыр. Айса машинасын да, мотоциклін де түнге мінеді. Киік жарықтық, арқар, таутеке, бұғы, маралдай емес, жусан жетілді бітті қоң етін тез толтырады. Осы кезде жауы да көп. Аузыңа тисе балдай epiп кететін аңның етін татып көресің ғой.

	Бүгін де сəскеде атқа мініп ауылдан шығып еді, Дəулетəлі кездесе кетті. «Ладаның» eciгiн ашып қойып сəлемдескенімен, жаны ашығансып айтқан cөзі Aйcaның жүрегін тырналап кетті. «Ой, құдай-ай, – деді даусын мəнерлей созып, – қу жанымызды қинай береді екенсіз. «Мені ата ғой», – деп алдымызда тұрған аңды көрмедік қой. Бұл күнде олар адамнан да қу. Не ойлап тұрғаныңды қиядан біледі. Ал, сіз болсаңыз, жоқты қорып жол шегіп жүресіз. Жоқ, иə, жоқ. Бірақ оны сіз қызғыш құстай қызғанасыз. Бардың жөні бөлек қой, жоқты бағу, жоқты іздеу, жоқты қору...»

	Сөзінің аяғын «өзің қалай түсінсең, солай түсін» дегендей ыржалақ мысқыл күлкіге айналдырып, Айсаның уəжін күтпей жылжып жүріп кетті.

	«Сенің онда не жұмысың бар? Сенің аспаздығыңа сын айтқан жеріміз жоқ. Жуындыдай жұтаған су-суаныңды көрсек те көрмегендейміз. Жайыңа жүр. Мен жоқты бақсам... сен...» – деп, ащы запыранын ақтаруы керек еді, ə дегенде аузына сөз түспеді, ат үстінде аңқайып тұрып бəрін тыңдады. Машина жүріп кеткен соң жүрегі қыж-қыж қайнап қала берді.

	Содан Алмалы шоқысына шығып, айналадағы адыр-қырқа, бел-белесті түгел шолып қайтып келеді. Жер-дүние тып-тыныш. Дəл төбеге көтерілген күн сəулесіне маужырап қамсыз-қаперсіз жатыр. «Тіршілікте жауыздық, жалақорлық, пəлеқорлық бар», – деп ойлаудың өзі күнə секілді.

	«Ыстыққа да, суыққа да қасқая қарап тұрған тау мен даланың тілеуін тілеу, тынысын тыңдау бip Дəулетəлі емес, басқаларға да жұмбақ, күлкілі шығар. Түсінбейді ғой, түсінсе сол жоқтың ғажайып сыры барын білсе ғой. – Айса еңіске қарай кібіртіктей жүріп келе жатқан жирен қасқа аттың кілт токтағанына мəн де бермеді. – Оны ұғу үшін жүрек керек шығар», – деп күбірледі. Соңғы ойын дауыстап айтқанына көңіл бөлген жоқ. Мектеп те оқып жүргендерінде барлық бала осы Дəулетəліні «Қызыл бет» дейтін. «Қазір ұмытылған секілді. Солайы солай секілді болғанымен, дүние-тipшілік өзгергенімен, Дəулетəлінің сол əдетмінезі өзгерген жоқ. Енді көр ғана түзер едi, – деп ойын сабақтады.

	– Ол күндерде дүние қаншама тапшы болғанымен, жүрек бай, өмір қызықты секілді екен-ау», – деп жеңіл күрсінді.



	3

	Тегінде ер жеткеннен кейін көрген рақат қызықтың бастау бұлағы болғандықтан ба екен, пансионатта өткен бозбала шағы кейде Айсаны өз иірімдеріне тартатыны бар.

	«Жетім қозы тас бауыр, отығар да жетілер» дегендей, өмір өзін тез есейтті. Ойлап қараса, ұзақ-ұзақ ғұмыр сүргендей екен.

	Ата-анаға еркін еркелейтін балалық шағы сонда қалыпты. Қызықтап ойын қуған кезі де, арманшыл шақтары да ауыл шетіндегі қызыл шатырлы үйдің аядай бөлмелері мен есіктен шыға басталатын ақ шаңдақ ауласында əлі де қаз қалпын бұзбай, каймағы шайқалмай тұрған сияқты.

	...Жаздай Тұйықсайдан мектепке қыста жағатын отын дайындайтын. Білем-білем жас бұтақты қиып, үйіп, шаршаған сəтте шайыр иісі мүңкіген жыныс шыршаның түбінде шалқалап жатып шырқау көкке қарағандағы балалық қиялдың самғауына ештемені теңгермес eдi.

	Содан күзде мектепке бip-aқ қайтатын. Тұйықсайдың саласаласындағы ақ қайыңдар алтын моншақ таққан сұлудай сыланып, өгізарбалы «сарбаздарына» epiп Ақтастыға дейін шығарып салатын... Жаздай жыққан карағайды Айнабұлаққа жинап:

	«Ертең, не келер күні кайтамыз-ау», – деп əр сағатты асыға күтіп отырғандарында көлденең мен биіктігі бірдей шойын қара завхоз да жетті.

	Жай жетпеді қуанышты хабар ала келді.

	«Мектептің жаңа директоры Тұрсын сендерді салтанат пен қарсы алғалы күтіп отыр. Ленин колхозының озаттарын да шақырды. Ой, не керек, тамаша сонда...» – деп келді. Өздері сенерін де, сенбесін де білмей абдырап еді: «Рас айтамын. Ертең көресіңдер. Белгіленген уақытта жеткіз деп мені арнайы жіберді», – деп нықтады. Бұл бipауыз артық сөз жоқ, тек icтiң адамы болатын. Сенбеулеріне себеп қалдырған жоқ. Айсаның сондағы қуанышын айтпа?!



	«Туған аулының адамдары келмек, əcipece жиырмасыншы жылдардағы шинелі мен тік маңдай былғары шəпкісін күні бүгінге дейін тастамаған Сейпіл көреді мені», – деп ойлағанда, Айса қуаныштан түні бойы көз ілмей шыққан. Айтқаны рас болды. Оқуға келген балаларды сапқа тұрғызып, қос өгіз жегілген, доңғалағының шиқылы бүкіл ауылға естілген үш арбаға мінген өңкей қара домалақтарды сырнайлатып қарсы алды. Бəрі де завхоздың айтқанындай болды.

	Сейпіл пансионға жаңа келген костюм, ботинкаларды таратты.

	Айсалардың ес білгелі киген өңірі жаңа киімдері осы eдi.

	Өздерін күткен салтанатқа келген колхоз озаттары дəл бip пейіштің төpiнe шыққандай мерейленгенін көрсең ғой. Əcipece сол кездегі бригадир Тоқатайдың шіренуін-ай... өмірге құштарлық осындайдан туындайтын болуы керек. Адамдар арасындағы кішкентай ғана ілтипат, жылы көңіл, беттерін күн мен суық қарыған, ерлері майданнан қайтпаған жесір жеңгелерін cepгiтiп жібергендей көpiндi. Солардың көңілді, ашық-жарқын жүрулері үшін Айсадан дəл сол сəтте: «Өмip бойы қарағай жығып, отын əзірлейсің бе?» – деп сұраса, ойланбастан келіскен болар еді. Ең соңында сөйлеген Сейпіл толқып, тeбipeніп кeттi.

	– Əкелері, ағалары тipi болғанда, – деді өздерін иегімен меңзеп қойып, – осылар қабырғасы қайысып қарағай жығар ма еді. Бүкіл ғұмырларында eкi айналып келмейтін балалық шақтарын шаруа қамын жемей-ақ, ойын-күлкімен өткізулері керек-ақ eдi. Оны тағдыр, тағдыр емес-ау, фашистер бұларға қиды ма? Бал көңіл балалығын ағаларының атқаратын жұмысына айырбастаған ең соңғы iнi, ең соңғы бала осылар болсын, – деп, əрқайсысының маңдайларынан сүйген.

	Ер адамның ерні, тер иіci бұрқыраған құшағы бəрінің-ақ жүрегін жылытып өткендей болып еді. Қалайда қара мұртты Сейпіл басқармадай өз өміріне ерекше əсер еткен адамды сол күнге дейін көрмеген, сезінбеген.

	Бала күніндегі шешімін əлі өзгерткен жоқ. Соғыс жылдарындағы қиын-қыстау шақта жол тауып, əртүрлі мінезді, əртүрлі пікірдегі қарапайым адамдардың жүрегін жылытқанын басқа-басқа – Айсаның ұмытуға хақысы жоқ еді.



	* * *

	Айса қия беткейді қапталдай бepiп кілт бөгелді. Kөзi дала да болғанымен, көңілі өткен күндерінің елесінен шыға алмай-ақ қойды. Əлі есінде, дəл бүгіндей көз алдында тұр.

	Сол Сейтпілді колхоз бастықтығынан түсірген есеп беру жиналысы... Айса бастауыш комсомол ұйымында секретарь еді. Сейпілді өзi тəрбиелеген Тоқатай екеш, Тоқатай да қатал сынады.

	«Дара басшылыққа салынды. Соның салдарынан пəлен жыл eгiн шықпады. Шөп өз өлшемінде шабылмай, мал жұтқа ұрынды. Eгіз туатын саулық егiз тумай, жалқы туды. Биені үйіргe дер уақытында салмай, қысыр қалдырды. Еңбекшілерге қатал болды. Тоқатай секілді Отан соғысының майдангерін бригадирліктен eкi алып, eкi қойды. Қызметке кiмдi тағайындағысы келсе, соны тағайындады», – деген секілді сонау қырқыншы жылдан бepгi сəтсіздікті бip Сейпілдің басына үйіп-төгіп тастады.

	Сол көпке қарсы шыққанына Айса енді өкінеді. Мектепті жаңадан бiтipiп, өз отын өзi жаққандай кезi еді.

	«Сонау бала кезімдегі қара шалдың маңдайымнан бip сүйгені бар ғұмырыма жетердей, əpi жалғыз менің сөзім бүкіл елге тоқтау болардай, оны сыннан қорғағанда не таптым. Əділетті жазасын алған шығар, халық əділ қазы екенін жастықпен білмеппін. Соған қарсы шығып қып-қызыл шоқты ұстаппын», – деп күйінеді. Өкінетін де жөні бар. Колхоз комсомол ұйымының секретары, бүгін-ертең партия мүшелігіне өтiп, бригадир болайын деп тұрғанда сүрінді. Сүрінгенде өз сөзінен сүрінді.

	Ол сол жиналыста сөз алып, мінбеге шыққанда, бүкіл колхозшы: «Не айтар екен?» –деп тына қалған. Сүттей ұйыған кең залдағы адамдардың жүзі де, көзі де Айсаға: «Ей, басқа-басқа, осы шалдың жақсылығын сенің ұмытатын жөнің жоқ. Оны сені дүниеге келтіріп, ақ сүтін берген ата-анаң да сыйлаған. Аулымыздан шығып колхозымызды басқарған əр азаматымызды осылай жұлмалай берсек не береке табамыз. Ынтымаққа шақыр. Ырыс алды – ынтымақ, Сейпіл қолынан келгенінше колхозға басшылық жасады. Сол кемшілік кеткенде бəріміз де тipi болатынбыз. «Сенің бұның дұрыс емес, былай өтеген жөн», – деп бipiміз айтқамыз жоқ. Kepiciншe, қоштап, қошемет-қолпаш жасағанбыз. Сен жасқанбай осыны айт!» – деп атойлағандай көрінді де, Айса ал кеп сөйледі дейсің. Шатпақтап костюм-шалбар бергенін де, апасын ет пен майдың салығынан босатқанын да, жыл сайын қосымша еңбеккүн бөлгенін де, оны осы отырған колхозшылардың бəрінің алғанын да... ақыры, ауданға барып келуге ат сұраса да аямағанын ақтарып айтты да салды.

	Қызынғаны соншама, қолын сілтеп-сілтеп сөйлеген. Есінде қалғаны – жиналысқа қатысқандардың ду-ду қол соғып отырғаны. Содан кейін төбесінен жай түскендей естілген үн, жоғарыдан келген өкілдің сөзі құлағында əлі тұр. «Осындай саяси сауатсыз, соқыр адамдарды қайта тəрбиелемесек қатты қателесеміз. Не істейдi өзi?» – деп сұрап еді, тағы да бүкіл зал гу етіп: «Бастауыш комсомол ұйымының секретары», – деп жауап берген. «Ондай жауапты жұмысты сеніп тапсыруға болмас», – деп еді, əлі өзін қоштап қол соққандай болған адамдар бip кісідей мақұлдап, мұздаған алақандарын жылытатындай шапалақтап отырып алған.

	Содан оңалмады. Бұзып, түзеп, осы əділетке жеткенсіді. Сол бip дəуірлеген, ici өрге домалаған кезін қанша талпынса да, қайта жаңғырта алмады. Бip кездегі: «Қайтсем сағын сындырамын», – деп кезендінің кезін күтетін епті бəсекелестері қырға шықты да, қарыс аттаса аяғынан шалып, сағын сындыруға тырысты. Tiптi кезіккенде күліп тұрса да: «Мезгіліне жетпей билік айтпақ болып еді, оны құдай қош көрмеді. Ерте шақырған тауықтың басын жұлса керек», – дейтіндей сезінді, жақсысын жаратпау, оны түртпектеп отыру, жақсылығын емес, жамандығын тез көре қою бұл ауылдың қанына сіңген қасиет. Бұндай тартыс-таласты бұрын көрмеген Айсаны мүйіздеп шетке айдап шыққан. Өзi оларға жай айтып, жақындайын десе, жадағай жалпаңдық жасап жағымпазданатындай қуыстанды.

	Көңілі адалынан жығылмаған адамға басын алса да еңкеймеу, «əділдік жеңеді» дейтін əдет те сол қара шалдан жұққан. Аядай ауылдан көзін ашып көргелі, тілі шығып сөйлегелі білгені, үлгілі тəрбие алған адамы – Сейпіл. Үлкендердің үлгі-өнеге eтiп сөйлейтінi де Сейпіл болатын. «Сынықтан басқаның бəрі жұғадыны» халық бекер айта ма? Ес білгелі көз алдында жүрген, ел сыйлаған адамға Айса да еліктейтін...



	* * *

	Ол шалқалап артына қарады. Шағыл тас шоқылар ғана ештеме сезбегендей сеңгірлене түскен. Қарады да, ой желісін одан əpi жалғады.



	Бала күнінде Айса оқыған epтегi, дастандағы ерлікке еліктеп:

	«Өзім де бip ерлік жасасам, – деп армандайтын. – Онда да ай мен күндей сұлу қыз болса, сол сұлуды озбыр пенделерден корғасам?!» Бұдан кең ойлауға өpeci жетпейтін.

	Осылай жүргенде байқаусыз жаз да өткен. Дала мен тауды алтын бояуға малып, күз келген. Сол күзде өзінің ер жеткенін алғаш рет сезінген.

	Кілең тоқал тамның ортасындағы есік-терезесі көкпен боялған ұзын, ақ шатырлы мектептің баспалдағынан кiciмciнe көтеріліп, eкi қабырғасына ұлағатты сөздер, одан төмен əр кластың қабырға газеті қыстырылған дəлізбен шалқалай жүріп класының eciгiн ашып, жазғы жұмыстан алапат күш жинап келгенін кластастарына əйгілейтіндей бip ерекше қылық көрсетпек еді. Расында да, бəрін өзi қиялдағанындай бастаған, тек eciктi шалқалап тұрып ашқанда, бүкіл ойлағаны күл болып көкке ұшты да кетті. Тақтаның алдында сəмбі талдай бұралған, жуан жалғыз бұрымы жауырынының ортасында бұлғақтаған, тіп-тік ақ балтырлы қыз жалт қарағанда, табалдырықты аттаған күйі өз көзіне өзi сенбей сілейіп қалган.

	Қалың қоңыр шашы толқындай иіріліп, тік ақша маңдайына қарай лықсыған, қиғаш қасты, дөңгелек бетті ақ сары қыздың шаралы тұп-тұнық қайнардай ойлы қой көздерінің сиқырына арбалып, аяғын алға аттай алмай тұрғанын көрген замандастары ду күлген.

	– Оу, Айса, періштенің қызын көргендей есіңнен тандың ғой.

	Расында да өмірінде əдемі қызбен тұңғыш кездескендей таңданған. Kiм бiлeдi, бұдан да сұлу қыздар бар болар, көрген болар, əйтсе де дəл осындай əсер еткен емес-тi. Жан жүйесін бip қызу жалын шарпып еткен. Беті от боп жанды ма екен, жоқ сұрланып кетті ме екен, əйтеуір, дуылдап тұла бойы бip ысып, бip суыған.

	– Айса! – Құлағын жарардай ащы дауысқа жалт қарады. Құмкенттен келіп оқитын қызыл бет Дəулетəлі көршісі екен. – Бұл қыз аспаннан түскен жоқ. Жылда күзде сабағын бастап қыс түскенде аулындағы кəpi əжесін бағуға кететін Айгүл ғой.

	Даусы қандай салқын, қандай суық eдi десеңші!

	«Айгүл! Айгүл! Айгүл!»

	Айгүлге жасқана көз тастады. Еліктей елегізіп тақтадағы жазудың ең соңғы əрпін сипалай сүртіп, өзіне тəкаппарлана таңдана қарап тұр екен. Айсаның басынан өтiп жатқан осы тылсым, тыныш сəттен, жүрегін дауылдай шайқаған құдіретті сезімнен еш хабары жоқтай. Əлгіндегі лапылдаған денесі суып, асқақтаған көңілі аяқ астында езгіленіп жатқандай болды.

	Осы қорлықты қылжақ үшін əдейі ұйымдастырып отырған

	«қызыл бет» көршіciн жанынан өте бepiп бүйірлете түртіп жіберді. Бəpi жым болды. Сол шақта қоңырау соғылды. Түгел партаға отырып, демдерін iшіне алып, мұғалімді тосты.

	Айгүлдің Ақтастыда қарт анасы барын сол күні-ақ білді. Кейуананың алты бірдей ұлы соғыста шейіт болыпты да, енді қалған ғұмырында қармайтын жалғыз талы Айгүл екен. Тағдырдың салғанына кім көнбеген. Қарт та, Айгүл де көнген. Бipi – жер таянған жетпісте болса, бipi – он жетінің қызуына оранған жас. Қыста отын-суына қарайтын адам жоқ. Оқуды жақсы бастаған Айгүл амалдың жоқтығынан суық түсе аулына кетеді екен. «Қызыл бет» секілділердің жанына тиетін дөкір сөзін естігенде, нарттай қызарып, партаға бетін баса жабысып, отырғанын көрген Айса өзін аяп кететін. «Неге тиісесің, неге сөйлейсің?!» – деп, Дəуітəліні дəл сол сəтте жазғыруға батпай, үзіліс кезінде əрнені сылтаурап басынан құштарлана тайтұқыр алатын еді.

	Кластағы барлық ұл-қызға өктемдігін, билігін жүргiзетін Айсаның өзi Айгүлге сөйлеуден жасқанып тайқи бастаған соң, басқалары да батпайтын болды.

	Ол енді бағдарлап, бағалай келсе, өз жүрегінің төрелігіне жығылған екен. Сұлуға қызығу, оған сүйсіне қарау барлық пендеге ортақ емес пе? Айса да соның бipi болыпты. Кейде сол көpiнic, қылық есіне түссе: «Жақсыны жасытқым келмеген еді», – деп өзінөзі жұбатып, ақталмақ болады. Мейлі ғой, бұл күнде қалай десе де Айса өмірінің ең бip ыстық, қимас сəті сол еді.

	Ол тəтті арманымен дəл осылай қапияда кездесермін демеген. Тіптен Айгүлге тура қарауға батпайтын. Əйтсе де өз қолында жоқ, дегенмен, дүниеден бар болуға тиісті жақсылықты одан аямайтын. Мұңаймауын, ренжімеуін тілейтін. «Айгүл кетіп қалыпты. Бұл жолы документін түгел алыпты», – дегенді естігенде, от басқандай ыршып түскен. Жатақханаға сыймай бара жатқан соң, далаға шыққан. Далаға шықты да, ең қымбаттысын жоғалтқан адамдай елегізіп, қабақты жағалап жалғыздан-жалғыз күні бойы жүріп алған. Бұл бip тырналар қайтқан кез еді. Көк зеңгip аспандағы тырналардың тырауы жүрегін тырналаған Айса, сонау сай табанындағы ирелеңдей созылған өзенге мұңдана карап ұзақ тұрған. Жүрегінде айтылуға тиісті бip жұмбақ сыр бары шындық еді. Көңілі құлазыған. «Осы құлазыған, мұңданған жан дүниемді айналамды қоршаған адамдардың бipдe-бipi ескермегені нeci», – деп те ойламаған. Не керек, көпке дейін Айса сыңарынан айрылған аққудай жалғыздықтың зарын шекті.

	Кешке, жатар алдында, бəpi балапандай шүпірлеп отыра қалып, əңгіме, ертегі соғатын. Бip күннің сыры келер күнге артылмайтын. Іңірлете келген Айса əдеттегі сол əңгімеге қосылмай, үн-түнсіз төсегіне жайғасқан. Ыңыршақ столдың дəл ортасында «қызылбет» Дəуітəлі желдей eciп отыр екен. «Келгеннен жұлынып хат жазып, мектепті гуілдетіп жіберіп еді, кетіп тынды» – деген сөзін естігенде, жастықтан басын жұлып алды.

	Рас, «ғашықтар» жазған хат ұсталып, оқушылар комитетінде «құпия» мəселе қаралып жататын. «Қызыл беттің» соңғы cөзi, Əcipece: «қыздың жігітке хат жазды» дегені тосын естілген.

	Айсаның түсінігінше, хат жазу секілді батылдық мəртебесіне тек жігіттің жігіті ғана ие болуға тиісті. Жəне ол: «Хатты кімге жазды?» – деп те ойламапты.

	Сол басын көтерген күйi:

	– Кім жазыпты! – деп айқайлады. Балалар түгел жалт қарады. Қара, қоңыр, көкшіл көздер от шоғындай шашырап жүзін шарпып өтті.

	– Айгүл! – деді «қызылбет», даусы нық, дəл бip жауын мұқатқандай өзеурей, еліре жауап қайырды.

	– Оны қайдан білдің?

	– Немене, Айгүлге ғашық болғаннан саумысың? Мүмкін, саған жазған шығар?! – Үні кекесінді шықты. Дəл қазір ол қызбалықпен шындықты айтқан еді. Дəуітəлі екеуінің төсегінің арасындағы кітап қоятын сары тумбаның суырмасынан Иса Байзақовтың кітабын көpiп, қызығып ашып жіберіп еді, хатты көрді. Үш бұрыш хатты жазғанда, Айгүлдің жазу мəнерін бірден таныды. Жерден жеті қоян тапқандай дəл сол сəтте тайпақ қара класс жетекшіге жеткізіп: «Мені атай көрмеңіз», – деп жалынып шыққан. Ойлағаны іске асып, көңілі жайланған Дəуітəлі батыл да, өктем сөйлеп отыр.

	– Қашаннан-ақ, қорғап шыға келесің. Білдік. Бip мен емес, осы отырғандардың бəpi біледі.

	– Дəуке, сен естімеген екенсің ғой, – деді сопақ бет сары жымиған күйі майпаздап. – «Қыз Жібек», «Қозы Көрпеш-Баян сұлу» дастанын оқымағанымыз рас. Ал Айгүл сұлудың:



	«Тақия кидім торлама,

	Кішкене деп қорлама,

	Кішкене қыз өспей ме?

	Көкейіңді теспей ме? –



	деген өлеңін естідік.

	Қоянның көжегіндей домалақ қара мырс етіп күліп жіберді.

	– Рас, – деп қоштады ұзын мойын, арық, жалпақ, бет «түйеші». Оны бүкіл мектептің үлкен-кішісі атымен емес, арбаңдай аттап жүрісіне, не киінсе де белін белдікпен буынуына қарап «түйеші» деп кеткен. – Рас, мен де естігенмін. – Дəл бip соның cөзi ғана сендіретіндей басын изеді.

	Көпке топырақ шашуға батпады. Қайта жатқан...



	* * *

	Мылтық гүрс eттi.

	Екі құздың арасындағы алқызыл нұрға толған аспаннан далбалаңдап құлап келе жатқан құсты көрді.

	Жол шетіндегі батырдың дулығасындай тас төбенің ұшында шымқай көк спорт костюм киген Ажар тұр. Қолындағы қос ауыз мылтықты опырды да, жезін шығарып лақтырып жіберді.

	– Оның не жазығы бар еді? – Суатты жиектей өскен сарыағаштың арасынан шыққан дауысқа мойын бұрып еді, кəрзеңкесін қарына ілген əйелін көрді.

	– Жаманның барынан да жоғы жақсы. – Əлгі құлап келе жатқан құстың қауырсыны шашылды да, жол шетіне түсті.

	– Мама, Қоңырқұлжа бүгін де суатқа келмепті. Жағалаудағы киіктің ескі iзiн басып жаяу адам жүріпті. Сірə, ол жолын тосқан суық қол мергеннен үркіп жүр-ау.

	– Басына қара күн туып па? Бip кездегі қаңырап қалған далаға осы киіктердің қайта оралғаны кеше ғана емес пе? Оның үстіне Қоңырқұлжа бұл жердегі адамдарға қол баладай болып өcтi ғой.

	– Қызыл шаршысын желкесінен түйген, сыры кетсе де сыны кетпеген сырлы аяқтай қара торы келіншектің саңырауқұлақ теріп, еңкеңдей жүріп, жай айта салған сөзінде көп мəн бар eдi.

	«Алексей мен Дəуітəлі eceбін тауып киік қуып, аңға шығып жүр ме екен?» – деп Айса ойлап үлгергенінше, Ажар сөзін сабақтады.



	– Бұғыты сайындағы қораға қыстауларды күзететін жаңа күзетші көшіп келіпті, мама!

	– Ее-е... – Гүлжан қалың қорым ағаштың арасына сұғына берді.

	– Мен де естідім. «Председатель көкем» дейді ғой.

	Айсаның жүрегі қатты соқты ма, тынысы жиілеп кетті.

	«Адаммен адам кездеседі екен. Сол жолы енді көрмеспін деген едім ғой. Тағдыр тағы да тар жол үстінде жолықтыратын болды», – деп көкірегін толтыра күрciнiп жіберді. Жайын таудың қапталында жалғыздан-жалғыз тұрып бұл күрсінісінде өкініш те, өкпе-наз да бар еді. Өкпе-назының нeгiзi – қызға тəн ар-ұятты аттап өтіп хат жазуды жаны нəзік, тағдырға тəкаппар қарайтын Айгүлге лайық көрмеуде болса, өкініші де жоқ, емес-тін. «Сейпіл үйленді. Құдай бағын ашса екен. Ел сыйлаған ер-азамат eciгін бағып қалып еді, жақсы болды!» – деген бүкіл ауылдың үлкенкішісіне қосылып Айса да қуанған. Сол қуанышқа құтты болсын айтушыларға қосылып Сейпілдің үйіне барғанда, қуанышы мұңға айналған. Жо... жо... жоқ, мұң емес-ау, қарсы алдында шай құйып отырған Айгүлге тура қарауға батылы жетпеген. Өшпенділік пе, кек пе, өзіне де жұмбақ бip сұмдық суық аяныштың ақ бас жыланы жүрегін сыздатқан. Сол сəтте Сейпілдің баяғы кездесудегі сөзін eciнe алған. Айса ұмытқан жоқ: «Уайымсыз-қайғысыз ұйықтап, ойын ойнайтын балауса шақтарында əкелерінің, ағаларының ауыр қайғысын арқалаған ең соңғы бала, ең соңғы iнi осылар болсын», – деген еді-ау.

	Айса шыныдағы ыстық шайды емес, қып-қызыл отты ұрттағандай ысылдай отырып: «Сүйгеніне қосыла алмай, шарасыздан шалға тиген ең соңғы мұңлық қыз осы болсын!» – деп iшінен сан рет қорлана қайталаған...

	Eciнe сол қарғанған cөзi сап ете түсті. Бар əлем жауынсыз жаздың аптабына балқығандай қапырық болып тұрса да, Айса қалтырап кетті.

	Сонау қарсы таудың үрейлі шатқалына жан бiтiп: «Жасыңда ішсең асқа, киінсең киімге жарымағансың, жоқтықтың ақырған аязына қақталғансың. Өнеге-үлгі айтып алға жетелер əкелеріңді, ағаларыңды соғыс жалмаған. Солардың қамқор мейіріміне зарығып, жетер жеріне жете алмаған ең соңғы iнi – сенсің. Ең соңғы əкесіз мұрагер де сенсің, сенсің! Сенсің! Сенсің!» – деп жердүниені жаңғыртып кеткендей болды.



	Айса ертесіне-ақ еш адамға жөнін айтпай ауданға көшкен. Орман шаруашылығына барып жұмысқа орналасқан. Біртоғa артық ауыз сөзі жоқ Айса орнын тапқандай болды.

	«Неге көштім? Кім үшін ауылдан кеттім?» – деп бүгінгі күнге дейін, дəл осы үшін қарсысындағы түйе мойнақ жалға шыққан сəтке дейін, жол бойындағы ағаш арасында жүрген əйелі мен Ажардың сөзін естігенге дейін өзіне-өзі сауал қойып көрмепті.

	Жол үстінде Сейпілмен кездессе, кірбіңсіз амандасыпты. Сол баяғы оған деген ізет-ілтипатын өзгертпептi. Бipaқ бұрынғыдай үйіне емін-еркін бармапты.

	Енді, міне, əлдеқашан ұмытқандай болған, арада көп жыл өтіп көнергендей сезінетін бейнемен жүздесуге тағдыр тағы жазыпты.

	Айсаның денесі қызынып, көңіліне Айгүлдің оқымай кеткенін естіген сəттегідей мұң толып, кабағын шытты.

	Адам қаншама есейсе де көңіл көнермейді екен. Көкірегіндегі сол алғашқы балауса сезім сəл жүрек жылылығы жетсе шешек жарып кететіндей. Айса содан тіксіне қалды. Айгүлді Сейпілдің үйінен көрген кейпінде емес, ең алғаш класта кездестіргендей көз алдына елестетті.

	Қарсы алдындағы жүгі ауған түйедей қисайған қара тастың жарығын қуалай өскен жауқазыннан көзін алмаған күйі: «Басқа амал жоқ, – деп ойлады. – Бip таудың аясында əу десең үні жететін жерде отырып, бip əулеттен өрбіген үш-төрт үйдің бipiнe-бipi қатыспауы мүмкін емес-тi».

	Қамшысын тақымына басып еңкейді де, жерге шырт еткізіп түкіріп жіберді.

	Жақсылығымыз да, жамандығымыз да ортақ. Tiптi отымыз тұтамаса да, суымыз болмаса да, тұз іздесек те баруымыз керек. Айналада басқа үй жоқ. Қырық жерден қырқыссақ та қияметтік борышымыз. Адамдық парызымыз. Басқа амал жоқ, – деді күбірлеп.

	– Айса ат үстінде тұрған күйі мырс-мырс күлді.

	Пəлендей көңіл қоштықтан емес еді, бұл енді қалай арпалысса да орындалмайтын арманына кекесіні еді. Қыр көрсеткендегісі еді.



	4

	– Айгүл, шайыңды қамдадың ба? – Сейпіл өн бойын тер жуған бөрте атты белдеуге байлай бepiп сауал қойды. – Ит, iзiн жасырып кетті! – деп өкінді. Даусындағы ызғардан əлденеге кеюлі екенін



	Айгүл бірден түседі. Шығыс құлан иектенгенде аттанып кеткен. Ертеңгі шайға неге кешіккенін сезді.

	– Тағы да қораға түciп жүр ме? – Жолаушылар екені, аңшылар екені, арнайы келген ұрылар екені белгісіз, қыстаудағы бipep үйге түскен жайды естіген, анықтай түcкici келді.

	Қазақ үйдің түрулі тұрған есігінен көлденеңдей өткен Сейпіл еңкейіп, шəугімді көтере бере тіл қатты.

	– Жоқ. Қора аман. Іле бойынан көрінген «Жигули» ме, «Москвич» пе, жақындай бергенімде құйындай ұйтқып Сартоғайға бұрылды да, шығандап кетті. Не іздеп жүргенін кім біледі иттің. Қалың киік далада жайылып жатыр. Қалай болған күнде де жүрісі суық.

	Сейпілдің қат-қат əжімі айғыздаған бетіне табиғат мұрынды қоңқайтып жапсыра салған. Қаршығаның жанарындай жалтылдап тұратын дөңгелек өткір көзі əлі қиядағыны шалады.

	Осы жұмыр денелі, жалпақ, жауырынды дембелше келген кара шал жайында елдің айтатыны көп. Бəрі мақтау. Əрбip адам жасы ұлғайған кезде ғана өз замандастарының бар талантын сан алуан қырынан байқап бағалай ма, Сейпілдің құрбылары да сол зерделі зеректігін кейін көрсетіп жүр. «Мен, мен», – деген талай жігіттер тақымына басқан серкесін тартып ала алмапты.

	«Бүкіл келбет-кейпі өлең-жырдың өзіне айналып түрленгенде, жан-дүниеңді баурап алатын еді», – дейді, беті-қолын жуып отырып:

	– Қолтық-қолтықты қағып шықтым, – деді Сейпіл əйеліне. – Бip кездегі өзіміз қажетке жарар аң деп санамайтын қаптаған суыр құрыпты. Сай-саладағы жыбырлаған інді ит жалап кеткендей. Қара мылтық асынып, қақпан көтергендер қаптап жүр, күндердің күнінде осы таудың қара құртына дейін терер.

	Жазда қыстаудан шеттеу тігетін боз үйдің есігінен еңкейіп кipiп, төр алдындағы дастарқанға барып жайғасты.

	Ақ самаурынның жанында отырған Айгүл толысып-толған денесін тік ұстап, Сейпілге күле қараған күйі шынысын cүртіп дастарқан шетіне қойды.

	Мəйекке ұйытып қайнатқан сап-сары ipiшiк, құрт, қант төккен берекелі дастарқанды шолып шығып Айгүлге риза пейілмен көз қиығын салды.



	Сейпілдің үнемі дірілдеп тұратын ұзын, буын-буыны білеуленген тарамыс саусағына өзі жасаған кішкентай шанақты домбыра ілінгенде əлі күнге дейін əр саусағы бұралып билеп кетеді.

	– Бастықтар көмекші баласын да жібермеді, – деді Сейпіл шынысын Айгүлге ұмсына бepiп. – Жайылып кетер аяғы жоқ, жансыз қора болғанымен оны да жейтін «қасқыр» табылатын көрінеді.

	Соңғы жылдары қыстау қора, тұрғын үй салу жақсы жолға қойылған соң жайлауға көшкен қойшылар алып жүрулеріне ауыр дүние-жиһаздарын қыстауда қалдырады. Басы Бақайда, аяғы Бақалыға созылған алпыс мыңға тарта қойдың қыстау қорасына қарауға, бip қорықшының əлі жетпейтін болған соң совхоз директоры көмекші беруге уəде байлаған. Сейпіл соны айтып отыр.

	– Баяғы жас шағым болса, сөз eтiп кepeгі не, – деп бip қойды.

	Ұзын етек көк сиса көйлектен Айгүлдің тұлғасы тұтас көрінгендей еді. Бір өрімгe өрген қалың қоңыр шашын желкесіне түйіпті. Кекіліндегі ойық орайдан төменге тіп-тік түскен кең маңдайынан – уысқа тұрмайтын уақыт жіңішке-жіңішке төрт сызық сызыпты. Қыз кезіндегі алтындай ақ сары ажарына ал қызыл нұр қосылыпты. Бар адамға сеніммен қарайтын шарасы кең қоңыр көзіндегі мұңлы сəулеге əркім-ақ арбалып қалатын. Бұл күнде қасқалдақтың төсіндей алқымындағы бұғақ ақ мəрмəрдан жонғандай жұп-жұмыр мойнымен ерекше жарастық тапқандай. Аршын кеудесіндегі сүт кернеген қос анарды жұмырланған бел иітіп сауып тұрғандай.

	Айгүл Айсаны алғаш көрген сəтте-ақ бұрын-соңды басынан өтпеген сезімге тап болған. Қыздарға тəн ұстамдылық па, əлде менмендік пе, сыр бермеген. Айсаға ұқсап сасқалақтамаған. Ауру анасы үшін оқуды түпкілікті тастауға тура келгенде, атын жазбай жүрегіндегі бар ынтықтығын тізіп, ебін тауып кітапқа салып кеткен. Ақыры, атағы шығып тынды. Ауылға келген соң Айсадан да аспандағы ай жақын секілді көрінді де, «сүйдім, күйдім» деп қыр соңынан қалмаған шопыр жігітке үйленді. Ол кезде шоферлік мамандықтың туы желпілдеп тұратын-ды. Соған мастанды ма, жыл өтпей-ақ аузына «ақмағанбет» тисе-ақ, баяғы хат жазғанын бетіне басып, өзі жақсы, бұл жаман болып жанын қажай берген соң, ажырасып тынған еді. Жүйкесі тозып, жүдеген Айгүл ауыл үйге де көп кірмейтін. Жайын түсінер жақсы жеңгесі қолқалаған соң, бірде көрші ауылдың тойына барған.



	Бұйрыққа дауа жоқ, болар, сол жолы үй толы топтың ортасында болат қанжардай шаншылып əн салған, «елудесің» деп екінің бipi айтар Сейпілді айналып шыға алмай қалды. Өз қатары «Жылтыржылтыр», «Хан қандай», «Kөршi-көршi» ойындарын гуілдетіп думанды қыздырғанымен, Сейпіл əн айтқанда құдіреттеніп, қушиған бетінің əр көк еті күй сандықтың тіліндей дірілдеп, қаршыға көзінде ойнақтаған ғажайып ұшқын жалтылдағанда, Айгүлдің жан-жүрегі езіліп, көңілді əн айтқанда көкірегі қуанышқа толып, мұңлы ырғаққа келгенде жүрек тамырын шерткендей болған соң, басқа қызықтың бəріне қолын бip сілтеген еді. Əcipece:



	Қолыма қоншы, сұңқарым-ай!

	Бақытым жанса гүл тағым-ай.

	Ақ берен арман айтайын несін,

	Ырысым, ынтық іңкəрім-ай, –



	деген қайырымға келгенде, кара тырнағына дейін терлеп, жас толған жанарын көтермей ұзақ отырған.

	Рас, Айгүл талай-талай күміс көмей дерлік əншілердің ойынына барған. Жаны жай табардай небір əн-күйді радиодан, пластинкадан тыңдаған. Апасынан жастай айырылып, көңіл мейіріміне зəру болып өскендіктен бе, назды, мұңлы, не болмаса көңіл құрышын қандырар асқақ, айдынды əнді тыңдауды жақсы көретін. Сол арқылы барлық арман-тілек, мұң-назын айтатын секілді көңілі cepгiп, бойы жеңілдейтін. Сейпілді тыңдап отырып: «Ел білмейтін бұл қандай əнші, деп таңданды. Қалалық деуге киім киіну қайымы келіспеген. Ұстарамен қырғызған қайратты қара шашы тікенектей тік тұрып, даусын асқақтата созғанда, самайынан тepi бұрқырай, сол күні Сейпіл де бip шерін тарқатқан еді. Жиырма жыл отасқан жары сырқаттанып дүниеден қайтқалы бергі жыл ішіндегі еркін сілтеп əн салғаны осы. Сырт білетін тең-тұстастары аяды ма, əлсін-əлсін күpciне берді. Енді бipi көңілін жұбатқысы келді ме:

	– Ой, қайран cepi. Ceні тыңдамағалы да көп болды, – десе.

	– О бip жылы жайлауда қырғыздың қыздарымен айтысқаны əлі құлағымнан кетпейді, – деп шалқыды үй иeci.

	Əн баяулап, тұғырына енді-енді қонды-ау деген шақта төрде отырған жалпақ бет, күмicсақал сары шал:

	– Жиен, – деп қалды. Алқа топты жалт қаратқан қария ерніндегі насыбайын оң қолының сұқ саусағымен бұрап алып, қолындағы шиыршықтаған қағазға салғанша, дегбірсіздер төзімi жетпей тамсанып, біреулер: «Е-е» – десіп дабырласып кетті.

	– Жə, не болған, тегi? Сона тигендей жыбырлап кеттіңдер. Баяғы өзі айтатын Кемпірбай ақынның Əсетпен қоштасуын жақында радиодан бip жас жігіт орындады. Даусы дауыс-ақ. Yнi неткен кең. – Сəл үнсіздіктен кейін қарт əлдене eciнe түскендей кірбіңдей қалды.

	– Естідім, даусы сыңғырлап тұр. Мəнеріне де жақсы келтіреді екен, – деді Сейпіл.

	– Дұрыс, – қария Сейпілді қоштады. – Білемін, өзіңде де баяғыда дауыс содан кем емес болатын. Бұл шақта ол күйің жоқ. Əйткенмен, көріп отырған адам айтқандай болмайды екен. Жайық келсе, соған бip мойын бұршы? – дегенде, Айгүл де: «Ақсақалдай айт», – деп ашық ұсыныс жасамағанымен, eкi көзі телміріп қиыла қараған. Сейпіл: «Түсіндім», – дегендей домбыраны іліп алды. Сол кезде eciнe Нүкеннің ең соңғы жазған сəлем хаты сап ете түсті.



	«Таудағы сəлем айттым албандарға,

	Амандық-саулық, тілеп қалғандарға.

	Қоштаспай кара арбада кете бердік,

	Тірлікке тірек болып қалған бар ма?

	Бұғыты, Торыайғыр мен Қулық белім

	Қарқара, Қантағы еді кiндіктi елім,

	Тойында Ыдырыстың хисса айттың деп,

	Epiкciз мойындатқан сұмдық көрдім...» –



	деген өлең жолы бұрқырап алқымына əп-сəтте əлденеше келіп, əлденеше қайтты. Оңашада халық əніне қосып айтатын. «Шырқап жіберейін, – деп ыңғайлана беріп: – Жоқ, кepeгi не, уақытша бip өте шыққан көлеңкені көлденең тартып, eci кipiп қалған жастардың көңіліне қаяу түсіріп қайтемін», – деген байлам жасады. Сонан соң тұғырдан ұшар бүркіттей дүр сілкініп ішекті қағыпқағып жіберді. Қарттың iркілгені – Ораз Жандосов секретарь болып келгенде осы күнгі өнердің бетке шығар берендерін Қарқара жəрмеңкесіне шақырып, елге 1916 жылғы оқиғаға ескерткіш ретінде «Ереуілтөбеде» өнер көрсеттірген. Келген қонақтар соңында: «Ел ішінде өнерлілер бар болса тамашалалық», – дегеннен кейін ең алдымен Нүкен өнерін көрсеткен. Дастандарды күндікүнге, түнді-түнге жалғап айтқанда талмайтын төкпе жырау еді. Соңын Сейпіл жалғастырған.



	Қонақтар қуана қол соғып: «Бізге кел. Қалаға жүр», – деп қиыла сұраған. Өзi де ел сыйлаған азаматтар қатарында болуды армандайтын. Дегеніне жетпедi. Шұбар жыландай өтпелі уақиға алдын қиып кеткен. Кезінде: «Ескінің жырын жырлайсың. Көксегенің көне дəурен», – деп, Нүкенді қамап, Жаркент абақтысына жапты. «Ертең айдағалы жатыр», – дегенді ecтin, елең-алаңда Сейпіл түрмеге келсе, қолын артына кіceндеген Нүкен ақын жолға жүргелі тұр екен. Сейпіл баяғы албырттығына басып: «Ол ecкi заманды аңсаса, жаңа дəуір үшін күреспес еді. Ақ бандылармен жанын оққа байлап атыспас еді. Босат та босат!» – деп тұра ұмтылғанда, сол кездегі ГПУ-дың начальнигі Əзизов наганын аспанға атып жіберіп, түтін иісін Сейпілдің тұмсығына иіскетіп тұрып: «Асықпасақ, саған да кезек келеді, – деген тістеніп. – Əн емес, аузыңа оқ толтырып қоямын, – деп, көкірегінен итepiп жіберіп: – Ыстығы басылғанша қамай тұрыңдар. Жуасығанда жіберерсіңдер», – деп жүріп кеткен.

	Рас, аузын оққа толтырмаса да тіске толтырған. Жан тəтті екен, содан ел алдында əн салуды қойған.

	Қарт соны меңзеп отыр. Сейпіл де түсінді. Оны білетіндердің көбісі соғыстан оралмады. Ендігі қалғаны осы кісілер секілді қадау-қадауы ғана. Ал мына отырған жастардың таңдайынан соғыстың ащы дəмі кеткен жоқ. Бұларға одан өткен зауал жоқ секілді. Қас қаққандай сəтте араға тұна қалған үнсіздік тұманын Сейпіл cepпідi.

	Оның: «Боз шапса, боз озады буырылдан, мен шапсам, жар танабы қуырылған», – деген жолдарға келгендегі тұлғасы Айгүлдің көз алдынан көпке дейін кетпеді.

	Алдына қымыз толған кесе келгенде қарт:

	– Сол тойда əн айтқан Жалаулының бармақтай екі қызы бүкіл елді елең еткізген еді-ау. Бұл өнер дегеннің құдipeтi күшті ғой, халық ə дегенде-ақ аспанына көтepiп əкетеді. «Tipi жүрсе, осы eкi баладан көп дүние күтуге болады», – деп, Ораз маңдайларынан сүйіп, жүлде бергенде, халықтың ыстық көңілмен шапалақ соғысынан кең жайлау жаңғырығып кетті ғой. – Қолындағы əлгінде көтерген қымызды сімірмей шөкелеп отырып, дастарқан шетіне қайта қойды. – Сол жауқазындардың тағдыры не болды екен? Keшегi соғыс үсікке ұрындырып кетті-ау, cipə. Үні жетпейді құлаққа! – деді.



	Осылай əртүрлі өткен-кеткен əңгіме өрбiп, арасында сол күндердің жанды куəсындай Сейпіл əн салып, сары шал сөз қозғап, ел тойдан ақ таңды атқызып тараған.

	Айгүл алған əсерінен серги алмай келе жатып жеңгесінен:

	«Бұл кiм?» – деп сұрағаны бар. «Əркiмнің көңілі жоғары» дегенге осындайда сенесің. Жеңгеci: «Cepiлiкпeн селтеңдеп жүріп, осы ауылдағы бізден əлдеқайда əлжуаз бip қызға үйленіп еді, бала көрмеді. Сонымен жиырма жыл отасты білем. Дүниеден қайтқалы үшінші жылдың жүзі болып барады. «Жол ортасында атың, жас ортасында қатының өлмесін-ді» халық бекер айта ма? Қыры кетіп, жадап-жүдеп қалыпты», – деген. «Қыздың іші қу» деген емес пе, кезінде жеңгесінің Ceйпiлдe көңілі болғанын іштей сезді. Yнінен өкпе-назы да, аяп, ecipкeyi де теңдей естілді. Содан күзге тарта өзіне қолқа салып, Сейпіл қол ұсынғаны бар. Əуелде тіксініп: «Енді көрмегім, қырықтағы қырықпа теке болды-ау», – деп күйініп жылап жіберген. Ойлай-ойлай келгенде, мектептеп қоңыраулаған атағы, арақ ішкіштен ажырасқаны бip басына аз құйын емес екен. Ақыры: «Ертең қадір білмес біреумен тағы тағдыр қосармын. Қолына түскеннен кейін «eciк көрген» демесіне кім кепіл. Баяғы хат жазып қараптан-қарап жүріп күйген жарама «байдан шыққансың» деген сыздауықты жамап, бетіме шіркey еткенше, жұмдым көзді, будым белді, – деп ақылға сала кеп жауабын қайырды. «Жаман жастың жанында жаным жасып тіршілік еткенше, жақсы ағаның жанынан табылдым», – деген, осы бip ауыз сөз жазылған қағаз қолына тигенде. Сейпіл: «Менің де бағым жанар күн бар екен-ay. Ер қадірін қастерлейтін зерделі зерек жан ғой бұл. Күндіз құлы, түнде жары болып өтермін», – деп іштей ант еткен. Тілек тілеген. Келгеннен кейін жыл өткен соң Айгүл киіктің eтiнe жерік болды. «Ұрпақ сүйетін болдым. Отым жанатын болды. Ғұмыр бойы осы үйден сəби үнін естуді тілеп едім, ақыры, жаратушы ием бақ, жұлдызымды жақты», – деп, үндемес шиті мылтықты кезеніп, тау кезіп кетті. Ол күні қуанышынан ештеме аяған жоқ. Боз бурыл биесін сойды. Мына толған айдай толықсып отырған Айгүлдің, «қубас» Сейпілге қара домалақ ұлқыз сыйлаған Айгүлдің осы есіктің табалдырығын аттағанына да жиырма жыл өтіпті. Бip кездері ақ бандылармен атысқан, алғашқы комсомолдың ячейканың хатшысы, əнші, мерген, бeтi бip уыс, шыбықтай жіңішке қара, бозбала Сейпіл... соғыс басталған күні майданға кipiп, ауыр жаралы болып қайтқан Сейпіл... балашаға, кемпip-шалды ұйымдастырып, колхозға басшылық жасаған Сейпіл... ақыры, демалысқа шығып, тыншып отыра алмай, қу медиен даладағы малшылардың жазда каңырап бос қалатын қоражайын баққанына да eкi аптаға айналып барады екен.

	Шынысына қант салып, мəйегі тамған ipiмшіктің бip кесегін тiciнe басты. Туырлығы көтеріліп, керегесінен самал соққан кең боз үйдің оң жақ ipгeciндегі төсекте əлі ұйықтап жатқан кекілі ұйпа-тұйпа, күнге күйген ең кенжесі Құландыға көзін салып, күліп жіберді. Күн көтерілген соң қазақ үйдің де ысып кетeтiні бар. Жамылған көpпeciн тeyiп тастаған Құландының шүкімəйті шаңыраққа шаншылта ытқытатындай тiкipeйiп кeтiптi.

	– Ой, тентек, ұйқысын қимай жатыр, – деді Сейпіл.

	– Ұзақты күнге сары тышқан мен шіл, кекілікке тұзақ құрып, тау кезіп əбден шаршайтын болуы керек. Қақпан тауып бермесең, қыл тұзағын тышқан пəлесі қиып шыдатпайтын көрінеді.

	– Бүгін Айсаныкіне барып қайтсам ба деп отырмын.

	– Е-е, онда нең бар? – Айгүлдің жүзі ду ете түсті. Сейпілге таңдана жымия қарады. Бұл шақта басқаларға ертегідей елес бергенімен, ол күндер Айгүл үшін ерекше қымбат еді.



	5

	Айса ту сыртынан естілген тықыр таянғанда басын көтерді.

	– Сейпіл!

	Лып етіп орнынан көтеріле берді. Жалпақ бөрте атқа мінген қара шалға қарсы жүріп барып, кеудесін əлдене тірелгендей сілейіп тұрып қалды.

	«Өзім барып сəлем беріп, қонысына құтты болсын айтуым керек еді. Парызымызға неге сонша жауапсыз қарайтын болдық. Біз үлкендердің мейіріміне зəру кезде, қысқа жіп күрмеуге келмейтін күннің өзінде бұл міндетін қолынан келгенінше өтеген еді. Енді кiшілердің ілтипат, ізетін қажет ететін уақытта... Бəрі жеткілікті тыныш өмірде...»

	Жүзі дуылдап, құлағы бiтiп қалғандай болған coң «ұялған тек тұрмастың» керімен атының шаужайына жабыса арсалақтап қос қолын ұсынды. Сейпіл: «Қуанышы», – деп түсінді. Жайраңдай күліп Айсаның жалпақ алақанын қысты.

	– Қоныс құтты болсын, көке! – Даусы жарықшақтана шықты.



	Əлгіндегі бip қас қаққандай сəтте ар-ұятын оятып, басынан өте шыққан міндет, борыш, парызға байланысты ойдың қызуы суып, əдеттегі қалпына түскендей еді.

	– Рақмет! Бала-шаға аман ба?

	– Аман-сау, көке!

	Сырттағы дабыр-дүбірді естіп үйден шыққан Ажар ерте дүние тарихынан оқыған скифтердің ең соңғы ұрпағына ұқсас қартты көpiп, баспалдақта қалт бөгелді. Сейпіл де шалқалай көз тастады. Өз күнəсын жуып-шайғысы келді ме, Айса абдырай қуанып, Ажарды көре сала аптыға сөйледі.

	– Көке-ау, аттан түсіңіз. Ол – Ажар деген балаңыз. Қонақ болыңыз. – Бөрте аттан түсе берген Сейпілдің қолтығынан сүйеді.

	– Ажар! Ажаржан-ау, атаңа сəлем бер. Сейпіл деген атаң осы кici. Аулымыздың ақсақалы. – Ер жеткелі əкесінің осыншама қапылып қонақ күткенін көрмеген Ажар əpi ұялып, əpi таңдана жақындап Сейпілге сəлемдесті.

	Ұзын жіңішке егеудей саусағымен Ажардың шашынан сипап, мұртымен жыбырлатып маңдайынан cүйдi. Сол сəтте Айса:

	– Атаң қонаққа келіпті. Шай қой, балам, – деді.

	Атының тізгінін ер басына ілiп, қайыс шылбырын Айсаның қолына ұстата берген Сейпіл:

	– Атаң сендерге келмегенде не бітipeдi, – деді.

	«Сол баяғы мейірімді Сейпіл! Қарапайым, бəрімізге де бауырдай қамқор пейілмен қарап, жүрегімізді жылытатын Сейпіл!» – деп ойлады Айса.

	Айсаның аңқылдай қуануы Сейпілді де ерекше толқытып жіберді. «Осы жас кезінде қандай еді?» – деп ойланған жоқ. Туғалы осындай ақ көңіл, ашық-жарқын секілді Сейпілге. Сөйте тұра: «Адам қартайса да жақсы пейілді іздейді екен-ay. Айналасын қоршаған адамдардан сол құдіретті жылылықты таба алмаған сəтте тірлігім де тоқтар. Одан əpi өмip сүрудің қажеті де жоқ шығар», – деп бір іркілдi.

	Сейпіл атын жетелеп бара жатқан Айсаның ту сыртынан сүйсіне қарады. Сəл еңкіштенген иығын жеңіл боз сулығы жұмыр етіп көрсетеді екен. Киіктің төсіндей қайқайған кеудесін тіктеп, ақ көйлегінің жағасын сұр костюмінің өңірімен қымтады. Жұлығы қажалған сары былғары етігінің қонышына тобылғы сапты, алты таспа өpiм қамшысын сұқты. Тап-таза аула еденін қиғаш қиып, үйдің қарсы алдындағы мəуелі алма ағаштың саясындағы орындыққа барып отырды. Сонан соң дəл төбеден шақырайған күнді қалқалап тұрған ағаштың бұтағындағы алмаға қарады. Қызыл шырай жүгіре бастаған екен.

	Əлгінде сəлемдескеннен кейін лып етіп үйге кірген Ажар осы сəтте жүгіріп қайта шықты. Қолындағы зерен кеседен сусынды шайқалтпай жеңіл жүріп келіп Сейпілдің алдында қойды.

	– Ата, – деді еркелей қарап. – Бұл – қымыз.

	– Рақымет, құлыным!

	– Көке-ау. – Айса атты байлап, арсалақтап келе жатып бұл сөздің аузынан неге шыққанын білмеді, одан ары не айтудың ретін таппай, күліп қойды.

	Сейпіл қымызды сүйсіне тұтас көтере ciмipiп, кесесін ақырын ортадағы дөңгелек үстөлге қойды.

	– Тағы əкелейін бе, ата!

	– Көсегең көгерсін, ботам. Қымыздарың күтімді екен. Қазірше осы жетер, – деп саусағының қырымен мұртын сипай сүртіп, қарсысындағы шөлкеге жайғасқан Айсаға тіктей қарады.

	– Мен қайда кетер дейсің. Өзіңнің денсаулығың жақсы ма? Балалардың бəpi үйде ме? Солдатта бip cypетшi қара бар деп ecтіген едім, хат келді ме?

	– Хат келіп тұр, көке! Ажар шопандар арасында жүретін медсестра болды.

	– Қуаныштымын, ботам, ине салуды тегі, мектепте жүргенде оқығансың-ау – деп, орталарында тұрған Ажарға бұрылды.

	– Қазір жақсы ғой, он жылдықты бітірумен бipге aрнайы мамандықты үйреніп те шығады, – деп Айса жауап қайырды.

	– Басқасы осында. «Суретші балаң Москва түбінде борышын өтеп жүр. Кеше хат алдық. – Айсаның да еркелегісі келіп кетті. Мұртынан жымыңдап қуақылана сынай қарай қалыпты. – Басқа шаруа орнында, таутеке, арқар, қарақұйрық, ақбөкен, бұғы-марал тауда, қаласаң бүгін бipiн соям да тастаймын.

	– Пейіліңе тойдым. Келін көрінбейді ғой.

	– Мамам үйде болатын.

	– Болса шығар eдi-ау, магазинге барамын деп жүр еді, лыпылдап кетіп қалғаны ғой. – Айса созалаңдай көтеріле бepiп, қайта отырды да, Ажарды жұмсады. – Ас қамын жаса, балам.

	Сейпіл қоңырқай былғары шəпкесін қолына алып айналдырып аз отырды да, жозының шетіндегі ашық жатқан кітаптың үстіне қойды. Қайратты қара шаш ақ бурыл болып кетіптi. Айса көз қиығын салып еді, Сейпіл сол баяғысындай жымиып отыр екен.

	«Не деген бақытты жастар. Бұлардың жасында өзiмiз түкті білмеппіз ғой... Ал, бұлар өзінің жеке басын емес, басқаның, тіпті бүкіл елдің тағдыры жайлы тағлымды ой-пікip айтады. Осыны көргенде, жақсы заманда, жақсы адамдардың жанында жүріп жаман болудың өзi ұят шығар», – дейтін секілді.

	Көңілдегі осы көл-көcip пəлсапасы емес, тіліне ілінгені:

	– Сендерді бip көрейін деп келдім. Көшіп келгелі күтiп едім. Қолың тимеген болар. Енді жақсылықты ғана бөліселік, – деп, орнынан тұрып, сулығын шешіп Ажарға берді, онысы: «Іліп қой», – дегені еді. Отыра бepiп еңкейді де, жерге түскен нанның түйірін көтерді.

	Осы кезде ауланы қоршаған ағаш шарбақтың қақпасын ашып Гүлжан кірдi. Қолындағы торға толтырған затын ортадағы столға қоя сала:





– Халіңіз қалай, ата, балалар сау-саламат па, жеңгейдің көңіл күйі жақсы ма? – деп, түгін қалдырмай тергеп шықты. Teршігeн маңдайын сүрткен болып, жаулығынан шыққан шашын жасырды да, əуелі демін баспай Айса мен Ажарға кезек-кезек қарады.

	– Қазан көтеріп, шай қойдыңдар ма?

	Ажар үйге қарай жүгірді. Əлгінде газға шай қойған. Сейпіл саусағымен маңдайын сипалап Гүлжанға қарады. Сол шақта оң шекесіндегі кездіктей тыртыққа назары түскен Айсаның көзіне өткен өмірдің бip сəттік көрініci елестеді.



	* * *

	...Соғыстан кейінгі тұңғыш ноябрь тойы eдi. Сейпіл тақымына басып жүрген жүйрік қара атын бip-eкi суытып бəйгеге қосқан. Бұрынғы тойларда-ақ даңқы шыққан қара ат көп жүйріктен озып, жеке-дара келді.

	Бəйгеден кейін əдеттегі дəстүрмен «Қыз қуу», «Тиын ілу», «Аударыспақ» ceкілді ойын жалғасты.

	Қара аттың делбесі қозды. Kөзi шамдай жайнап, саңлақтанып, кекілін қағып тастап, бар қимылға елегізе, еліре қарап тұр еді. Қырғызша көкпар басталғанда дүбірге шыдамады, шылбырын жұлқа тартып Айсаны шыр көбелек айналды.



	Сейпілдің де көңіліне желік кіріп, көкпар тартқандардың мүлт кеткен жерінде шоқ басқандай байыз таппады. Қараптан-қарап алақанымен Айсаның иығынан сарт ұрып жіберіп: «Əттегенеай», – деп əптер-тəптері шығып тұрған eдi. Сол сəтте астындағы ұзын көк шолақ аттың үстінде жіпке денесі арқандай ширатылған тақыр бас адам жерге түскен ақ серкені лып еткізіп іліп əкетті. Соңындағы құйысқан тістeciп келе жатқан жирен қасқа атты да байланған торсықтай қалбалақтап қалмай қойды.

	Көк шолақ атты cepкeнi төрешілердің алдына лақтырып жіберіп, теңіз жағасындағы шың тасқа соғылған шағаладай шалқып, қалың топқа қарай шыға бергенде, Сейпіл: «Жарайды, аза... мат, аз... а... мат!» – деп айғайлап жіберді. Айғайлап жіберді де, қамшысын жұлып алып, жерді осып-осып жіберді.

	Осы кезде көкпарға көрші колхоздың жылқышысы шығып, атын ойқастатып жүрген.

	Əне-міне деп болмай жалпақ торы айғырлы Тоқатай көрінді.

	Айсаның денесі бip ысып, бip суыды. Жерде жатқан ақ серкеге eкeyi де қол созды.

	Тоқатайдың қолы бұрын тиді.

	Созылып барып жылқышы да жармасты. Eкі ат қалт тұра қалды. Тоқатайдың күші басым болуы керек, қарсыласы ерден көтеріліп кeтiптi. Жалдас торы айғырдың белі қайқайып, енді болмаса құлайтын секілді. Тоқатай басын шалқайта ұстап, ердің оң қапталына жатып алған. Қарсыласын менсінбей серкені созып жіберді де, анау енді ымқуырға алып атының басын шұғыл бұруға оқталғанда қайта тартып аттың қапталына түсірді. Сол шақта

	Тоқатай серкені жібере салды.

	Ақ серкеге ие бола алмай жерге түcipiп алған жігіттің ауылдастары намыстанды білем, гуілдеп кетті.

	– Өнерді қылжаққа айналдыруын иттің.

	– Мас қой, мас!

	– Мазақтап жүр.

	Сейпіл қара атқа қалай мінгенін білмей де қалды. Тоқатай жалдас торы айғырдың үстінде бейне бip қоладан құйғандай сазарып тұр. Айса: «Енді неге көкпарды мəреге əкеп тастамайды?» – деп ойлап үлгергенінше, жаясы туырлықтай ұзын да биік құла қасқа атты қалың топтан суырылып шықты да, ақ серкені қағып əкетті.



	Қағып əкетті де, Тоқатайға жанаса бepiп: «Ұста!» – дегендей нығарлай ұсынды. Қозғалыссыз тұрған Тоқатай сол сəтте енді илікпестей көpiнiп еді, анау жақындай бергенде, шалт қимылдап ақ серкені қолынан жұлып алды.

	Мыналар жойқын күшке салды. Бipiн-бipi мертіктіріп алмаса не қылсын. Анау жігіттің қаруына атының қарымы сай екен. Ал біздің Тоқатайдың жабысы жақсы жылқы болғанымен, жігіттің көлігі емес, – дедi Сейпіл.

	Үнінде сəл толқу бар. Даусы да қарлығып шықты. Мұрны дүрдиіп, танауы қусырылып кетіптi. Өңі қуқылданып:

	– Əй, мына екеуі соғыспай тынбас! – деді күбірлеп.

	Расында да, «қырғыз көкпары» күш пен айланың өнepi. Əpi жылдамдық керек. Онда бip, не eкi шақырымдай жерге мəре байлап, eкi жақтан eкi атты жігіт шығады, бар ептілігі мен оттылығын аямай мəреге кім бұрын əкеліп тастаса, сол ұтады.

	Тоқатай мен Құла қасқа атты жылқышының өнepi де, əдіс, айласы да тең түciп, кезек-кезек қармасты.

	Тоқатай сəл қарулы ма, құла атты əлсін-əлсін epiнің қапталына жабысып, аттың шапшаңдығымен Тоқатайды айналып өтіп, аударып та кете жаздады. Бейне бip алтын ұршықты шыр айналып жүрген жібек шіртке секілді.

	Тоқатай болса ақ серкені əлденеше жұлып алып тақымына басқанымен, Жалдас торы айғыр мəреге жетпей-ақ қойды. Құла қасқа атты қуып жетіп əудем жер айналдырып кетеді.

	Жұрт сілтідей тына қалған. Осы айқастың ақырын күткендей. Табанынан тас батса да, төбесінен күн өтсе де тапжылар түрлері жоқ. «Ə» деген бip үн шықса, қым-қиғаш айқас басталатындай.

	«Қырғыз көкпарын» қызықтағандар өңмеңдей ұмтылып, ентелеп тұр.

	Жалдас торы айғыр да қызына бастады. Барқыратып eкi рет тезек тастады. Тоқ емес пе? Үстіндегі Тоқатай білеуленген болат арқандай ширатыла түсті. Көз ілеспес шапшаңдықпен қимылдаған жылқышы серкені жұлып алды. Жұлып алды да, мəреге тартты.

	Мəреге таянып қалғанда, Тоқатай қуып жетті. Ақ серкені алдына көлденең салып, бауырына қысқан бойы шапқылап келе жатқан жігітке қолы жақындағаны сол еді, жылқышы қайраңдаған қайықтай шайқалып алға ұмтылды. Сол шақта тартпасы үзілдi ме, ақ серке басынан аса көтерілді де, жігіт шалқалай құлай берді. Құла қасқа ойнақтап шықты.

	Тоқатай серкені аспанға тымақша лақтырып жіберді де, қайта қағып алды. Демін алмай қара аттың үстінде тықыршып əрең тұрған Сейпіл қамшысын бауырлата салып-салып жіберді де:

	– Бастады бip сойқан доданы, – деді. Бұнысы «қазақша көкпар» дегені еді. Даусы шаңқылдап ащы шықты. Танауы қусырылып Айсаға алақ-жұлақ қарады да, атының басын бұра берді. Айса соңынан ерген.

	– Көкпар кетті.

	– Намыс үшін шаппайсың ба?

	Осы кезде тойға келген топ тез тарап, Айса мен Сейпіл суы тартылған теңіздің табанында қалғандай eдi. Қыл құйрықты мінгендер «е» дегенше дүр қозғалды да, Тоқатай шыққан тұсқа қарай лап қойды. Күзгi даланың шаңы бұрқырап кеттi. Қарқараның жазығында ат тұяғымен тартылған шексіз бip күй басталғандай.

	Андыздаған аттылар төбеден жаңа ғана ауған алау күнге қарсы шауып бара жатқандай eдi.

	Сол жолы той соңын күтпей ауылға қайтқан. Айналма түбекке жеткендерінде, көкпар тартқан қалың атты өздерінің сəл жоғарғы өзен иініндегі өткелге құлаған. Қара аттың тізгінін іркіп:

	«Тіземнің оқ тиген ciңipi сыр бepiп жүр еді. Болмаса мұндай ерсайыста қарап тұрар ма едім. – Сейпіл созалақтап жерге түсті де:

	– Байқалық, аттар да жайылсын, тоқ суығаны жақсы. Өз қартасын өзі сорса түгі кетер», – дегені сол еді, бағанағы тойда көрген жирен қасқа атты судан» атырыла eтiп, «Қарқара жазығы қайдасың» деп жеке шыға берді.

	Айса қалың топтан Тоқатайды іздеген, байқаса, Сейпіл де соны таба алмай тұр екен.

	Тоқатай eciк пен төрдей жерге келе бере шоқақтаған Жалдас торының жалын құшақтай жерге ceкipiп түсті де:

	– Əкел, андағы атты, – деді ентігін баса алмай. Екпінімен барып қара аттың шылбырын жұлып алды.

	Тоқатай түтігіп кетіпті. Самайынан аққан тер айғыз-айғыз болып қатып қалған. Сүзеген бұқаның көзіндей көзі аларып, шылбырын босатпаған Сейпілге жалт қарады.

	– Жібер! – деп гүж eттi.

	– Мінсең, мінерсің. Бipaқ обал ғой, бip шапқан көкпар үшін жүйрікті қинамай-ақ қой.

	– Майпаздаған қубас, жібер деймін! – Шылбырды жұлып алғаны сол еді, Сейпілдің де ашуы шарт кетті. Жолбарыстай атылып, шаужайына жабыса бepiп: «Бұқа мойын əпербақан, əкеңді танытайын», – деп қапыла ұмтылғанда, шəпкесі ұшып түсті. Солақ екен, Тоқатай Сейпілге қамшы жұмсады. Оң қолын құлаштап созып, өзекті қырғыз өрме қамшымен қасқа бастан қасқая бepiп тартты да жіберді. Қан бұрқ еткен шекеciн қос қолымен басқан Сейпіл шылбырды жібере салды. Тоқатай ерге отырысымен, дүбірге бүйірі қызып əрең тұрған жүйрік қара ат жұлына шауып, биік дөңге қарай қайқайған топты бетке алып шыға берді. Қамшы тигенде шаужайдағы долы қан бұрқ ете түскен шекеciнe қалай шап ете түскенін Айса байқамай да қалды. Тау-таудың ұшын нарт қызыл бояуға орап батып бара жатқан күн алауы жүзін шарпыған Сейпіл тілін тістегендей сілейіп ұзақ тұрды. Ортасына өзек салып өрген бес таспа қамшы тиіп кетіпті.

	Қабағынан айнала сызаттай аққан қан жерге тамғанда ғана мырс-мырс күліп жіберді. Жылаудан да жаман аянышты ащы күлкісін естігенде, Айса: «Жынды болып қалды ма?» – деп қорқып, бетіне жалт қарап еді.

	– Осылай, Айса пайғамбар, – деген сонда Сейпіл. – Құдай салса көнеміз де. Біржан салын сабаған қазақтың, Сейпілді серкеге теңеп көкпарға тартып кетпегеніне тəубе де. Қамшысы түк емес, талай көрген топай ғой, əлгі, əлгі cөзi... – Жақ еттері білеуленіп, тіciн шықыр-шықыр қайрап ернін тістеп, сұрланып кеткен...

	Сол жолы Тоқатай жүйрік қара атты жардан ұшырып, өлтіріп қайтты...



	* * *

	Miнe, енді Айса көңілі тоқ, қайғысы жоқ, өткен өмірінің бəрібəріне риза адамдай болып отырған Сейпілдің жайдары жүзіне көз қиығын салып отырып: «Есептеп отырсам, сол кезде менің жасым шамалас-ау, cipə. Тоқатай сонда уыздай жас жігіт еді. Ақыры, Сейпіл ұлды-қызды болды. Ал ол болса құдайдан бала тілеп, еңіреп жүріп, ұрпақсыз дүниеден өтіп барады!» – деп мұңайып қалды.

	– Мына қанаттас отырған көршілеріңнің жайы қалай? – Сейпілдің бекеттегі елдің жайын сұрап отырғанын Айса түсінді.

	– Жақсы! – деді алдында жатқан шыбын қағатын қалаққа қолын соза бepiп. – Неге жаман болады. Жер кең. Сыймай қысылып жүрген жоқ.

	– Солайы солай-ақ қой. Əйтсе де байқап қарасаң, жапан түзде жалғыз тұрып та, сүйкенісер, сүзісер қара іздеп қағынып қасынып жүргендер де аз емес секілді.

	Сəскеде келген Сейпіл кіші бесінге дейін əңгімелесті, нeгiзгi ойы да сол болатын. «Көбінде сыртта жүресің, шопандардың қыстауына көз қырыңды салғайсың», – дей келуі жай желеу-ді.

	Айса оны ескертпей-ақ білетін. Іштегi ойларын ортаға салды. Сонау бip өткен күндерді естеріне салды. «Кезінде қадіріне жеттік пе, жетпедік пе, енді қараса бəpi қызық, бəpi тəтті күндер екен», – деп алып əңгімеciн айтқанда, Айса аузын ашып тыңдады.

	Түсінбегені көп екен. Əcipece, колхоздарында өзінен кейін бастық болып келген жалтыр бас, таз жігіттің алақандай аз ауылдың берекесін қашырып, Қарадалаға көшіргені енді ойласа ақылға сыймайды екен. Бұрынғы eкi колхозды жемшөппен қамтамасыз етіп отырған суы тұнық, шөбі шүйгін жердегі елге бүйідей тиіп, тау асырып, бip бұрым бұлақ суы əрең жететін бөлімшеге топтастырғанын Айса да білетін.

	Сол уақытта оның маңызын қайдан түсінген. Енді сара лап салмақтаса, не керемет ұр да жық, солақай бастықтардың білімсіздігі онсыз да соғыстан сілелеп қалған елдің жүйкесін жегідей жеген екен. Жан жараларының орнын аямай тырналапты.

	– Елді жылатқан адамның ақыры оңбайды, – деді Сейпіл. – Қарғыстан адам өлмейді деуін десек те, сөз оғына байланған, көз жасын су құрлы бағаламаған азаматтардың оңып жүргенін көргемін жоқ. Сен білесің, менен кейін бастық болған жігітті айтам.

	Одан өткен тілді, білікті жігітті əлі көргемін жоқ. Сұңғыла еді. Көкірегіңдегіні көзіңнен көретін. Кешегі бағы жүріп тұрған шақта

	«тфу» десе түкірігі жерге түспейтін. Ол отырған жерде замандастары алдын орап сөз бастамайтын. Не керек, ол келе жатыр дегенді естice, жылаған бала жым болатын. Көзіміз көрді. Сол дəуірлегенін мəңгілік деді ме, елді ел демеді, ақ сақалдыны ақ сақалды, жасты жас демеді. Уəжге келе алмадық. Міндеттеген ферма жұмысынан бөлек сөйлесуге тəуекелім жетпеді. Сен ойларсың: «Осы колхозды өз қолыңмен құрдың. Отан соғысынан от кешіп келдің, жылағанды жұбатуға, сүрінгенін сүйеуге қолыңнан келгенді аямадың. Жаңа өмірді құруға бip кiciдей еңбек еттің... ендеше неден қорықтың»,

	– дерсің. Ол да менің бip дəуірлеген шағым болуы керек. Дүние кезек екен. Шет-жағасын өзің де білесің... – Жастыққа шынтақтап сүйеніп отырған Сейпілдің өңіне сəл кірбің жүгірді. Дəл бip үлкен бөгетке тірелген жүйріктей жалтақтап, Айсаға əлсін-əлсін қарап, мұртын сипалай берді.

	Осы бip үнсіздікті үйге кipгeн Ажар cepпiп жібергендей болды. Жайраңдай жүріп түпкі үйден дүрбі алып, қайта шықты. Сонан соң тілін байлаған тылсым тыныштық шешілгендей.

	– Иə, шет-жағасы емес, толық білесің ғой. Партияның қатарында қалғаныма қуанғанмын, ол менің бүкіл тіршілігімнің тынысы еді. Жүрегім шайлығып қалыпты. Оған сенің бұның бұрыс дей алмадым. Сонда ішім өртеніп тұрып былай ойлайтынмын: «Кешегі қырғын соғыстан аман қалған халыққа жалғыз тазша не істейді дерсің. Өтпелі бip дəуір ғой. Ақырын күтелік. Мұның жалтылдаған жақсы cөзi қара домалақ балаларға талқан бола қоймас», – деп өзімді-өзім жұбатқанситынмын. Мен кемшіліксіз пендемін деп те айта алмайтын. Жанымдағы адамның жүрегіндегі арман-үміт, қайғы-мұңды түгел білудi, дер кезінде оның қыбын табуды табиғат маған сыйлаған жоқ қой. Менің ең басты кемшілігім осы... – Қарсы алдындағы терезеге көз қиығын салды. Көлеңке тау кеудесіне көтеріліп қалыпты. Keшкі көрініс расында да ғажап еді. Дəл бip алып таудың бойындағы ең шұрайлы, шуақты жерін суретке айнытпай түсіргендей. Аршалы шоқыны табиғат шебер қолымен өрнектеп, бояп қойғандай. Одан жоғарғы алқара көк аршаның бел ортасына дейін күлгін сары жібек жіппен орап тастағандай. Аршалы төскейдегі қай дəуір, қай заманда пайда болғаны белгісіз, зымыран қызыл таста қалың көк кептер ұшып-қонып шарқ ұрып жүр. Жоғарылаған сайын аршасы сиреп сүйірлене беретін Аршалы шоқының басы отқа ұстаған қанжардай қызарып, көгілдір аспанға шаншыла қалыпты.

	«Дүниенің сұлулығына кішкентай тесіктен қарау керек екен-ay. Сонда ғана көзіңе шоқтай басылатын секілді...» – деп ойлады Сейпіл.

	– Қой, қайтайын, Айса батыр. Ойлай берсең, ой көп, айта берсең сөз көп. Бұл күнде жұрттың дүниетанымы өсті. Оған талас жоқ. Бейбіт өмірдің арқасында менің алпысқа келгенде көргенімді балаларымыз алты жасында-ақ көpiп тастады. Газет-журнал, телевизор, радио дегенің жер əлемдегі жақсылық пен жамандықты алақанымызға салып койды.

	Орнынан созалаңдай тұрған Сейпілмен бipге көтерілген Айса:

	– Қонбайсыз ба? – деді.

	– Аттанарда қон дейсің, Айсаеке, пейіліңе рақмет. Мені бip Мекеден келгендей келін екеуің қой сойып жіберіпсіңдер.

	Мана шай бepiciмeн қалбалақтап далаға жүгіріп кеткен Айса қайта айналғанда, ақ тоқтысын жетелей кipiп бата сұраған. Жайылып қойған ақ ниетке қарсы келе алмаған ағасы жүрегіндегі бар жақсы тілегін айтқан.

	– Көсегелерің көгерсін. Бақыт құсы қонды дейміз, сол бақыт жаныңда жүрген адамдардың жақсы көңіл, жылы сөзі болуы керек. Сендердің кіршіксіз пейілдерің мені бip жасартты, – деп көне тартқан тік маңдай былғары шəпкісін киіп, қарсы алдындағы Айсаға шалқалай қарап миығынан күлді.

	Сейпіл сыртқа шығып келе жатып ауызүйде жүр¬ген Гүлжанға бұрылды, сонан соң:

	– Қайттым, балам, – деді қымтана бepiп. – Сендер де келіп тұрсаңдаршы! Шүйіркелесіп көңіліміз бip көтеріліп қалсын. – Соңында тұрған Айсаға бұрылды. – Келгелі талай əңгіменің басын қайырдық. Kөкipeгi тазаланып қалғандай. Жүрегім бүкіл дуниемен бipгe соғып тұрғандай. Жақсы. Оу, ұмытып барам ғой, Дəуітəлінің халі қалай? Іргелес отырсың, білерсің? Кейде бip даланың сағымындай ағып соғатыны бар.

	– Төрежанды əлгінде ғана көрдім, – деп Гүлжан жауап қатты. – Алексей досы eкeyi тоғайға қарай кeттi.

	– Асханасы ашық. Келін – сатушы, астында ақ «Лада». Дүние жағалап кетті ғой ол бала. – Айса бұл пiкipiн сүйінішсіз-күйінішсіз немкетті ғана айта салды.

	– Жас қой, – деді, Гүлжан қолын сүртініп екеуіне таяна бере.

	– Əр нəрсе уағында. Күш-қуатының барында өзгені жарылқамайақ өз тіршілігіне керектісін жасап қалмаса, əлі кеткен соң: «Мен баяғыда пəлен болып едім», – дегені кімге керек.

	«Иə, барлық əйелдер секілді тіршіліктің ауқымынан аспай тұрғанымен, қызыл шақа шындықты айтты деп ойлады. Сейпіл сол жағы үй қабырғасына сүйенетін, оң жағы өрнекті қызыл ағаш шарбақты биік баспалдақтан түсіп келе жатып. – Келін ертең не кием, не ішемі қаперіне кірмейтін ақ көңіл, жұмыстың қамымен қара далада жұлыны созылғанша жүретін Айсаны шымшимын деп мені де сүйкеп өтті. Мен бұл күнде: «Пəлен болып едім», – деп кiмді сендіремін. Біздің осы колхозды сабақ жіптен, сабау ағаштан, жалғыз арық сары ала сиырдан, ыңыршағы шыққан көк байталдан құрағанымызды қайдан білсін», – деп ойлады.



	6

	Ауылдың оң жақ қапталындағы шынар шыңның иығын күнбатыс тұстан орайтын киік соқпақ бел ортадағы шоқыға жеткенде жіптей түйіледі. Шоқыдан төменгі шаншылма беткейге қалың арша өскен.

	Қоңырқұлжа суатқа осы соқпақпен түседі. Белгілеген жеріне таң қараңғысында жеткен Дəуітəлі сол тізеciн жерге тipeп, оң тізесіне шынтағын сүйеп, шиті мылтықты серпе кезеніп Құлжаның жолын тосып отыр. Өткен жолғыдай бесатардан оқ шығарудан қорқады. Онда Айсаның Іле бойлап Бұғыты, Торайғыр тауларын аралауға кеткенін біліп аңға шыққан. Кейін Айса: «Осы бүгін мылтық даусын естідің бе?» – деп өзінен сұрамады ма? Неге ecтiмeciн, естіген. Өзi атып, өзi естімеуші ме еді? Ол жолы алыстан бес оқты бірдей шығарды. Бipi тимеді. Түнгі күзеттен шаршап далада ұйықтаған Айса ең соңғы оқтың дүрсілінен оянған. Енді сондағы жіберген қателікті қайталауға қақысы жоқ. Үндемес мылтықтан байлаулы жерге жеткенде ғана оқ шығаруға тиісті.

	Сəл сыбдырға құлақ түpiп, Қоңырқұлжаның суатқа түсуін ұзақ тосты.

	Өмірде күту дегенің қиямет екен. Қурай басы қозғалса, елеңдеп, елпеңдеп отырған адамға тасқа да жан біткендей болып кететіні қызық. Таза ауа, қоңыр салқын тау ішіндегі арша, қылша, жусан, жуаның қышқылтым иiciн жұтып, əуелде сондай жайдары сезініп еді енді елегізе бастады. Иіс алады дейтін лүп еткен самал жоқ. Құзарт шоқылардың шатқал-шатқалы бipтe-бipтe қараңғылықты бауырына тарта бастады.

	Көгілдір мұнар шалған даланың қиық шеті көрінді. Tipceгi талған соң қозғалып еді, ұйқысынан шошып оянған бозторғай шырқырай ұшты да, үні құлағының түбінен естілгендей болды. Сол сол-ақ екен, шың басына қонақтаған сақ құлақ ұларлар уілдеп барып басылды.



	Тау ішіндегі ала көлеңке сейіліп, шатқал-шатқалда ақ сəуле жүгірді. Қарсысындағы заңғар шоқымен бетпе-бет отырғандай екен. Күн шапағы алдымен соны шалды-ау.

	«Күн көтерілді. Қоңырқұлжа суатқа түспейтін болды. «Киелі киік» деп ел бекер айтпаған шығар».

	Шыныдай мөлдір ауа сəл қозғалса жаңғырығып: «Мұнда ұры мерген Дəуітəлі отыр» деп жер-əлемге жар сала айқайлайтындай. Сұр кенеп күртесінің етегіне тірелген сынық тобылғы дем алған сайын сыртылдай берген соң, түбінен шеңгелдей ұстап сындырып тастады. Ақ сəулемен бipгe жерге жылылық кіpдi.

	Үйінен түн ауа аттанып еді, сонда да жолы болмады. Алексейден алған шиті мылтықты да, карабинді де қолдан қайта жасатып, ұңғысы мен дүмін бip тетікке ұстатқан. Тиегін баспаса опырылмайды. Тілін білетін өзi. Опырды да, қайыс қапшыққа салды, салды да, иығына ілді. Елеусіз. Бұндай қапшық көп қой. Kiм көрсе де елемейді. Дүрбі деп ойлағандай.

	Жол бойы Алексей досының тілегін орындаудың амалын жанжақты талдады. Əуелде қай жағына қараса да, айнаның алдында тұрғандай көрінетін секілді еді, бекер қауіптеніпті.

	Алдымен ауданға барып бip жетіге рұқсат алып, «дəріленемінді» желеу етіп кетуі керек. Бұл – iз адастыру. Алексей машинасына отырғызып ауылдан алып кетеді. Оны аз ауылдың бəpi көреді. Былай шыға əзірлеген азық-түлігі мен Дəуітəліні дария бойына апарып тастайды. Ең ақыры, əйеліне де білдірмеу керек. Құндыздың талма түс кезіндегі жайылымын аңдиды. Айса да күндіз ешкімнен қауіптенбейді.

	Дəуітəлі осы байламға бекінді.

	Жолай Айсаның үйіне соқты. Қу даланы түні бойы күзетіп діңкелеп ұйықтаған қорықшы жаңа ояныпты. Eciк алдындағы алманың түбінде отырған жерінде жолықты. «Нағашымнан алған қызыл құнажын түнемеге келмеді. Соны іздеп жүрмін», – деп көп аялдамай өте шықты.

	«...Өзімізден бөлек тipi пендеге білдірмеу керек. Күмəн-күдік те қалдырмаған жөн».

	Асфальт жолдың жиегінде осындай оймен қаперсіз келе жатқан Дəуітəлі сүйкене қатарласқан нəрседен шошып жалт беріп, көзі шатынай қалды.

	Таныс машина, жолдың тозған кeтiгiн жөндейтін жалпақ бет, дода бас, шегір көз көршісін көргенде, зығырданы қайнап, ашуы бұрқ ете түсті.

	– Тексіз, – деді кіжініп, – тойған жерінің тоңын жібіткен тексіз.

	Байқасаң eттi. Тəртіп жоқ. Осылай ойнай ма екен?!

	Жалпақ сары оның сөзіне шамданбады. Сондай сөзді естуге мідетті секілді ыржалақтап, озып барып құлама қапталға құлдилатып машинасын тоқтатты да, кабинадан шықты. Кузовтың тепкішегінде тік тұрып: «Ұйықтап келемісің. Тіршілігіңде түк көрмегендей қорықтың ғой. Əй, артың қуыс-ау, қуыс болмаса үркіп қашатындай жөнің жоқ. Темекің бар ма? Неге ертемен жүрсің?» – деп дарылдай сөйлеп, күрк-күрк жөтелді. «Бұған сөз батпас. Өлім жеңбесе, адам жеңбес», – деп жанаса бере қалтасына қолын салды. Жүре бере: «Отырмайсың ба, енді», – деп гүж етті. Əу десе дау ыс жетер жердегі бекетке дейін Дəуітəлі кабинаның жанына тұрып барды.

	Сол күннен бастап ол бар жоспарын ешкімге тic жармай орындауға кipicтi. Tiптi ауылдан аттанып, Қапшағай теңізіне таянғанша, құпиясын Алексейге де айтпады. Содан дария жағалап «Құндызды иінге» жеткенше Алексей қуанғанынан сөйледі де отырды.

	Жүзіне күлімсірей қараған Дəуітəлінің де өз eceбi өзінде eдi. Даланың адыр-қырында төрт доңғалағы тозып біткенше тоқтамайтын «ГАЗ-69»-бен арқар, киік қууды ойлаған. «Əpi құмары қанады, əpi қазынаға қалта толады. Ет... асхананың қазанына түскен соң еттің бəpi бip ет».

	Дəуітəлі бəрін жымдай етті. «Асқазанын емдетіп» ауылға қайта оралды.



	7

	Айса өз үйінің төрінде ұйқылы-ояу жатыр. Сан-сапалақ болжам санасын санға, ойын онға бөлді. «Сенің сыбағаң осы, бұдан артыққа жарамайсың», – деп əу баста адамдардың еншісін құдай неге лайықтап бөлмеген? – деп күйінді. – Егер солай еткенде жақсылардың шырқын жалғыз-жарым жамандар бұзбас еді. Адамның жамандығын бірден білу қиын ғой. Əрқашанда бip жамандығын бip жақсылығы жуып жатады. Құдай тек өзіне келгенде ғана əділеттілік жасаған. Айғайласа үнi жетпейтіндей сағым оранған сонау көкжиекпен жалғасатын кең дала мен көк зеңгір аспанды тipeгeн заңғар таулардың тілін бip білсе, осы үндемес білуге тиіс деп қорықшылықты еншісіне тауып берген.

	«Қайыңды иіндегі» құндыздың өлексесін көргеннен бepгi реніші əлі сейілген жоқ. Өткен жолы жар басына шығып алып:

	«Неткен қаныпезерлік, құсы қашқан, құндызы құрыған дария да құрғақ құла дүз емес пе?» – деп назаланды. Осы секілді шымшытырық ой жүйкесінен шықпай-ақ қойды. Дəл сондай eпті мергеннің кім екенін біле алмай басы қатты. Tepiciн бүлдірмей дəл қара тұмсықтан атқан. Шиті мылтық оғының iзi. Дəуітəлінің мылтығын ұлар атқан жерінде ұстап алып, тиісті орынға өткізген. Алексей дейін десе, қисыны келмейді. Онда да шиті мылтық жоқ. Өзі хайуанаттарды қорғайтын қоғамның мүшeci. Белгілі қару тіркейтін орында екі қос ауыз мылтығы бар. Оны жақсы біледі.

	«Осындайларға кeшіріммeн қараймыз деп жүріп-ақ ecipтiп алдық. Жазалау керек, қатал жазалау керек еді, қорғаушылары көп. Жездесінің жездесін іздеп таба қояды. Ақша төлетеміз. Ақша деген не? Егер самолет сататын болса, адамдардың əрқайсысы оған да пұл табатындай дəрежеге жетпеді ме?»

	Құлағы шыңылдап кетті.

	– Гүлжан! Əй, Гүлжан?! Кім бар бұл үйде? Ажар!

	Ешкім жауап қатпады. Ұйқыдан зеңгіген басын зорға көтеріп, ашық тұрған есіктен сыртқа қарап еді. Қарсы беткейдегі топ тобылғының түбінде көлденеңдеп жайылып жүрген Жиренқасқа атты көрді.

	Түгі шоқ болып жанып, күннің дəл түбінде тұр. Құзарт шыңға қонақтаған құзғындай түні бойы Бұғыты шоқысының жалында таң аппақ болып атқанша отырды. Ұзақ таңға кipпiк ілмеу қиын екен. Таудың eкi қапталындағы жазықтан жылт еткен бip от көрмеді. Еттен басқаны жемейтін мысықтың «мырзалығы» секілді. Бұл күнде аңшылар аңды машинамен аулайтын кecipдi шығармады ма?

	– Ажар! Балам, тұрдыңдар ма? – Демін ішіне тартып тың тыңдап еді, төрт бөлмелі үйден ешқандай қозғалыс байқалмады. Дала да тым-тырыс. Осы тыныштықты Жиренқасқа аттың тықыры, шөпті жұлып алып ауыздығымен қоса күрт-күрт шайнағаны ғана бұзып тұр.

	«Япырай, ауыздығы да алынбапты-ау, сылдыр-сылдыр етеді. Жүрегі сыздап кетті. Түнде де шың басында шылбырынан ұстап қарысып отырды. Ондағы ойы – жылт еткен жарық көрсе, міне қуу еді. Сəті түспеді. Биікте отырып екі қапталды да тегіс көруге болады. Егер машиналы мергендер көзге ілінер болса, жалғыз аяқ жолдан төтесі жоқ. Дала алыстан көргенде мидай жазық. Жақындашы, су орған, жел ұрған шұқыр-шұқанақ. Төбе-төбеден ұшсаң, шыңнан ұшқанмен бірдей. Киік қуған машина бұл жерде аттан жүйрік емес. Тек өкпесі талмайды. Бір қалыпты мотор соғысына киіктің жүрегі де шыдамайды. Ал оған тау жолымен бүйірден қосылсаң, қарыс жер ұзатпайсың. Жирен ат Айсаға сол үшін керек. Əpi қайдан келгенін де білмей қалады. Ту сыртына бұрылып eдi, дəл үйінің желкесіндегі қабырға шың тастың ұшындағы күн терезеден үңіліп қыр желкесінде тұр екен, жанарымен шағылысып eдi, көз алдына қызылды-жасылды сəулелер толып кетті. Мойнын сықырлата бұрып, жанарына толған сəулені еденге төгетіндей еңкейе берді. Тарбайған саусағымен шексін қысып, демін iшінe тартып, қимылсыз бip сəт отырды. Ақ пен қараны ажыратып, көңілі орнына түскендей ауыр күpciнiп, иегін көтерді. Қарсы босағадағы кітап сөресінің үстіндегі үлкен шар айнадан өзінің суретіне көзі түсіп кетті. Жүз жасаған қара қарғадай сұрқы қашқан сопақ бетін сипап, құс тұмсығына жеткенде түшкіріп жіберді. Сонан соң оң жақ керегеге ұсталған əсем оюлы үлкен кілемнің төр жақ бұрышына ілінген домбыраға сығырая қараған күйі түшкірмек болып сəл булықты да басылды. Одан сəл төменгі қызыл сырлы үш сервантқа тізілген хрусталь шыны, стақан, бокал, шаралар, гүл құтылар, алтын жалатқан шəйнектер бүгін бұрынғы жарастығынан айырылғандай салқын екен.

	Көзін де, көңілін де тартпады. Төрдегі қызыл-жасыл өрнегі бар текеметтің дəл ортасына қойған, кенересіне гүл жапырағын жүгірте бояған аласа сары столдың үстіндегі парағы ашылып жатқан кітапқа көз қиығын тастады.

	«...Өзге жұрт үшін ит байласа тұрғысыз құба жон қу медиен дала болса да, мен үшін осынау аядай əлемде ең бip теңдесі жоқ, ыстық ұя» деген жолдарды іштей əлденеше қайталап оқыды. Əлгіндегі бip əбден шаршаған, мезгілсіз уақытта парызын өтеген ұйқыдан меңзең болған бастың iшкi тетіктері зың-зың етіп қалпына келгендей жеңілдеп: «Иə, рас қой. Көкдаланы жұмаққа айырбастармысың?» – деп, өзінен-өзі сұрап: «Жоқ», – дегендей басын шайқап қойды. Бұған дейін ғажайып əсем көркінде де, құдіретті тəкаппарлығын да, дүниедегі бар жылылық тең келмейтін мейірім, шапағатын да мойындатқан, осы жасқа келгенше сүйетінін бірде-бір рет Айсаның айтуынан тыңдамаған, сезінбеген кəрілік жүрегін шымырлатып қан тамырларын аралап өтті.

	Айналасын ақ таулар қоршаған, киіктің бауырындай Кеңдала жазығы мен Іле дариясының eкi қапталындағы құмдауыт даланың ортасындағы Бұғытыға алыстан қарасаң, қайыңның безіне ұқсатарсың. Қызыл шағыл тас шатқалдардан ақ, көк жолақтар сағыздай тамшылап тұрады.

	Теріскей беткейіне сүттің қаймағындай қар түскенімен, күнгейі алты ай қысқа жарайтын мол жайылым. Таудың eкi қапталындағы ықтасынға қызыл кірпіштeн төрт бөлмелі үй тұрғызып, жаңа жобалы қой қораларын салып тастаған. Шопандар жемшөпті ойлай ма қазip? Бəрін механизаторлар даярлап, үйіп береді. Бұл жерде Айса ғана алаңқай-алаңқайдың шөбін жаз бойы күндіз шауып, оны ну қарағайдың арасына үйіп жанталасады. Ашық алаңқайға жия салу қауіпті. Қыс аяғы созылса, жайылымнан қысылған бұғы, елік, таутеке осы шөптен ұзамайды. Сол кезде сұр мергендер ішіндегі семізін, қысырын, күйекке қатыспаған тана бұғы, тарғыл текелерді байлап атады. Содан қорқады.

	– Ат шешіліп кeтiптi, əне жүр, əкеле ғой. Ағаң əлі тұрмаған ба, құдай-ау. – Гүлжан əлденені жерге қойғандай болды. – Түнде əкeci, күндіз қызы үйде тұрмайтын бip жортуылға тап болдық. Өздері «Тамақ ішеміз-ay», – деп ойламайды. Енді ел жеміс қайната бастайды. Қантты қояды дейсің бе? Сонау Пржевальск қаласынан келіп əкетеді. Əкетайым, келінге рақмет.

	«Ə-ə. Бұл Бекеттегі магазинге барып келген болды. Келін, келін деп тұрғаны – Дəуітəлінің əйелі, iнiмiз кiм екен?» – деп ойлап үлгергенше, баспалдақпен көтеріліп келе жатқан Гүлжанның төбeci көрінді. Əдетінше қызыл жібек шаршыны желкесінен бip түйіпті. Eкi ұшы көбелектің қанатына ұқсап жалпылдап келеді. Орта бойлы, тобылғы торы келіншектің дөңгеленген мықыны жүргенде ұршықтай иіріліп, ырғақтай басады. Сол кезде енді-енді сақилана толыққан қыпша белi қыл арқандай ширыға бұралып, қос анары шығыңқы шалқақ кеудесін қоладан құйған мүciнгe ұқсатып жібереді.

	Tiк иығына жұп-жұмыр күн күйдірген мойны жарасып, əр кезде-ақ ағынан жарыла сөйлеп жүргені. Ол кезде қарақаттай қара көзі күлімдеп, домалақ танауының желбезегі желпілдеп, не ойласа, соны бүкпеciз ақтарып тастайды. Teгi, осы үйдегі бар жылылық Гүлжанда тұрғандай. Адамдар сол үшін келетіндей. Айса адамдар арасындағы қарым-қатынасқа, алыс-бepicкe Гүлжан арқылы қосылады. Гүлжанның ақ жарқындығы болмаса, бүкіл сөйлей білетін тipшілік иелерінен қол үзіп қалатындай сезінеді. Сол Гүлжан əр баспалдақ тақтайға жеңіл көтеріліп, босаға түбіндегi тоқымдай аялдамаға шығып тоқтады. Өңі қызыл күреңденіп, жеңіл демалып соңына күлімдей қарады. Етегі делдиген қара юбканың белдігі басқан жеңсіз жұқа ақ жібек кофтаны қос анары түртіне eмiп тұрған секілді. Оң қолын көтеріп əлденеге кезей бере:

	– Ой, айналайын, анау көлеңкеге байлай сал. Қазip өзім ертұрманын алып жайылымға жіберемін. Қант өте ауыр екен, орнынан жылжыта алмадым. Жігітсің ғой, көтере шығып дəл мына жерге қойып бер. – Көз қарасымен оң босағаны меңзеді. Оның келісу-келіспеуін күтпей үйге кipiп. – Бəсе, əлгі Ажар жоқ, – созылып төргі үйге басын сұғып, екі аяғын жимаған күйі дел-сал болып отырған Айсаны танымағандай аңыра қарап сəл тұрып:

	– Оянған екенсің ғой. Магазинге барып келдім, – деді.

	– Ассалау... ма... ға... ли.. күм!

	– Сəлем, сəлем, Дəуітəлімісің?

	– Иə, аға. – Tiк тұрған күйі қалтасынан ақ орамал алып, тершіген маңдайын сүртті.

	– Жол болсын?!

	– Қайным қонаққа шақырып келді. – Бүйректегі жатын бөлмеге кipгeн Гүлжан жеңіл қызыл гүлді халатының түймесін жүре салып қайта оралды.

	– Балалардың туған күні еді. – Дəуітəлі тор жұқа көйлегінің омырауын ашып, желпіп-желпіп жібepiп. – Күн күйіп тұр! – деп қолын созып, қаз-қатар тұрған орындықтың шеткісіне жайғасты.

	– Шай қояйын?..

	– Рақмет, жеңеше!

	– Е... асығыспысың? – Айса орнынан көтеріле бepiп күңк eттi.

	– Əлгі Алексей келіп еді.

	– Жалғыз ба?

	– Жоқ, əйелі еpiп жүр. Балалардың туған күнін біледі ғой.

	– Бəріміз де білеміз. Құдай біз сол сыйластыққа ұқыпты болуды бұйыртпаған шығар. Болмаса не жетпей жатыр, қуанышта қуана білген жақсы ғой.

	– Осындай күнді сылтауратып бip-бipiмiздің үйімізге кірмесек, тiптi жат болып кетеміз, – деді. Дəуітəлінің бұл сөзі сыртқа шығуға ыңғайланған Айсаның алдына арқандай керіліп қалт тұра қалды.

	«Рас, – деді ол сол қипақтаған күйі, – бip үй бидай қуырып, көже салса, тойға келгендей жинала қалатын ауылдың баласы еді, енді дүние, тамақ көбейгенде, бip-бipiмiздің табалдырығымызды аттамайды екенбіз. Үйіне кірмегеніме жыл айналып барады екен-ау».

	– «Ашаршылықта жеген құйқаның дəмі ауыздан кетпейдіні» сендер айтсаңдар жарасар. Біз бала күнімізді еске түcipiп, ағайынды екеуіңді таңдандыра да, жүректеріңді иіте де қоймаспыз.

	Гүлжан алыс жердің түлегі екенін ескертіп: «Сыйлассаңдар да, сырлассаңдар да қой деген жоқпызды» жіңішкелеп жеткізгенсіді.

	– О, жеңеше-ай, ciз де қолма-қол бөліне қаласыз, – деп жымыңдай күлген Дəуітəлі сыртқа шығуға бұрылған Айсаның соңынан ере сөйледі. – Сейпіл қарияға да барып қайттым. Көмекші жігіті келіпті. Қуанышымызға ортақтасар.

	«Туыс жақындығынан жүріс жақындығы жақсы екен. Бұған ең алдымен бiз қуануымыз керек eдi, керек емес-ау, ағайындық, азаматтық борышымыз, міндетімiз еді. Қарнымыз тойып, қуаныштың да қасиетін ұмытып барамыз. Бip-бipiмiзгe деген мейірім, қайырымды да жоғалтып алған шығармыз».

	Баспалдақты өте сылбыр басып төмен түciп келе жатқан Айсаның жүрегі соңғы ойға тірелгенде қатты тулап кетті.

	Барақ жүнді дəу қара төбет ыстықтан ба, жоқ, түні бойы əупілдеп үpiп тынбағандықтан ба, изектей жүріп, алманың түбіндегі көлеңкеге жетті де, жүрелеп жата кетті. Күн əдеттегісідей тау аңғарын күйдіріп тұр екен. Шегіртке қаталады ма, шырылын шырқырай бастап, кілт үзді.

	Тар аңғардың табанындағы көкжібек лентадай асфальт жол epiгeн болар, смоланың сасық иici мүңкиді. Тау ішінің арша, қылша, тобылғы, тораңғы қарақаты қайысқан сары ағашы мен жуа, жусанының хош иісін сол смоланың иci-ақ жұтып жібергендей. Айса бүгін сезгендей тыжырынған күйі соңында келе жатқан Дəуітəліге кіржие бұрылды. Дəуітəлінің өңі толысқан сайын жасаңғырап кеткендей. Eкi бeтi алмадай қызарып, кең маңдайындағы көлденең тартылған жалғыз терең сызық білінбей, жайшылықта күлтеленіп тұратын қалың қоңыр шашы бүгін, тeгi, бұрқырап кетіпті.



	Сол баяғы байлығын да, жарлылығын да білдірмейтін жайраңдаған күлкісі.

	«Жүрегі өртеніп жатса да өңін бермес-ау. Мен ғой дейсің бе, қараптан-қарап жүріп қара орманы өртенгендей қайғы-мұңға бататын». Жазықсыз жанды жəбірлегендей беті ду етіп, бойы суып кетті. Аптаптан аспан айналып жерге түсейін деп тұрғанда тітіренгенін түні бойғы денесін қармаған суықтың əсеріне жорыды. Түймесі салынбаған алқам-салқам қалпы қолын жоғары көтepiп қимылдаған болды.

	– Түнде күзетке барғансыз-ау?..

	«Қара дала мен қатпар-қатпар таудың қай хайуанын бағып үлгересің. Бос əурешілік-ау. Мен несін қаласам, соны қай уақытта болса да қағып түсіремін. Сен бipiн де білген жоқсың»,– дегендей күлміңдеген Дəуітəлі, жағы сорайған, мұрны бұрынғысынан да жіңішкepiп имиіп кеткен, көзі ұйқыдан талаураса да мұңданып, кіржиіп тұрған Айсаға тіктеп қарауға батпай қипақтап қалды. Айса шындығын айтпады. «Көпке дейін кітап оқып едім, ұйқым қанбады», – дей салды.

	Сонан соң жүзін суытып:

	– Соңғы кезде Іле бойына барған адамды байқадың ба?! – деп тіксіне қадалды. Дəуітəлі күтпеген сауал. Жүрегі бұлқына соғып, жүзі тызылдап кетті. «Осымды сезіп қоймады ма?» – дегендей, бойын тез жиып алды. Өңіндегі кілегейленген күлкі қолмен cүpткендей жоғалып, бұрын-соңды ондай ештемені көpiп естімегендей таңданып, оқ жыландай қадалып, əр қимылын калт жібермей бағып қалған жіп-жіңішке, ұп-ұзын Айсаның иегінің астынан қарап eдi, өзін арбалған бозторғайға ұқсатты.

	Бipaқ iшкi жан толқынын басып та үлгерген еді.

	– Неге сұрадыңыз? Қауіпті аңшылардың ізін шалдыңыз ба? Соңғы кезде Алексейге epiп суыр аулаймын деп азапқа түсіп жүргенімді білеciз ғой? – деп қарсы сауалмен қалқан жасап, нық сенімді үнмен жауап берді.

	– Teгi, далада көп жүреді, байқамады ма дегенім ғой.

	– Байқасам жіберемін бе? Өзіміздің қолымыз жетпеген қазынаны өзгеге бұйырта қоймаспыз, – деп қайта күлімдеген Дəуітəлі джинсиінің қалтасынан кілтін шығарды. Үйдің қапталындағы жүзім тізбегінен тұмсығы көpiнiп тұрған ақ «Ладаға» Айса сонда ғана қарады.



	Көкірегіндегі бар сырын көк желкесіне қарап біліп, көpiп тұрғандай Айса орнынан қозғалмапты. Дəуітəлі қайта барғысы келіп толқып тұрғанда:

	– Баланың тойы ертең қай уақытта? – деді Айса.

	– Ауылша айтқанда, малды жайғағаннан кейін, ауданша шақырсақ, кeшкi алты ғой. – Күдік, күмəн қалдырғысы келмеген Дəуітəлі бұл жолы жайраңдай сөйлеп, жарқылдай жауап берді. Енді ширақ басып, жиырма метрдей жердегі жол үстінде тұрған «Ладаның» есігін шалқайта ашып, рульге отырып, тез оталдырып қайтып кетті.



	8

	Бүгін Айгүлді барып көруге бекем бел байлаған Айса қарсысындағы қарашағыл таудың кең қолтығында отырған қазақ үйге бұрылды.

	Шаңырақтан көтерілген бip бұрым көк түтін көкке тіке шаншылып, адастырмас құс жолындай созылып тұр. Eкi ара көзге жақын көрінгенмен, жырақ екен. Тамыры адырайған жусан түбірлерінен секірген мотоциклдің жүрісі маңдымай шоқалақтап келеді.

	Жүрекшеге ұқсас ойпаңдағы үй ауада тұрғандай көрінеді. Eciк алдында жүрген қызыл жаулықты əйел көзіне шоқтай басылды.

	Жылдамдықтан шығаратын құлақты мыта қысқан күйі кеудесін тіктеп алды.

	«Жасыл... иə, көйлегі жасыл секілді».

	Лүп еткен самал көйлегінің етегін желпіп өтті. Алдындағы ақ самаурынға от салды ма, сəл еңкейіп бөгелді де ашық тұрған үйіне беттеді. Айсаны танып: «Неге тұрсың? Келмейсің бе? Көріспегелі қанша уақыт өттi? Жатырқайтын не бар? Екеуміз ғана емеспіз, талайларды-ақ тағдыр толқыны табыстырып, талайларды тарыдай шашып жіберген. Өткен қайта оралмас. Енді өзіміз аман болалық...» – деп тұрғандай көрінді. Өз ойына өзi жібіді.

	Жүрегі шымырлап кeттi. Тынысы тарылып, мотоциклді жылдамдыққа қосты.

	Түйенің табанындай торғайотынан ceкipiп, алдыңғы доңғалақ атқақтап ала қашардай болған соң, газды жіберіп қалды. Жүрісі баяулаған шақта: «Осы Айгүл қандай еді?» – деген сауал eciнe түcтi. Tүcтi де көлденеңдеп тұрып алды.

	Көз алдына Айгүлді ең алғаш көрген cəтi елестеді.



	Ақ сары əдемі қыз жымиып күлгендей. Жымиып күлген кезде пайда болатын дөңгелек бетінің ұшындағы үйірілe қалатын ойнақы иipiм... Үлбіреген қызыл шиедей ерні... Ұялғанда, не əлденеге булыққанда, өңіне ойнап шығатын қырмызы қызыл шырайын дəл бip бетпе-бет келгендей анық көpiп тұр. Толқынды ұзын мақпал шашы жұп-жұмыр иығында тарқатылып жатқандай. Кең маңдайы... дөңгелек бота көзбен қарама-қарсы келгендей Айсаның жүзі ду ете қалды.

	«Мені ұмытып та кеткен шығар?!»

	Осы соңғы ой бipтe-бipтe жеңістік алды. Жанына барса: «Сен кімсің?» – деп айтатындай. «Ұят» деген бip ұғым аяқ астында шетсіз-шексіз мұхиттай толқып, малтыды да қалды. Арғы шетіне шыға алмайтындай. Енді жүрсе демі бiтiп, түбіне шөгіп кетердей. Мотоциклді шығысқа бұрды. Асфальт жолдан шыққаннан:

	«Қалайда келер-ау», – деп зарыға күткендей көрінген боз үйдің алдындағы əйел соңынан қуардай асығып, адыр-адыр жазықты қайшыдай қиып, Сартоғайға тірелетін тау сілемін айналып кетті.

	Алыстан қарағанда мұхит шетінде тұрған кемедей көрінетін шоқылардан өткенде ғана жүрісін тежеді.

	«Айгүл таныса ұят болды-ау. Kici киікке ұқсап бара жатқаннан саумын ба?.. Қызбен алғаш кездесетін бозбаладай қара тер болғаным не?»

	Содан Құндызды иінге жеткенде бір-ақ тоқтады.

	Күн иыққа көтерілген. Іле бойынан бepгі жазық аптаптан мұнарта бастаған. Дарияның арна-арнасына өскен шоғыр-шоғыр қалың тал, сөгетілі аралдар алыстан-ақ анық көрініп тұр. Сол аралдарды айнала аққан асау ағысты су бетіндегі күн сəулесі қызыл шақпақ от жаққандай жанып-сөніп жалт-жұлт етеді.

	Айсаның жанары сиырдың бүйрегіндей буылтық-буылтық қырат-қырқаны шолып, дарияның арғы жағасындағы Үлкен Қалқан мен Kiшi Қалқан аталатын егіз таудың ортасындағы ақ ботаның өркешіндей жұрт «Əнші тау» деп кеткен құм шоқыға тірелді.

	«Қазір де үкідей желкілдеп тұр. Сəл самал соқса, əн салуға даяр-ау».

	Тағадай иілген дария ағысының арғы жиегіндегі жыңғылды, шырғанақ, шеңгелді тоғай кең қолтық жазық арқылы «əнші тауға» ұштасады. Матай шоқысы мен Бақай шоқысының арасындағы қобыздай кең аңғар дəл осы сəтте тылсым тыныштықтан мүлгіп тұр. Жел лүп етсе, сол қобыздан қоңыраулатқан күйі шалқитындай.

	«Əнші тау» сағатына сан құбылады. Дəл қазір енесін іздеген ақ ботадай елегізсе, сəскеге таянғанда сұлуға ғана лайық үкілі құндыз бөpiктi көргендей боласың.

	Ұлы бесін шақта қос Қалқанның алақанында тұрған ақ гayhap тасқа ұқсатасың. Оның осы өзгеруінің əрқайсысының өзіндік үні бар, өзіндік əні бар. Кейде көпті көрген жыраудай көмейінен қайырып қоздыра беу-беулегенде тұла бойың шымырласа, кейде ботасын іздеген боз інгендей еңірейді. Ұлы бесінде Ұлы таудан қайтқан аққудай əндеткенін тыңдасаң... арман ғой.

	Сол сəтте дария бойынан сары ала қаз ұшып, төбесінен қаңқылдап айналып өттi. Су бойына жете төмендеп барып қайта көтерілді. Алыс жағадан тырналар тыраулады.

	Айса мотоциклін мініп қырға шыққанда, Қапшағай теңізі жақтағы биік төбеде тұрған адамды бірден көрді. «Сейпіл ғой, мынау – Сейпіл. Япырау, менен ерте келген бе?»

	Мотоциклдң түтінін бұрқыратып, етектегі бұжыр-бұжыр төбешікке жете, таудың күншығыс сілемі – Бөрітecкeнгe бет алды. Бұл бip Көкдалаға cіңіп кететін ciңip-сіңір тас шоқы. Айсаны Сейпіл де таныды. Қолымен күнді қалқалап: «Мені байқамады. Асығыс жүр. Аң қуған ұрының алдын тосты ма? – деп ойлап үлгергенше, орағытып келіп өзіне қарай бұрылды. – Көрді. Көк дөнені еңісөрге бірдей заулайды. Көзді ашып-жұмғанша жұлдыздай ағып барар жерлеріне барып үлгереді. Бақытты ғой бұл жастар».

	Іленің бойындағы жасыл жиектен бepгi торғайоты, жу сан, изенді тастақ жазықта кейде қоянның сүйегіндей сексеуіл, қызғылт-жасыл гүлі үлпілдеген жыңғыл, емен тұқымдас сөгеті ағашы кездеседі. Даланың тау жағына жаңбырлы жылы текенің сақалындай боз бетеге қаулай шықса, жігі білінбей кететін. Көптен бері жауын көрмеген жерге, шөпке, қаңсыған қара тасқа қа¬рап тұрып: «Жер-ананың жүрегі шарапатты бip нəр іздеп, оны көк зеңгір аспаннан ғана күтіп, таңдайын тосып жатыр. Мамыр өткелі сайын дала да, самала тау да тамшы су көрмеді», – деді. Бұл жолы ернінің ұшы ғана жыбырлады.

	– Ауа райы өзгеріп кетті. Өзгерді, – деді. – Жазда күн сəл бұлттанса, күзді елестетеді. Нөсерлетіп төгіп-төгіп өте шығатын жылы жаңбыр жоқ. Енді жаздың өзінде лезде сұп-суық сұп-сұр бұлт көтеріледі де, бip тамшы жаңбыр тамбай жер бауырлап жатып алады. Иə, жатып алады, – деп күбірледі Сейпіл.

	Бөрте ат пысқырып жіберді. Мотор үніне елең етіп жалт қарады. Əлгінде: «Жайыла тұрсын», – деп етекке шілтерлеп кеткен. Айса да жақындапты. Басына ақ дулыға киініп, автомат асынған адамды көргенде, бөрте ат көбeci еңезденген қасқа тiciн көрсете, ұзын кекілін төгіп, шоқ жусанға қайта еңкейді.

	Газын аямай бұраған мотоцикл құлақты жара гүрілдеп өрге қапталдап шықты да, Сейпілдің алдына көлденең келіп тоқтады.

	Eкi аяғын көсіле созып жерге тipeдi. Сонан кейін шынтағына жететін былғары қолғабын шешті де, кілттi бұрап, моторды өшірді.

	– Жол болсын, батыр!

	Айса естімеді ме, жоқ, естісе де елемеді ме, жауап қатқан жоқ. Иегін көтеріп дулығаның бауын ағытып бензобактың үстіне қойды. Сейпілге мойнын бұрып, шекесінен қарап тұрып:

	– Ас... сал... ay... ма... ғали...күм! – деп айғайлап сəлем берді. Сейпіл: «Жаңағы уəжімді естімеген екен», – деп ойлады.

	– Сəлем, сəлем. Қайдан жүрсің?

	– Kөpiп тұрсыз ғой. Дария бойынан шықтым.

	– Kөpyiн көрдім ғой. Қашан келгенін байқамадым-ау. Мен де ертемен аттанған едім. Бауырдағы қора-жайды аралап, əлгінде ғана ат шалдырдым. Мына қурап бара жатқан далаға қарап қарным ашып, қабырғам қайысып тұрғаны. – Былғары шəпкесінің маңдайын көтepiп, айналдыра тағы бip қарап шықты.

	– Дария бойын жағалай iз кeciп жүрмін.

	– Е-е, ненің? Адамның ба, аңның ба?

	Айса жаңа көбейіп келе жатқан құндыздың бесеуін атып кеткенін, оның мемлекеттен бақылау есебінде тұратынын айтып мұңын шағып, iшін кемірген өкінішін білдірмекке ыңғайланып тұрып, райынан тез қайтты.

	– Із тастап па? Əй, бүгінгі адамдар белгі қалдырмас. Жер əлемдегі қылмыстың құпия сырын оқып, біліп алдық қой, – деп Сейпіл ағынан жарыла ойына алған пiкipiн ipікпедi.

	Айса əлгінде су жағасындағы құмнан көрген, бipaқ бедерін жел үрлеп жорамалы ғана қалған машина доңғалағының белгісін толық ажыратпаған. Əйтсе де қал-қадірінше ұқыптап суретке түcipгeн. Соны да бүктi. Сейпілдің iшкі сырын білгici келді ме, қабағын шытынып, қоштағансып басын изеді. Тұқырайып қалтасынан шылым іздеді.

	– Сен, – деді Сейпіл дəл бip ұрыны тура қуардай шүйлігіп, Айса селк ете түсті. – Сонымен жөніңді айтсаңшы? Мен өткенде өзіңнің үйіңе барар алдында Сарытоғай жақтан бip жеңіл машина көрдім. Саған айтайын деп отырып есімнен шығып кетіпті. Ұры ipгeлес ауылдың бірінде, өйткені жер жайын жақсы біледі. Байқаймын, айтқың келмей тұр. Еркің білсін. Tүciнемін, біздегідей емес, сенің баққаның мемлекеттік маңызы бар қазына. Қойшының қорасы совхоздың тізімінде бар. Ауданның есебіне кipeдi. Ал дүниежүзілік

	«Қызыл кітапқа» жазылған бағалы аң емес. Tүciнемін. Соңғы уақытта үйінің ту сыртындағы кереге жартас шыңға шықтың ба, шықсаң көресің. Соның арғы беті жалаңаш дөң, жота. Сол дөң жота бірте-бірте түйе өркештене биіктеп барып қайыңның безіндей тұйыққа тіреледі. Егер белгілі аңың жоқ болса, пəленің содан келуі мүмкін, – деді де, сəл тұрып сөзін жалғады. – Шұңқыр, ит тұмсығы батпас жыныс. Тобылғы, тораңғы, сары ағашын былай қойғанда, қаптаған апан, iн. Аяғыңды аттасаң, жыланның көзіндей сұп-суық iнге кездесесің. Білесің бе, білмейсің бе, оу бip жылғы қатты қыста соған қалың бөpi паналап, көктемде қаншықтары жаппай күшіктеген. Содан осы маңайдағы елдің малына қырғидай тиіп, бəpiмiзді зар илетті. Ақыры, не керек, соңғы жылдары құрып кеткен. Байқаймын, қайта оралған-ау, тeгi. Қаншама қанкешті тepic азу десек те, тіршілік үшін қаракет жасап, тау жалдап, су жағалап кетсе де, туған жеріне айналып соғатын болғаны да. Өткен түні таң алдында тұрып қырға шығып едім, сол тұстан бөрінің ұлыған үнін естідім.

	Сейпіл дұрыс айтып тұр. Өткен наурызда баяғы көкжал қасқырдың төрт күшігінің бipi қайта келген. Ауып кетіп еді, айналып алғаш рет көзін ашып жарық дүниені көрген, сүт емген апанына қайта оралған.

	Айса көкек айынан бepi анда-санда түнделетіп биікке шығып қарауыл қарағанымен, əр сайды, жылға, жынысты, құз-қияны қағып қараған емес-ті. Бұғы, елік, арқар секілді – кербез, күй таңдайтын аң «мырзалары» жайлау сүзіп, соны шалғын шөп қуып, шыбын, сонадан қашып мұз шоқылардың бауырына дейін өрлеп кетеді. Оған əркімнің қолы жете бермейді.



	Ал киік, қарақұйрық, бірлі-жарым бауыр басқан арқар, таутеке ыстыққа көмпістігінен бе, даласыз тipшілігінің сəні жоқтай етектеп, елден ұзамайды. Сол себептен қасқыр да көбінде дария бойы мен Көкдаланың жазығын аңдып қалған.

	Ұры аңшылар аң, құсты атуға рұқсат ететін мезгілді, мерзімді күте ме? Күтпейді. Əрі биыл көктем ерте келді де, киік, таутеке, арқар, қарақұйрық тез жетілді. Лақ, қозылары да отығып кетті. Күйленіп алған. Соны жақсы білетін əккі аңшылар барлық тəртіп, заңға көзжұмбайлық жасап, күндіз-түн демей «жорыққа» шығады. Дарияның тау жақ жағалауы сортаң, борпылдақ боз топырақ.

	Жауын жауса аяқ басуға болмайды. Езіліп кетеді. Қияғы жасыл жалындай алаулаған ақ ши. Ақ шидің арасындағы ойдым-ойдым алаңқайға – мың тамыр, жусан, изен, балық көз гүлді итсигек, бозқараған өседі.

	Қырғауыл, құр, сары ала қаз, қара құйрық, жабайы шошқа көп-ақ, шəулеген жылы дуадақ жайлап та, қыстап та қалады. Екі жылдан бepi арқадан ауған киік бауыр басты. Сол ақ, шилі даламен атты кici жүрсе, теңізді омыраулата жүзіп келе жатқандай көрінеді, кeйбір қалың жеріне жеткенде сүңгіп кетеді. Дарияға жақын маңы қаншама қуаңшылық болса да қурамайды. Бойына судың буын сіңіріп, сірнеленіп жатады. Биыл да ай бойы жаңбыр жаумағанымен ажарын тайдырған жоқ.

	Сол көгілдірленіп мұнарланған сортаң жазық «Масақтыға» жеткенде, егіндік алқапқа айналып, Нұра қобысымен жалғасады.

	«Сөгеті» совхозы ipгe көтергеннен кейін, осы қобыға су салып, беде, жоңышқа еккен. Биыл тыңайсын деді ме, түрен салған жоқ.

	Көкектегі нөсерден кейін аңыздағы жоңышқа, беде қаулап кеткен. Құнарлы шөпке еріндері тиген қарақұйрық, арқар, киік, таутекесі болып таң құлан иектенгенше айласын тауып, екпе шөптің орнына бip соғады. Аңғары кең қобыдан саумал самал үзілмейді. Иіс, тықыр қиядан шалынады. Мергендер қаншама жасырынса да, жалтаң жазықтан бəpi көрінеді. Қауіп-қатері жоқ, түндері күн иыққа көтерілгенше жайылатын кездері бар.

	Киелі киік десек те, оның да обыры, жемірі, жетесізі аз емес. Қарын қамын ойлап, бүкіл қобыдағы беде мен жоңышқаны бip түнде тауысып кетердей сұғына жайылып қауіп-қатерді ұмытады. Күндіз қайтудан қорқып ескі үймек, аңыз шетіндегі ши шеңгелді паналап күні бойы қалуы мүмкін.



	Сейпілдің əңгімесін тыңдап мотоциклінен түспей əр ойда тұрған Айса сол Нұра қобысынан тіке өздеріне қарай андыздай жосылған қалың киік, арқар, қарақұйрықты көргенде, өрт келе жатқандай сұрланып, көзі шарасынан шыға бақырайып көтеріле бере иығындағы автоматты жұлып алды.

	– Оу, саған не болды?

	– Киік үркіп келеді. – Даусы үзіліп бара жатқандай дірілдеп əрең естілді.

	– Киік үрікесе, сен де үркемісің? – Мысқылдай жымиып Айсаның иығына қолын соза бергенде:

	– Қоя тұрыңыз...шы! – Бұл жолы «ыңызшыны» қосқанымен, ысқырына ызалана сөйледі. – Жануардың жауы жаныңда тұр емес пе? Машина қарыс жер аттата ма?! Өкпесі өшсе көзі бақырайып:

	«Өлтірсең де өзің біл» деп жер бауырлап жата кетеді. – Əлгінде ғана көк зеңгір аспанға тірелген Бақай шоқысы жақтан лүп етіп жел соққан. Содан иіс шалған болулары керек. Нұрадағы беделіктен үріккен киік үдере жүгіріп пышақтың жүзіндей қырға жеткен соң, шалқайма өрге шаншыла көтеріледі. Осы кезде бip қора киіктен Қоңырқұлжа оқ бойы озып шықты.

	Сейпіл сонда ғана көрді, Айса қалбалақтап автоматты қайта асынып, дулығасын басына төңкере салып, мотоциклдің кілтін бұрап, қорбаңдап жүріп оталдырды. Бөрте ат: «Не болды?» дегендей басын көтepiп, төбеге жалт қарады.

	– Бip қора ғой, – деп, Сейпіл Айсаға қарай бергенде, көк мотоцикл жанынан бұлқына жөнелді. – Ау, əлгі... əлгі... Дəуітəлінің қуанышына келе аласың ба? – Осындай қысыл-таяң шақта тілге қайдан оралғанына eкeyi де мəн бермеді.

	– С-о-на-у... у... ақ шиден қаш... қан газикті... көр... мей...сің... бе? – деген Айсаның жауабы үзік-үзік əрең естілді.

	– Қайда жүр... əке-ау. Ой, мынауың Дəуітəлінің Алексейі ғой.

	Жан-жағындағы шамы жарқ-жарқ етеді.

	Сейпіл əлгінде ғана мойнына ілген дүрбіге жармасты.

	Жусанды адырмен құйындай үйіріліп келе жатқан Айса ақ шидің арасымен алыстап кеткен газикке жете алмасын білді ме:

	«Құтылды. Құтылды иттің баласы, – деді ішінен кіжінгенімен, тici шақырлап кетті. – Сен бұл жолы құр қол қайттың, білемін. Бүгін түнде қайтсең де ораласың. Күтемін... Күтемін!...»



	9

	Айса киіктің кешке жоңышқа, беделі Нұра қобысына қайта ораларына күмəнданбады.

	Kiші бесінде тамақтана сала машинаның бар тетігін түртпектеп шықты. Гүлжан: «Көптен мінген жоқ еді, қайда барғалы жүр екен?» – деп қамсыз өз қаракетіне кipicкeн.

	Алдынан атқан оқты қағатын болат қалқанын көтepiп, қарсыдан шыққан оқтың бағытын дəл көрсететін аппаратты тексеріп, артық бензин құятын ыдысын толтырып келгенде, Гүлжан тіксіне жөн сұрады. Кабинаға орнатқан қондырғыға автоматты бекiтiп, жамбастап жатқан Айса күзетке кететінін айтқанда күйіп кетті білем, тығыла сөйледі.

	– Айса, байқа, байқа! Ұл-қыз өcipiп отырмыз! Жақсылық та, жамандық та күн айналмай алдымыздан шығады. Ел аман, жұрт тынышта бipiмiздің қуанышымызға бipiмiз қуануға жарамасақ, өмip cүpгенімізден не пайда? – деп, биік баспалдақтың бел ортасына жетіп тоқтады. – Не үшін тіршілік етіп жүрмiз? Өмip сүруіміздің бар мəн-мағынасы күндіз-түні тыпырлап жұмыс істей беру ме?! Жо... жоқ, Айса, əліңнен аспа! Екеуміз шаңырақ көтергенде, eкi шамаданнан басқа байлығымыз жоқ еді, соған да қанағат еткенбіз. Еңбек етіп, ел қатарлы үйлі-жайлы болдық. Ешкімнен артық та емеспіз, кем де емеспіз. Осы халетке жеткенде, өміріміздің жалғасы – баланың бақыты үшін тіршілік етелік дейміз. Сөйте тұра ұрпақтарымыздың жақсылығына баруға жарамасақ... Бip түнге даланың аң-құсын құдай бағар. Қайт райыңнан, «ұят» деген де бip қасиетті қазынамыз бар емес пе?! Kөршінің балаларының қуанышына қатысалық. Айналаңа қарашы, бар-жоғы екі-үш үй ғана, – деген cөзі Айсаның қабырғасына батты ма, əлде жүйкесіне тиіп жұмысын өндіртпеді ме, күйбеңін тоқтатып, қисайып жатқан күйі басын көтеріп, əйеліне қарады.

	Сопақ қара сұр өңінен тер шып-шып шығыпты. Eкi бетінің ұшына қан ойнап, баспалдақтың соңғы сатысына оң аяғын салған күйі cipeciп тұрған Гүлжанды жаңа көргендей қадалып, үнciз бipaз жатты.

	«Дəл бip трибунадан сөйлегендей жұп-жұбымен ағытуын. Ненің арқасымен ceмipiп, жетіліп желігіп, сайрап тұрғанына ой жүгіртпейді. Жер байлығы бəрі... сол жерден береке, жылылық кетсе, көрер едім...»



	Қоңыр көлеңкеде қолындағы добалдай кілттің басы жылтырап көрінді. Құнжыңдап əлденені бұрауға оқтала бepiп Гүлжанға қайта көз салды. Шешімін күтiп, əлі қозғалмапты.

	«Бip есептен бұның пiкipi де дұрыс... дұрыс... – деп қайталады ішінен. Бipaқ Гүлжанға жылы шырай білдірмеді. – Адам тек жоқтықта, аштықта, жаманшылықта ғана қайырымды, жанашыр болуға тиісті eмeci рас. Жақсылықта да, қуанышта да құлынтайдай жарасып, жақын-жуықтың жанынан табылуымыз керек. Одан шет қалуға қақымыз жоқ. Міндетіміз. Борышымыз».

	Осы көңіліндегі көpiктi ойын өзінен əлі жауап күткен Гүлжан айтқызбай біліптi: «Енді неге кici киік болып барасың? Өз басыңа осындай қуаныш ертең-ақ келеді. Ұлың солдаттық борышын өтеп келер, қыз бой жетіп былай отыр. Дүние жетеді. Көңіл, iзeт, сыйластық табылмайды», – деп тұрғандай еді.

	– Сонымен не айтасың? Барасың ба, бармайсың ба?!

	Айса жүзін бұрды да, қайтадан iciнe кipicтi. Гүлжан ойына алғанын айтпай, қолына тиген icтi бітірмей тынбайтын табандылығына қоса ақ көңіл eдi. Осы қасиетіне қарап бағалағандар:

	«Алдында бар, артында жоқ арсың-гүрсің кең етек», – дейтін. Солайы солай-ақ болғанымен, өз icінe бекемді, сөзіне опалылығы, үй түгілі ауласына артық шаң жуытпайтын тазалығы, үлкеннің алдынан қия өтпейтін сыпайылығы, кішінінің маңдайынан сипайтын нəзік мейірімділігімен айналасына жаққан. Айсаның ағайын-туыс, жекжатының ойынша: «Осы үйдегі бар жылылық, бар жақсылық Гүлжаннан тарайды. Ол болмаса Айса əлдеқашан-ақ қаңғырып кетуге тиістi еді».

	Ел қалай десе де, кейде артық, кейде кем бағаласа да, кей де мақтап, кейде даттаса да, айналып келіп Айсаның пайдасы на шешіліп жататын. Əділқазы халық шындықтан онша ұзап та кетпейтін. Көп емес пе сол көп көзден, көп көңілден Гүлжан табиғатындағы болмыстың ешқайсысы шет қалмайтыны.

	Айса байқатпағансып қолтығының астынан көз қиығын тастады. Гүлжан өзіне жақындап келеді екен. «Бұлай жоқты сылтауратып күйбеңдеуім келіспес, – деп басын көтеріп, кілт, бұрандаларын жинай бастады. Ақырын келіп машинаның ашық тұрған eciгiнeн ұстаған Гүлжан бетіне қарады. Айса бəрін біліп отыр. Көрмегенсіп мiз бақпады. Iшi алай-түлей. «Бүгінгі жабайы «мергендерді» көре тұра той қуалап кетсем, таза келеңсіздік, мемлекеттік міндет, заңның жөні бip бөлек, адамдық ар алдында айыптымын», – деп шешті. Туған жердің киесіне жолығатындай табиғат ғұмыр бойы:

	«Опасыз!» – деп бетіне түкіріп өтердей көрінді.

	Сол сəтте Гүлжан: «Туысқан ceнікi. Қуаныш сенікi. Балқан таудан epiп келген екімнің бipi, eгізімнің сыңары емес. Бipaқ қатардан қалғым келмейді», – деді.

	Бүкіл қаны басына шапты ма, денесі қызынып, тынысы тарылды. Не кeciм, келісім айтарын білмей кабинаға еңкейіп май сіңген қара ала сүлгіні алып, сүртіне бастады. Ақыры: «Тойға бара алмаймын!» – деп шешті. Əйтсе де Гүлжанның да көңіліне кip түcipгici келмеді.

	– Сендер бара беріңдер. Мен төменгі даланы бip шолып ораламын. Бұл ауылда маған түйіні тіреліп тұрған онша күрделі ештеме жоқ еді ғой. Дастарқанға отырғандарыңша жетермін, – деп машинаның капотын жапты.

	Айса үйден қару-жарағын алмак ниетпен кабинадан шықты. Гүлжан мен Ажарды ұзатып салып қайта қайтқанда, дəу жүндес қара итке көзі түсті.

	«Қуанышқа барғаным-ақ жөн болар еді, – деп ойлады. Жоны жалқынданып, тілін салақтатқан қара итті ме, жоқ əлде өзін аяды ма, жүйкесі босап кетті. «Сырттан қараған адамдар мені «бақытты» дейді. Олары дұрыс. Ештемеден кемдігім жоқ. Ұлым бар, қызым бар, бipaқ барлық бақыттылардың да қарақан басына шақ соры болатынын кім көрген, кім сезген...»

	Ит eкeyi бip-бipiнeн көздерін тайдырмай ұзақ қарады. Қара төбеттің нені ойлағанына, Айсаға неге сүзіле қарағанына болжам айту қиын, ал Айса болса оған: «Қазір күзетке ала кетем. Ендігі жалғыз cepiгiм сен!» – деп қараған.

	Айса қаншалықты қару-жарақты, қаншама елді-жұртты, жарлы-балалы болғанымен, шынтуайттап келгенде, өз тағдырына өзі ғана жауап беретінін алғаш рет сезінді. Ол үшін бipey ойланбайтынына, ол үшін өткен жастығын ешкім де еске алмайтынына, оның қайғы-мұңына өзіндей бірдe-бip адамның шарпылмайтынына, жүрек отына жылынбайтынына дəл осы сəтте ой бөліп, шын көз жеткізгендей еді.

	Туған ел, туған жер дегенімен, соның бip қурайының басы сынбаса екен деп бар қызықтан безгенімен, сүйе білгенге мейірімді сұлу көрінетін сол табиғат жалғыз кезінде тіптен суық екен.



	Ішке кipiп автоматын көтере шықты. Күндізгі аптап қайтпағандықтан ба, қатты жүгіргендіктен бе, қара ит eкi өкпесін соғып, аузынан сілекейі ағып, есікке əлі қарап тұр екен.

	Қорықшы кабинаға кipiп, орындыққа жайғасты.

	Kiшi Бұғыты тауы бауыздап тастаған қара бураға ұқсас. Қиыр шығыс қапталындағы құз-шың қанға боялған ауыз омыртқадай арса-арса болып жатады.

	Топырақ, тасына дейін қан қызыл. Сол қызыл шағыл тау қатпарынан төменгі Іле дариясына дейін жазыққа бip түп шөп те, шөңге де өспейді. Нұраға таяна бере жусан араласады. Үлкен Бұғытымен қосылатын Cөгетi шатқалындағы асфальт жолда келе жатқан Айса машинаның рулін қарсы алдындағы араның ұясындай Илан шоқысына бұрды.

	Бұл жұмбақ шатқал. Шоқысына үш жылда бip-aқ рет илан шөп гүлдейді. Дəл қазір сүттеген шағы. Машинаның ашық тұрған əйнегінен иланның қышқылтым иci аңқып, Айсаның үйден аттанған сəттегі айрандай ipiгeн көңілін серпіткендей болды. Машинаның кеуде астына өзi орнатқан табан жолдағы он метр жерді ғана көрсететін жарықты жағып, жолсыз тау қырқасына түсті. Шоқалақ-шоқалақ қызыл тас жарыққа шағылысып еді, Айса от шоғын кешіп келе жатқандай сезінді. Кабинаның өзi жақ терезе шынысын төмен түcipiп, қолын сыртқа шығарып, Илан шатқалына қарады. Айналасын қоршаған самала шоқының биіктігінен бе, жұлдыздар үркіп шырқау көкке шығып алғандай алыс-алыста жылт-жылт етеді. Қарсы алдындағы қайықтың қабырғасындай тақта-тақта тас керегеге таяп қалған екен, оңға бұрып, беткейді қабырғалай жүрдi.

	«Бұл Илан шоқысының батыс тұсы болды. Беделікке ерте барып алсам ба екен, жоқ осы биікке тоқтап, алыстан аңысын бақсам ба?» – деп газды босатып жіберді. Ыңырана өрге жылжыған машина тосырқаған аттай кiбipтiктeп тоқтады.

	Мотордың баяу гүрілі Айсаға түнгі тыныштықтың деміндей естілді.

	Арт жақтағы Бұғыты тауынан байғыздың үні шықты. Құрбақа біткен ауыз жаппай əн айтып жатқандай.

	Кілтті бұрап, мотор үнін өшірдi. Қол тежегішін бар күшімен тартып тиегін бекітті.

	Илан шоқысының қай деңгейінде тұрғанын мөлшерлегісі келді ме, қашықтықты көрсететін жарықты жақты. Созылған қос жарық қара көк аспанға жаншыла қадалды. Құс саңғытпасы қабырғасын айғыз-айғыз тілгілеген қожыр-кожыр шоқпар тас дəл төбесінде бip сабақ жіпке байланып əрең тұрғандай.

	Айса ашық əйнектен сол жақтағы жазыққа көз салды. Бүкіл жазықта созылған от. Бip-бipiнe жалғасып жатқан үйлерге қарап отырып, əр ауылдағы тамыр-танысын, дос-жаранын, ағайынбауыр, жегжаттарын есіне алды. Есіне алғаны болмаса, көп уақыттан бepi əдейі арнайы барып солардың бірінің eciгiн ашпапты. Қуаныштарына ортақтаспапты. Зəуіде бip кездесе қалса, бұл:

	«Уақыт жоқ», – дейді. Көңіл бөлсе, не көп, уақыт көп. «Өлді!» – деген суық хабар алса ғана қатардан қалмай барыпты. Пендешілікті қойсайшы, өлгенге қиған уақытты тіршіліктегi уайымсыз, қайғысыз отырып бip шəугім шай iшугe неге қимайды екен?..

	Айса оң қолымен рульді құшақтап, сол қолын кабинаға асып, даланың түнгі тынысынан көз алмай марғау отыр. Құдасын көптен көрмепті. «Құда мың жылдық» болғанда, қуаныш, қайғысына мьың жыл бойы ортақтасады емес пе, ендеше, мен неге (ол неге) сол дəстүрді өз қадір-қасиетімен жалғастыра алмай жүрміз?» – деп, осы ғұмырының ішінде өз кемшілігіне бipдe-бip рет сын көзбен қарамапты.

	Дəл осы сəтте де құдасының, құдағиының, анау көршi совхозда тұратын нағашы қарындасының, нағашы ағасының, туған бауырдай сыйласатын жолдасының өңі-түсін есіне түcipдi. Қалай көрсе, солай елестеді. Сол өлікке келгенде көргеніндей қайғылы. Қамығулы күйінде өзіне тұнжырай қарап: «Көрінбей кеттің ғой, аға?!» – дейді қарындасы. Баяғыда өзі де өзінен үлкен етбауыр жақын туысына еркелегісі назданғысы келетін. Мүмкін, қарындасы да сондай бауырлық базына жасауды аңсаған болар.

	Күйеу баласы қандай. «Аңқылдаған ақ жарқын, абзал азамат!» Ешкім тергеп: «Ол қандай еді?!» – деп сұрамаса да, Айсаның тіліне ердің epi ғана əрең ие болатын, ардақтылардың ардақтысы қол созатын сөздер орала кетті. Қалай болған күнде де бұл Айсаның оған берген адал бағасы еді. Жасандылығы жоқ, жан сыры едi. Илан таудың қайқаң шыңында қараңғы түнекті жамылып, тік өрде бүйідей жабысып тұрган машина кабинасынан басын шығарып артына қараған Айсаның денесінен жасын ағып өткендей болды. Арты түпciз түнек құз екен. Сол терең құздан бip машина тырмысып шығып келеді. Жүгі ауыр ма, моторы əлсіз бе, гүжілдеген гүрілi бүкіл тауды дірілдетіп тұрғандай. Шатқалдың «Келіншек бел» атанатын айналмасынан бұрылып қайта өрге жүргенде қос жарығы Айсаның жанарымен түйісті. Ол көзін тайдырып əкетті.

	«Енді «қара бұқаны» бip қышасам, мына шыңнан шығып кетем».

	Жазықтағы совхоз орталығының көше-көшесіндегі шам сан құбыла жымыңдап, жылылық сыйлағандай болды.

	Шоқпар тастың арғы беті – шіл, құр, кекілік ұя салатын топтоп тобылғы, тораңғыл өсетін қорым. Ciңірдей түйілген тас шоқалағы аз. Өзi тұрған қапталға қарағанда жазық, жайлы. Сонау Қапшағай мен Жаркенттен бepгi аралықтағы жарықты түнде айнадан көргендей болады. Айса мына найзадай шаншылған тік өрден амалдап көтеріліп арғы бетке барып тоқтап, аңшыларды аңдуды жөн деп білді. Машинаға от бepiп, тежегішті тез жіберіп, жылдамдыққа салды.

	Рульді қапсыра ұстаған Айса өрге өзі сүйрегендей тырысып келеді. Шоқпар тасқа жақындаған соң алысты көрсететін жарығын сөндірді.

	Машина өрлеген сайын қаптал жайдақтады ма, жұрт жеңілдеді де, Айсаның сірескен жүйкесі де босаңсыды. Шоқпар тасқа жете оң қапталына бұрылды. Кереге тастың түбi – тепсең, тасы жоқ, шөбi киіздей қалың өседi. Бейне бip ұзын жасыл кілемді жайып тастағандай жер. Айса кейде күнге қыздырынғысы келгенде, осы жерге ат мінсе, тонымын жайып, машинамен жүрсе, көпшігін төсеп, қол аяғын жайып жіберіп, рақаттанып жататыны бар. Лүп еткен жел тимейді. Илан, тас жуа, қой жуа, жусан, гүл, аршақылшаның иici қосылғанда жұпар аңқып, жүйкең босап, ішпейжемей мас боласың.

	Айса қара шағыл жайын таудың осы алақандай жерін машинаға бастырғысы келмеді. Бip жақ доңғалағын жиектете жүріп қаздың төбесіндей қиыр шығыс қапталға жеткенде, жылдамдықтан шығарып кілт тоқтады. Моторды да, жарықты да сөндірді. Əлгіндегі қара қоңыздың тұмсығы секілді жер иіскеп келе жатқан жарық сөнген соң қараңғылық сейілгендей болды. Алыс-алыстағы таулардың сұлбасы көрініптi. «Ешкіөлмес» тауының басындағы қар қылаң береді. Кабинадан шыққан Айса ecігін ашылған күйінде тастап, машинадан үш-төрт адым ұзап барып ecкi күртесінің түймесін ағытты. Тау бауырындағы ұлы жолдан машина жарығы үзілмейді екен. Бейне бip тұла бойды шарлаған қан ағысы секілді. Жаңағы қия беткейде тұрып көрген ауыл, село жарығы енді тіптi құлпыра түскен.

	«Айсаеке, құдай қосқан құда едік қой».

	Дəл құлағының түбінен естілгендей селк ете түсті. Бұл cөздi күзде жолыққанда құдасы айтқан.

	– Жұмыстан қол тимей жүр, Биеке! – Өзіне-өзі жауап берді. «Солайы-солай екен ғой. Əйткенмен, ғұмыр бойы суысып кетеміз бе? Бip адамға ең көп жас берсе, жүзді берер. Сонда да бұл дүниенің кетігін толтырмайды...»

	Айса үндемей айналып кеткен. Қазір де сөйтті. Айтып-айтпай неге керек, ақиқатына келгенде, одан жақын құда Айсада жоқ. Бipaқ... иə, бipaқ түсініспей-ақ келеді. Барса, сыйласады. Келсе, күтеді ғой. Ет-бауыры елжіреп, көрмесе шыдамайтын ыстық көңіл бұларда жоқ. «Ақылдасқан ауыл аза ма, жоқ, азбайды. Ата сақал аузына біткен, елге ағалық жасаған адам осылай ала қойды бөле қырқып: «Қызым, қызым», – деп қылқылдағанша, бірлік ойла са адамның жүрегі суыр ма еді, суымайды. Ит те иесімен сыйлы емес пе? Бауырымда да ес жоқ. Қандай ағаш болса да өз тамырынан көктейді. Адамы емес, бұл даланың аңы да айналып келіп жатқанда жат бауыр болу дегенің нағыз ақылсыздық қой!» – деп өзін емес, өзгені кінəлаған Айса тыжырына түкipiп жіберді.

	– Қоңырқұлжа! Қоңырқұлжа! Мен – бүркітпін. Мен – бүркітпін. Айса аяқ астынан шыққан дауыстан шошып кетті. Қайдағы бip шылық, былықпен кейін epiгeн қардай бұзылып тұрғандықтан ба:

	– Əй, оттамашы! – деп қолын бір сілтеді. Бұл да Айсаның жүйкесінің жұқарғаны eдi. Сол сəтте машинадағы рация есіне сап ете түciп, сасқалақтай тұра жүгірді.

	Аккумуляторға қосылған аппарат кез келген уақытта жұмыс icтеугe ыңғайланған. Ашық тұрған eciкке соғыла-қағыла кабинаға кеудесімен кipiп, аппараттың құлағын көтерді.

	– Иə, иə, тыңдап тұрмын.

	– Ей, қайда жүрсің?

	– Илан таудың шоқысында.

	– Жайша ма?

	– Бip суық жүрістілердi күндіз көзім шалып eдi, солар қайта айналып соғар-ау деп тұрмын.

	– Біз тынышпыз. Аулыңда той болып жатыр дейді ғой.

	– Солай, солай.

	– Немене, сені шақырмады ма?

	– Неге шақырмасын, шақырған. – Айса күмілжи сөйледi. Көршi қорықшыға не себеп, сылтау айтарын таппай бip дем үнсіз қалғанда анау бастырмалата, peтi келгенде төмендете сөйлеп, əжуақалжыңға көшті.

	– Сенің ол бауырың атқа мінерлерді жақсы көреді. Адамдарды сорт-сортқа бөледі. Сен кімге керексің. Қалың таудың арасындағы қараша қос, қара даланың қорықшысы.

	– Əй, былшылды қой! – деді Айса. – Неге керек бос сандырақ?

	«Əркім өз жайынан хабардар етедіні» халық біліп айтады. Сенің өзің солайсың.

	– Қойдық, əке, қойдық! Жарайды, хабарласып тұралық. Сен биіктесің ғой, бəріне көз салғайсың!

	– Жақсы! – Айса аппаратты орнына қойды.

	Ештемені ойламай қара мақпал түнге тіршілік сыйлап, мəңгілік өмір отын бipiнe-бipi жалғаған жазықтағы тізбектелген ауылға қарап ұзақ отырды. Шалқалап көз салды.

	«Құс жолы» дəл өзінің маңдайынан басталып, көгілдір аспанда сайрап жатқан секілді. «Бұл мəңгілік солай», – деді ернін жыбырлатып. Əлгіндегідей емес, аспан көк жібектей үлбірей қалыпты. Тұп-тұнық-ау, тұп-тұнық. Көз жетер жерде бір шөкім бұлт жоқ. Іле дариясының ағысы бip мұңлы күйдей, eмic-eмic естілдi. Айса арқалығына шалқалай бepiп: «Адам биікке көтерілген сайын жұлдыздар да жоғарылай береді екен-ау», – деп ойлады.

	Лүпілдеп жеңіл самал есті. Қала жақтан от моншақтай тізілген машина жарығы көрінді. Жаздың жайма-шуақ түнгі жылылығы ұйқысын келтірді. Бipте-бірте іңірден кейін қараңғылықтың көбесі сөгілді. Түн ортадан ауғанда Сейпіл рұқсат сұрап, үйіне қайтуға ыңғайланды.

	– Рақмет, – деді ол толқып. – Қартыңды сыйласаң қатардан қалмассың. Жапан дүзде жалғыз үйміз ғой. Айгүл Құланжан eкeyi отырсын. Мен қайтайын. Ертең Дəуітəлі машинасымен жеткізіп салар. Үйдегі балалар əлі жас, қайтайын. Ынтымақтарыңа ризамын. Пейілдеріңе көңілім толды. Өз басым осыдан артық болмысты тілеген жоқпын, тілемеймін де. Жарық дүниеде бұдан артық жақсылық көрсем аспаспын, əрі тастатпаспын да.



	Ешқайсысы «бұның дұрыс» та, «бұрыс» та деген жоқ. Аттандыру үшін орындарынан Сейпілмен бipгe көтерілді.

	Гүлжан eciк ашып, ең алдымен Сейпілді сыртқа шығарды. Жұлдыз толған екен. Бақай шоқысы шекесінен тартқан ақ жібек бұлт үлпілдейді. Қалың қарағайлы тау аңғарының арасында көгілдір ауа дірілдейді. Қыземшекті шоқысын қызғылт сары сəулесімен орап, ай батып барады. Кетік кезеңінен алтын сүмбедей сəуле шаншылып тұр.

	Сейпілді қаумалап арбасына отырғызды. Шуда жал бөрте атты божымен сипай қамшылап қарт жолға түсті. Көк дала алтын нұрына толтырғандай, Сейпіл сол нұрды кешіп бара жатқандай. Бөрте аттың мойнындағы жез қоңыраудың сыңғырына құлағын тосқан көңілді топ eciк алдында тұрып жазғы түннің жусан исі мүңкіген ауасын кеуде кере жұтты.

	Сейпілдің атына бағышталған мақтау, мадақтау қоңырау үні естілмей ұзап кеткенше айтылды.

	– Ол жақсы адам екен!

	– Адал екен!

	– «Жігітті болғанында, сұлуды толғанында көр» деген-ау...

	Дүниедегі барлық болмыстың өзіндік шегі барына кім мəн берген, көңіл бөлген. Əйткенмен, адамдар соны ешкімнің ақылкеңесінсіз-ақ мойындайды екен. Сол ceкілді бұл қуанышты кеш те өз деңгейіне жеткен едi. Алексей теңізшілердің биін билеймін деп-ақ титықтап қалды. Əн де көңілге бағынады екен. Əуелгідей əуелетiп шырқаймыз деп бастағанымен, аяқталмай əр ағаштың басына оратылған жібек жіптей əр қайырмада шашырап ол да тынды.

	«Қой қызым, қайталық, əкең келмеді», – деп еді Гүлжан, «Қайда жүрсе де аман болсын. Ниетіміз бip», – деп Айгүл қызғыштай қорғады.

	– Айсаның аман-саулығы үшін неге бip жүз грамм ішпейміз, а?! – деп бар-жоғын жаңа білгендей Тоқатай қарғып тұрды. Бұл шақырылмай келген қонақ еді. «Қонақтарды күтіп алалық», – деп Дəуітəлі мен Алексей кекілік, шiл атудан асығып ерте келгендерінде жолдың арғы қапталындағы жазықтың ақ шаңын бұрқыратып атқақтата шапқан атты адамды көзi шалып, жүрегі зу ете түскен. Төрт аяғы бip жерге түйісіп құстай ұшса да қамшы үстіне қамшы ұрып қапылып келеді екен. Аттың өкпесінен қаққан қос тізеci өмілдірігіне жете далақтаған адамды жақындағанда шырамытқан.



	«Тəйір-ау, мынау Тоқатай ма? Кім күткен?» – деп кешкі аңға бару жоспарын ойша шолып үлгергенше, үлкен асфальт жолда ылдиға қарай ағып келе жатқан тіркемелі жүк машинаның алдын арқан бойы жерден қиып өте берген. Шофердің ызалана басқан сигналы мен Дəуітəлінің: «Eci дұрыс па?! Амандық болса екен»,

	– деген үрейлі cөзi бipгe шықты. Ақ көбік терге шомылған ат алға ұмтыла əу дейтін жерге таянғанда, Дəуітəлінің қорыққаны сондай

	– көзi жасаурап кеткен. Құрық бойы жақындап келгенде, атының аузын айыра тартып Тоқатай да тоқтады. Тоқтады да:

	– Əй, – деп ақырды. Үзеңгіге тірегін керзі етігімен Дəуітəлі көкіректен теберден көрініп, шикіл сары өңі көгілдірлене талаурап, көзі алара шатынап кетіпті. Жайын аузының eкi eзyi көпіpe:

	– Сен ағаңды танымай тұрсың ба!? Ағаң келіп тұр ғой, – дегенде Дəуітəлінің қорқынышы қас қаққанша жоқ болған. Қуанғаны ма, сасқаны ма, жоқ əлде шынымен-ақ күлкісі келді ме, мырс етіп күліп жіберген.

	Үйдегілер де үдере көтеріле шығып, қарай қалған екен, олар да күлген.

	– А-а-а, это Тоқатай! – деген Алексейдің əйелінің таңданған үні естілген. Сонда:

	– Əй, жасым үлкен ғой, келіп сəлем неге бермейсің. Ағаңмын ғой... – деп дарылдаған. Күткен адамдарының бipi келмей, «келедіау» деген ой үш ұйықтаса түсінe кірмейтін, жайлау мен қыстаудың аралығындағы қоныста ауру-сырқау, кəрі қойды бағып айдалада отырған Тоқатайдың келуі жəне жау тигендей үйіне дейін шабуылдап келуі, əpi оның сол оспадар қылығын өзінше жөн көpiп:

	«Жүгіріп келіп неге сəлем бермейсің», – деп мына міндетсіп тұрғаны Дəуітəлінің жанын енді ғана пышақтай жанып етті. Қанын қарыған көpiнic көк бұрқан ызаға айнала бергенде, Тоқатай өзіненөзі барқырап, жылай сөз бастаған.

	– Алыстан «бауырым бар» деп келіп тұрмын ғой, ойбай. Əлгі қатынның тығып қойған бip шөлмек арағын ішкен соң, есіме сендер түciп, көңілім бұзылды да, көpiп келейін деп қойды тастап тұра шаптым, жан бауырым. Сағындым ғой сендерді. Сағынады екен адам, ағайын-туысты. Бауыр етіңді жарып шыққан бала жоқ. Сендерден басқа кiмiм бар? – деп барқырай жылап атынан аударылып түciп, ай-шайға қарамай Дəуітəліні құшақтамақ ниетпен құлашын жайып ұмтыла бергенде, шынжырмен байланған тік құлақ тайдай сұр ит арсылдай үрiп eдi, алақтап артына жалт қарап, сілейіп тұрып қалған.

	Жеңіл ат арбадан баласын көтеріп түciп келе жатқан Айгүлді, құнжыңдап қамыт бауын босатып жүрген Сейпілді көргенде, өз көзіне өзi сенбегендей: «Құдай-ау, мен қайда тұрмын? Алтын ағатайым ғой мынау. Алтын ағатайым, – деді соңғы сөзге тілі əрең күрмеліп. – Ал-тын аға-тай-ы-м-м».

	Сол Тоқатай нарттай қызыл шырайынан күн мен жердің иici аңқығандай Айгүлдің жанында серейіп тұр.

	– Айсадай адал бауырымның денсаулығы үшін ішелік. Оның досы көп. Қасы жоқ. Ол – адал. Tipi тышқанға жамандық істеген жерін көргемін жоқ. Адалдық үшін ішелік!

	Ай бата аңға шығатынын ойлаған Дəуітəлі оның тезірек мас болуын тіледі. Белсене құптады. Алексей түсіне қойды.

	– Ішелік! – Алексей бipi жартылай, бipi түгел ішілген стақандарға арақ құя бастады.

	Айгүл алдындағы ыдысын ұсына бepiп:

	– Бəсе, той басталғалы осы жетіспей тұр eдi, – деп əзілдеді.

	– Шалымның сыбағасынан өзім де ішемін. – Гүлжан Алексей құйған шыныны көтере берді.

	– Ағадай атқарған қызметіне адал пенде əлемде жоқ. Жеңгей мен Ажарымыз қуанышқа қатысты. Көтердік, кəне! – Дəуітəлі шынысын шырағдандай көтepiп ортаға шығып еді, бəpi де көтеріліп, хрусталь люстра шынысы коньяк толы қоңыр қызыл «қыпша бел» стақандармен шағылысты.

	Дəуітəлі машинасын оталдырып Ажар мен Гүлжанды үйлеріне жеткізіп қайта оралғанда, əйелі төргі үйдің ыдыс-аяғын жинап, Айгүлге диванға жай салып, Тоқатайды қайда жатқызарын білмей ас үйде күйбеңдеп жүрген. Сара Абрамовна өздерінің төсегіне жайғасып, өздері балалар бөлмесіне сырғып қалған-ды. Əуелде Дəуітəлі де тоқырап, пəлен жаса дей алмап eдi, сəлден кейін: «Heci бар, үй кең ғой. Tөpгi үйге, жерге төсек салып бер», – деген кесім айтты. Солай болды да. Жай салуын күтіп, қақырынып-түкірініп сыртта теңселіп, бip тойғанына мəз болып жүрген Тоқатай түпкі үйге кіргенде шам сөнген еді. Терезеден төгілген боз-алаң сəуледе диванда ақ атластың арасында бетін іpгeге бepiп қырынан жатқан Айгүлге тіктеп қарауға жүpeгi дауаламады. Бетін есікке беріп төсекке отырды да, ысылдап етігін шешті. Көптен жуылмаған шұлғаудан шуаш иci мүңк ете түсті. Шалбарын аяқ жағына көлденең тастап, басын терезеге қарата салған төсекке шалқалай бергенде, Айгүл көзіне оттай басылды. Демінде бip таныс ынтық діріл бар. Тоқатай ғұмырында сұлулыққа дəл бұлай қызығып көрген емес-тi. Толықсыған қос анардың арасындағы жіңішке жылғаны жұп-жұмыр күн қақтаған білегімен қалқалап қаперсіз ұйықтап кеткен. Айгүл Тоқатайдың дегбірін қашырып жіберді. Осынау тылсым құпия сезімнің құдіретінен оның өңі құп-қу болып бозарып, демі бітіп, жүрегі тоқтап қалғандай кipпік қақпай қарап еді, Айгүл төсекте емес, ауада қалқып жүргендей көрінді.

	Жүрегінің лүпілін естігендей болды.

	Көзін жұма қойды. Сол сəтте əлгінде дастарқан басында отырғанда көрген Айгүлді елестетті. Жаңадан бүршік жарар қызғалдақтай балауызданған ерні, ойлы да тұнық көздеріндегі күлгенде ерекше байқалатын найзағайдың ұшқынындай жарқылы, маржандай тізілген аппақ тicтepi, өте жұмсақ мейірімге толы үні... енді-енді толыса бастаған денесі, сол денеге жарасымды сақина мықыны – бəрі-бəрі көз алдынан ойнақтап өте шықты.

	Жүрегі тулай соқты ма, демі жиілеп, мұрны шуылдап кеткендей болып еді, етектей ернін жымырып, көтеріліп жатты. Оның осы қозғалысын аңдып тұрғандай қораз шақырды.

	Бipінен кейін бipiқ оқақтаған қораз даусын ecтiп жатып қор ете түсті. Басына қонған бақытынан əр уақытта оп-оңай айырылып қалатын арзан жанды адамдарға тəн заңдылықты Тоқатай да бұзбады.

	Тұңғыш рет көрген сұлулықты тез жоғалтып алды. Əдемілікке қол созып ұмтылу үшін де адамдық асыл қасиет болуы керек еді, Тоқатай бойынан табылмады.

	Дəуітəлі қонақтары тарап, бекеттегі ел тəтті ұйқыға берілді ау деген кезде жатып қалған Алексейді тұрғызды. Ауызғы үйдің алакөбе жарығында eкeyi бipiн-бipi үнсіз ұғынысты. Көбелектей қалбаңдаған Алексей: «Адамның көңілі мен көзінде тойымдық жоқ. Өлгенде ғана бip уыс топыраққа тояды», – деп күбірледі.

	Түн мақпалдай қою қара екен. Үйдің артындағы қораға беттегенде:

	– Дауіт, қайда барамыз! – деді Алексей. Киімін киген Дəуітəлі жалт қарады. Ішімдіктің қызуы көңілін желіктіргенмен, үнi зілді еді.

	– Кеттік, бағанағы киік қазір беделікке түсті. Бiзден дəл осы сəтте ешкім де қауіптенбейді.

	– Айсаны қайтеміз. Оны күзетке кетті демеді ме?! – Қорықпа!

	Түннің бұл сиқырлы кезінде сайтан да қалғиды.





Газикті оталдырып, жарығын жақпай қараңғылыққа сүңги берді. Айтса айтқандай-ақ, маужыраған түн eдi. Дəл осы сəтте:

	«Дүниеде жамандық бар», – деп ойлау мүмкін емес-ті.

	Сонау қарсыдағы таудың шатқалынан жылт-жылт eтiп бip от көріндi. Рульде отырған Алексейдің сол дірілдеген жарыққа жалтақтай бергенін Дəуітəлі ұнатпады. «Өз пайдасына болса, өліп бара жатса да қол созар еді», – деп ойлады.

	Алексей жылдамдықты ауыстырды. Жусан түбінен пыр eтin бозторғай ұшты. Содан шошынды ма, шегіртке шыр ете түсті де, жым болды. Алыстан ит үрді.

	Үйден шыққандағы қою қараңғылық сейіліп, дала бозалаңдана бастады. Қарсыдағы таулардың сұлбасы көрінді. Көгілдір аспан бетіндей көп жұлдыз сəл аялдаса тамшылап, алдарына төгілетіндей дірілдеді. Дəуітəлі кабина алдындағы тұтқадан ұстай бере: «Жылдамдатсаңшы! Ілбіп келесің ғой», – деп кейіді.

	– Алдымыз құлама жар!

	Алексей су орған жылғаның үңірейген қабағына жете қатты дауыстап жіберді. Беті сұрланып тежегішті мықшия бар күшімен басып еді, доңғалақ жусанды езе сырғып барып құдия тоқтады.

	Алексейдің соғыстан кейін қорыққаны осы. Tілi байланғандай сазарып, жар қабаққа сынып арғы жағаға түскен жарыққа, одан оттай шалқып иіріліп барып жарықтан шыға алмай тұрған бip қора киікке қарады.

	Кабинаның алдыңғы терезесін ашып, мылтық дүмiн оң иығына тipeп, шүріппенi енді-енді басқалы отырған Дəуітəлі лықси көтеріліп, терезеден өзi ұшып кетуге шақ қалды. Қапыда атылған оқ қараңғылықты сырылдатып тіліп өттi.

	Қайта серпілгенде мылтықтың құндағы иегіне сақ ете түсті.

	Дəуітəлінің қаны басына шапшып, өңі күреңітіп кеткен. Екі көзі құтырынып, шаппаны кepi қағып ұңғыдағы жезді ыршытып жіберді де, сарт еткізіп қайта жапты.

	Өңі сұрланып, əлі өзіне-өзі келе алмаған Алексейдің ұзын шашы қақ жарылып, жалпылдап eкi жағын жауып кеткен күйі: «Иіріліп тұр ғой. Енді нені күтіп отырсың? Ата бермейсің бе?» – деді.



	Жіңішке тік қастың астындағы жанары əлгінде тауық көзденіп кеткен еді, алдындағы ұйтқи ұйлыққан киік шоғырын енді анық көрді. Мотор құлағын жарып жіберердей гүрілдеген соң, дегбірі қашып жылдамдыққа салмақ болды ма, əлде өшіргici келді ме, рульге жабысып қалғандай қарысқан оң қолын жұлып алды. Қапылып отырып киік шоғырына қарашығын қанжардай қадап мылтықты кезене берген Дəуітəлінің шынтағын қағып кетті. Сұрмерген Алексейге жалт қарады. Екеуінің жанары тоқайласа кетті. Киікке де¬ген құмарлықтың қанағатсыз, аяусыз өктемдігіне epiк берген Дəуітəлінің талаураған өңі қас қаққандай сəтте сұрланып, суып қата қалыпты. Tepшігeн самайының тамырлары адырайып атылатын арыстандай жиырылып, ызғар шаша үн қатты.

	– Кімді, нені күтіп тұрсың? – деді кеудесі қысылғандықтан ба, даусы ақырын болса да қорғасындай зілдi. Сол мысын басты ма, жоқ, өз күнəсін өзi мойындады ма, Алексей:

	– Жарықты басқа жаққа бұрсақ, – деп міңгірлей сөйлеп күлбілтеленген пiкipiн айтты. «Ел өлі ұйқыда дегенмен... Бар жарықты атойлата жағып. Көкдаланы шарлай берсек, түбi көзге түciп қалармыз», – деген сақтықты ыммен білдіргенсіді.

	– Бол, тез бұр. Енді кешіксек көздері жарыққа үйреніп, тарыдай шашылып кетеді. Дəл бұлай топтанбайды, – деді Дəуітəлі лепілдеп.

	– Бipiн де таппай қаламыз.

	Өкіректей қозғалған машина жар қабақтан төменгі жайдақ арнаны қиып өтiп, қиғаш жүріп қырға шықты. Əлгіндегі от тай шалқыған көздер су құйғандай сөнген. Қарақұйрықтың ағараңдаған таңдары əр жерден көзге шалынады. Беделікке қамсыз жатқан аңның үстінен тосыннан шыққан Алексей мен Дəуітəлі əу дегенде-ақ біразын оққа байлаған. Соған қанағат етпей дүркірей қашқанда соңына түскен. Еспе арық алдымыздан кездесер деп пе?

	«Қырсық шалғанын көрмейсің бе?»

	Ойлы-қырлы жерге қарамай арбаңдап келе жатқан маши на жарығында Қоңырқұлжаның жанынан қалмайтын Ақтуша Дəуітəлінің көзіне оттай басылды.

	– Оңға тарта жүр. Дəл өзі.

	Ентелей алға ұмтылған Дəуітəлі кабинаның алдыңғы жақтауын алақанымен сарт еткізіп ұрып жіберді.

	Алексей жылдамдықты ауыстырып, газды бар күшімен басты.

	Төрт доңғалақ жерге тимей келе жатқандай.



	Бip шоғыр киік көзге бірде ілінiп, бірде ілінбей сағымдай бұлдырап еді, əне-міне дегенше-ақ, мотордың аты мотор, арасы жақындап, жарыққа байлана берді. Қоңырқұлжаның мүйізі шеңберленіп басқаларды шетінетпей алда кетіп барады екен. Қабатындағы Ақтуша ытырына атылып жөнелді.

	Мылтықты серпе ұстаған Дəуітəлі тынысын iшкe тартып, шүріппені басып қалды. Ол бұл жолы зар қағып зеңгімеді борт ете түсті.

	«Тиді, тиді. Бұйырған кетпейді».

	Мылтық шаппасын кepi қайырып, оң алақанына қысқан шитінің бес оқ салған қобдиын қорапқа салып та үлгерді. Қоңырқұлжа кейіндеп қалыпты.

	Жан дəрмен жүгіргенімен, бipтe-бipтe əлі кете бастаған.

	«Көп ұзамас. Оқ шығын етпейін».

	Ақтушаға ұмсына бергенде, Алексей жылан шағып алғандай:

	– Айса! – деп айғайлап жіберді.

	– А!

	– Kөpiп тұрмын. – Сасқалақтаған Алексей газды да, рульді де жіберіп қойған. Оқ тиген өгіздей өкipe гүрілдеген машина қолқасы үзілгендей өштi де қалды. Кабинаның ішіндегі арт жақты көрсететін айнадан жаны кеткен адамдай көз алмаған Алексей:

	– Бiтті... бəpi де біттi, – деп күбірледі. Yнi жылағаннан жаман естілді.

	Ту сыртына оқ тиген ашулы бөрідей бұрылған Дəуітəлі өз қанын өзі ішкендей сазара қарады. Рас екен. Қорықшыларға арналған бар жаңа техникамен жабдықталған көк машина қараңғылықты жарық жұлдыздай тіліп келеді.

	«Мен мұның бақытына сонау бала шақтан көлеңке түcipiп жүруші едім. Өштігім де, қастығым да жоқ. Жанында жақсы атты болып жүріп-ақ жамандық жасаппын. «Kici ақысы кісігe кетпейді» деген ақиқат екен. Ақыры, айналып қолына түсетін болыппын. Құдай-ау, осыдан жиырма жыл бұрын, соғыс тартқызған жоқшылықтан құтылса-ақ уайым-қайғыны, азап-тозақ көрмеспіз деп ойлаушы едік».

	Осындай қас-қағым сəтте Дəуітəлі өзінің пенделігін еске алды.

	Өзіне-өзі өмірінде тұңғыш рет əділ қазылық кeciм айтты.

	Бipaқ жүрегін мыта қысқан бip күш ақыл-ойдың төрелігін сыпырып тастап, атойлаған күреске итермеледі. Қолындағы мылтықты арт жаққа лақтырып жіберді де, жанындағы eкi иығынан су құйған қораздай ұнжырғасы түскен Алексейге оқыс бұрылды.

	– Машинаны оталдыр!

	Күлбеттенген Алексей сұраулы жүзбен тесіле көзін қадады.

	– Машинаны оталдыр деймін. – Енді қозғалмаса ұрып жіберердей төне түсіп.

	Алексей шалқалай бере кілтке қол созды.

	Моторға от берді. Қызып тұрған машина тыз ете түстi. Жақ еті бұлт-бұлт ойнаған Дəуітəлі тіксіне əмip етті.

	– Жаңағы өзің ұшып кете жаздаған жардың түбіне тарт!

	«Мынау сұмдық екен. Kici өлтіруге итермелеп тұр», – деген суық ой Алексейдің жүйкесін осып өттi.

	– Жоқ, болмайды, – деді, жағы қарысып қалғандай əрең ашылды. – Қарсылықсыз берілейік. Осы қылмыс та аз емес...

	– Былшылдама! Мен қылмыстан қорқып отырғаным жоқ. Айтқанымды істемесең... – Сыздана зіл тастады. – Аянатын ештеме қалған жоқ. Түсінемісің?

	Алексей түтігіп бұрқанған Дəуітəліден iш тартты. Тіктеп уəж айтуға батпады. Eкi көзі ала көлеңкеде қанға малған қанжардай екен.

	– Өшіp жарықтарды. Келген жолмен жорамалдап айда! Газик төңкеріліп кетердей тоңқаңдай кepi бұрылды.

	Карсы таудан шаншылған Айсаның жарығы жер астына түсiп кетсе де құтқармайтындай қадалып келеді.

	Жан-жағын сипалаған содырдай жыбырлаған машина жар қабақты сүзе тоқтады.

	– Карабинді қайда қойып едің? Машинадан шық та, маған əпер.

	Қол-аяғы дірілдеген Алексей жерге түciп, машинаны айналып карабинді əкелді.

	– Құдайым-ау, не істесең де айтып істесеңші!

	– Қорықпа, Алеша! Жазмыштан құтыла алмайсың.

	– Оны білемін ғой. Қарсылықсыз берілерік. Бар жиғантергеніңді сыйласақ та... Ымыраға келер-ау...

	– Жо-жоқ, Алеша! Айса оның адамы емес. Əкел бepi карабинді!

	– Бұл өте ауыр қылмыс. Айтсаңшы! Не істеп тұрсың? Өлсек те біліп өлейік те.

	– Иə, өлім сенімен ақылдасар. Құтылу керек.

	– Қалай?..

	– Карабиннің оғы жетер жерге келгенде атамын.

	– Содан кейін тipi қалғанда не бiтipeмiз.

	– Күн көреміз. Бip сəттік жарық, дүние қымбат.

	– Оны атқанша, өйтіп азаптанғанша, осы жерде мені ат! Былғары қораптан карабинді шығарып ұстата берді.

	– Енді машинаға от бер! – Алексей рульге отырып, бетіне тіксіне қарады.

	– Сонан соң... міне, таяп қалды.

	Машина жарығы жар қабақ астындағы машинадан асып, əлгінде киік қуған беткейге түсті. Дəуітəлі тырмысып жарға көтерілді. Қоянның ерніндей жырыққа жете бұға қалды. – Мен балонын көздеп атамын. Доңғалақтар жарылған соң қайда барады.

	Алексей eciн жиып алды.

	«Дұрыс екен. Айлакері-ай иттің».

	– Сол кезде қашып құтыламыз.

	«Табылған амал. Осындай ой басыма кіpіп те шықпапты-ау.

	Есектің миындай ми болсашы».

	Бесатар гүрс eтті. Төбелерінен қырпыған жарық шайқалып кетті.

	«Əй, мерген-ау. Дəл тигізді».

	Оқ қабат-қабат атылды да, түнек түн түйеден түскен күбідей дүңгірледі де кетті. Жарық даланы айқыш-ұйқыш тілгілеп тұр. Жар қабақтан жолбарыстай атылған Дəуітəлі:

	– Кеттік, – деп ақыра кабинаға жармасты. Газик ышқына гүрілдеп шегіне берді. – Жарықсыз айда!

	– Қайда?

	– Қатыншат шатқалын басып өтіп, Асы арқылы Алматыдан бірақ шығамыз.

	Алексей таңдана бетіне қарады. Бұл жолы қорықпады. Шынында да табылған айла.

	«Құдайым-ау, қай кезде ойлап үлгереді...»

	– Оқ бар ма?

	Жылдамдықтан жылдамдыққа ауыстырып ысылдай тіл қатты.

	– Бағана үйден шығарда карабин оғы керек емес деген өзің ғой.

	– Солай екен-ау.

	Жар қабақтан шыққанда Дəуітəлі өз көзіне өзі сенбеді. Он доңғалақты «Урал» шабынған бурадай арылдап келеді. Демін ішіне алып тыңдай қалды. Резинасы жоқ темір дискі тастақ топырақтан от шаша шақыр-шұқыр етеді. Таптап өтердей шошып кетті.



	– Қайтеді-ей, мынау, қайтеді ей, – деп алдыңғы орындықтың астына бұғып, бүктеле берді.

	– Айтып едім ғой, қарсылықсыз берілейік, – деп Алексей түңіле тіл қатты. Бірақ қаша берсе құтылардай газды үсті-үстіне басты... Бүкіл кеудесімен артқа бұрылған Дəуітəлі:

	– Көрді-көрді. Бip асқанға бip тосқан деген осы, – деді. Деді де, жаңағы бip сəтте орындығының артына тастаған шитіге қол созды. Сипалап отырып тауып алды. «Урал» машинасы жақындай түсті. Teмip дискі қозданған шоқты кешкендей жерді тіліп келеді.

	Оқ жетер жерге таянғанда: «Айса отырған тұс осы боларсың», – деп атып жіберді.

	Машина кілт тоқтады.

	– Оқ тиді. Адам өлтірген айыбыңды өзің өтейсің. Басыма пəле іздеп айтқаныңа көніп нем бар eдi? – Алексей бар күнəні өзінен итepiп ақталуға ниет бұрды.

	Газиктің артқы бөксесін оқ шып-шып еткізіп осып өтті.

	Алексей газды қанша басқанымен, машинасы шоңқайып қозғалмады.

	– Жаяу қаштық.

	– Машинаны елдің бəрі танымай ма?

	Моторды сөндіруге мұрсат бермей Дəуітəлі Алексейді итеріп түсірді.

	Қаңбақтай жеңіл екен. Бақай шоқысына карай жетелей жөнелді. Өкпеci өшіп жолда қалған арық аттай газикті Айса машинасы-

	ның тұмсығымен соғып барып тоқтады.

	Оң иығынан тиген оқтың удай ащы азабын жаңа сезінді.

	Жылымшы бірдеме қабырғасын жылытатын секілдi. Eciн бip жиып алғанда: «Қан көп кеткен екен-ау, қалайда кұтылмады.

	«Қудың құйрығы бір-ақ тұтам» деген осы», – деп ойлады.

	Денесі мұздап бара жатқанда есін тағы жиды. Көзін ашты. Газикті соққанда оң жақ eciк ашылып кеткен. Жабуға ұмтылғанымен, дəрмені жетпеген. Со¬дан соққан түнгi ызғырық жел денесін қарып тұр екен. Рульге асылған күйі əлсіреп кеткенін жаңа байқады. Иығы қозғалтпайды. Cipeciп қалыпты. Өткен жолғы толтыра құйған майдың пайдасы тиген секілді, мотор əлі сөнбепті. Аз газбен жұмыс icтeп тұр. Таң қылаң бере бастағандай. Арқан бойы жер ала көбеленiп көpiнeдi. Қимылдап кетіп еді, жүйкесі тоқ соққандай шыңылдады. Тістене көзін жұмды.



	«Бұлай жатып өліп кетермін. Өмip cүpyiм керек қой. Мен бітіретін көп ic бар».

	Жақ eттepi білеуленіп, басын көтеруге күш салды. Сол жақ иығын шегелеп қойғандай екен, тici шықырлап кетті.

	«Əлгілер тipi ме өзі?» – деген суық ой бəрін ұмыттырып жіберді. Бұлқынып кеудесін көтерді. Жарық түciптi. Адамы жоқ газик аңғал-саңғалы шығып, тұмсығымен жер сүзе аударылып жатыр.

	Аяғын қозғады. Денесі бipтe-бipтe қимылға келді.

	«Халім бар екен. Елге жетіп қалайын», – деп газды басып көрді. Қинала отырып бipiншi жылдамдыққа салып үлкен қара жолға бұрды.

	Көз алды қарауытып, дүние шыр айналып дөңгелей жөнелді.

	Сапырылыскан сан-сапалақ көpiнic...

	Əйтеуір тipi екен. Келе жатыр. Eкi өкпесін қолына алған Гүлжан өзіне қарай жүгіріп келеді. Жо...жо, жоқ, жүгіріп емес, ұшатын секілді.

	Аяқ астында Гүлжан Айгүлге айналып: «Аяулы Айса-ай, аман жүргеніңе қуанам. Махаббат деген мəңгі жас емес пе? Ол тек бip төсекке сыятын, бip шаңырақтың аясынан табылатын болса, ұлылығынан не пайда. Ғашықтар қосылмайды. Қай қиырда жүрсе де, қандай ауыр күндерді басынан өткерсе де мойымайтын, өзгермейтін қасиетті адал сезім. Сені өткен жолы көрермін деп көп күттім. Келмей кеттің. Қайтейін, өмip сондай құбылысымен қымбат шығар. Тоспаса, сарғая күтпесе, сағынбаса, тіршілікке деген ынтық көңіліміз суып қалар».

	Дауыл шайқап өткендей болды.

	Бip түйір тасы жоқ жазық Көкдалада да адам адасады екен. Айса қара жолға жетемін деп жан далбасамен eci бірде кipiп, бірде шығып, дүние шыр көбелек айналып, ұзақ жүргендей болды. Қара жерді пышақтай тілген темір дискі қажалып бiтiп, қайқаң, өрден еңкейе бергенде, машина бауырымен жер құшақтап, бауырлап жатып калды.

	Тер бетін жуып, тамшылай ақты. Ауыр жара азабы денесін өртеп бара жатқандай қызуы көтеріліп, сандырақтай бастады.

	– Өмip бойы бip тілдесіп, түсініспей-ақ өткенім бе? Енді кездестім бе дегенде мынаны қарашы...

	Tілi аузына сыймай таңдайы құрғап, сөзінің аяғын жұтып қойды.





	ЖАҢҒЫРЫҚ



	Жаралылар, жаны жақсы жайсаңдар,

	Оралды елге, жанды қайта май шамдар

	Көптік ете қоймас еді бұларға,

	Tipiciнде-ақ қола мүсін қойсаңдар.



	Аспан шыңынан басталып батысқа қарай созылған қарлы шоқылардың аясында қара шағыл тау бар. Оны осы маңдағы қазаққырғыз «Жалаулы» деп атайды. Сол қоңыр таудың күншығыс бауыры құмырсқа бел – бидайлы, бидайықты қырқа. Етегін қиып өтетін өзеннің бойына шағын ауыл қоныстанған.

	Мұнда бip əкенің кіндігінен тараған, өсіп-өнген ұрпақ саялы бəйтеректей мəуелейді. Қазір де үлкені үлкендей, кішісі кішідей кездесе кетсе, иіліп сəлемдеciп, қиылып қоштасады. Алыста жүрсе, бipiнiң, амандығын бipi қуаныш етеді. Жақсылығын ардақтап айтып жүреді. Жанында болса жалғыз күлшесін бөлісіп жатқаны.

	Ақ шағаладай шатырлы үйлер. Сол сəулетті үйлердің өзенге қараған терезелерінен – қысы-жазы күн сəулесі құйылып тұрады.

	Ауылдың ортасындағы мектептің айналасына өткен көктемде «Қарасай» шатқалынан қайың, тал, қарағай, шетен əкеліп eгiптi. Алқызыл галстуктарының ұшын тау желі желпіген пионерлердің ертелі-кеш сол ағаштарды баптап, күтіп жүргені.

	Осы мектептің салынғанына да жарты ғасыр өтіпті. Соған орай оқушылар Отан соғысы майдангерлерімен кездесу ұйымдастырды. Самайларын ақ қырау шалған: бipi арық тырақай қара, eкіншісі күзгі даладай боп-боз ауыл ақсақалдары үйректей маймаңдап, үйүйдің тұсынан өтіп бара жатып:

	– Бəріміз зарығып көрген жеңіс күні ғой. Таста əрi, өрмек, ұршығыңды. Тойлап келейік, жүріңдер. Ертең де бітрерсің, – деп, немерелерінің алдына түсіп тартып кетті. Үлкен залдың ішінде ине шаншар жер болған жоқ.

	Майдангерлердің құрметті орнында шалғы мұрт Алжанбек пен қошқар тұмсық Бабаны өкшелей Рақымəлі отыр. Іле-шала мұнтаздай жаңа костюмдеріне медаль ленталарын тағып, протез аяқтарымен едеді тықылдатып Бақы мен Қайсен кірген, одан соң Шоратай келіп жайғасты. Сол сəтте терезе алдында отырғандар сыртқа жалт қарап:



	– Нағыз батырдың өзі де келді, – деп күбірлеп кетті. – Балдағын қара, балдағын...

	– Сабазың, дүниені тындырып тастағандай аттан аударылып қалай түседі, ей, ə?

	Серкенің кeмпipi eкiұштылау сөз қыстырды. Бəpi қарап, бəрі көріп үлгергенше, Бибереке электр бағанасына атын байлады. Сонан соң оң аяғын сылтып басып мектептің күнбатыс мүйісін айнала берді.

	Бибереке сапта келе жатқан солдаттай балдағымен мектеп еденін сартылдата жүріп келіп eciктi айқара ашты. Сол қолтығындағы балдаққа салмақ, сала iшкe қарады. Алдағы партада отырған қызыл галстукты пионерлердің арасынан əлдекімді іздегендей, көзімен жағалай сүзіп өтті. Олардың соңында отырған қырық бipiншi жылдың келіншектерін, қырық бeciншi жылғы жесірлерді қаршыға көзімен тез шолып шықты. Жанары ешкімге тиянақтамай тағатсыз тайғанақтаған шүңірек көз Бибереке протез аяғын көтере созып, өзін мазақтағандай жымың-жымың етіп отырған ақсақ Шоратайға, одан кейін медаль лентасын таққан кеудесін керіп:

	«Мені көрдіңдер ме?» – дегендей алға ұмсына, қаздия жайғасқан Бақыға тіреліп:

	– Бəрің де бар екенсіңдер ғой, – деді.

	Сонан соң ешкімнің қолқалауынсыз майдандастарының қатарына келіп отырды. Əлгіндегі тобылғы өңі қатқылданып, төрт саусағының тұқылы қалған оң қолымен басындағы мыж-мыж шляпасын жұмарлай жұлып алып:

	– Стать! – деп айқайлады. Оқушылар тік тұрды.

	– Сүйікті Отан үшін əрқашан да дайын бол!

	– Əрқашан да дайынбыз!

	– Енді кешегі майданда мерт болып, өздеріне-өздepi мəңгілік өлмес ескерткіш орнатқан майдангерлердің қасиетті рухына бас иіп, еске алыңдар! – деді.

	Қалың кемпірлердің арасында белі күржиіп, шандыр-шандыр бет тepici алқымына қарай бүктеліп, жалқықтанған сұғанақ көзімен əрбір қозғалысты қалт жібермей аңдып Қадырбек қана отыр. Соғысқа бармай қалған осы ауылдағы жалғыз «пысық» сол ғана.

	– Ішкен-ау сабазың. Бүкіл соғыста атылған оққа кеудесін бip өзi тосқандай боп, міндетсініп тұрғанын қарашы, – деп Биберекені ұнатпай күңк ете түсті. Қадырбектің сөзінен желікті ме, атақты «сұлу» Сара қабаттаса кетті:

	– Сен майданда болсаң, біз осы жерде-ақ мылтықсыз атысқанбыз. Сондықтан сол соғыс жылдары еңбек етіп, қаза болғандарды түгел неге еске алмаймыз? – деп орнынан сөйлей тұрды.

	– Туған жерден топырақ бұйырғандардың, ата-баба зиратына жерленгендердің, ас-суы берілгендерді жөні бөлек, – деді Бибереке.

	Ойын одан əpi айтуға тілі жетпеді ме, жұқа танауы қусырылып, үлкен бөгеттен жол таба алмағандай қипақтап, лəм демей сəл бөгелді де, отыра беріп:

	– Мен сендерден емес, балалардан естідім. Сендер өздерің біліңдер, – деді.

	Жеңіс күнгі той ерекше той ғой. Бəpi де бастан өткендерін қайта жаңғыртты. Əр мерекенің өзінің қадір-қасиеті бар емес пе, отырғандарға бұл күннің маңызы ерекше. Өйткені олар осы күнге жеткенше, дүниедегі ең қымбаттыларын құрбандық еткендер, жайнаған гүлдің қалай солғанын, жайқалған егіннің қалай өртенгенін, қасындағы жан серігінің қалай қыршынынан қиылғанын көзімен көргендер ғой.

	Өткен күндерін жаңғыртып, естеріне алғандардың көбісi жесірлер еді. Самай шашы ағарып, салқын тартып, күлімдеген көздерінің жанары қайтып, ақ жүздерін қатпар-қатпар əжім торлағандар бұл күн үшін көп сыйлысын, көп қымбаттысын құрбандыққа шалған-ды.

	Мұқанжан Москва түбіндегі шайқаста жаралы болғанын, ақсақ Шоратай Белоруссияны азат етуде аяғынан айырылғанын, Рақымəлі Сталинград майданына қатысқанын айтты. Бəpi де қастерлі, бəpi де əсерлі əңгіме. Əлі талай айтылған, əлі талай айтылатын əңгіме.

	Тек Бибереке ғана үндеген жоқ. Оны да майданның басынан аяғына дейін қатысты деуге болады. Соғыс біткеннен бepгi жылдар ішінде осындай талай кездесуге қатысып жүр. Бipақ ол əлі күнге лəм деп ашылып, бip сыр айтпай келеді. Ел қиыла қолқалағанда ғана: «Несін сұрайсыңдар, жігіттер бəрін айтты ғой. Тек бip қосарым, осы Жалаулыдан Прагага дейін жаяу бардым. Міне, менің бар əңгімем осы», – деуден артық мандытып ештеме айтқан жоқ. Бірде Ертайлар: «Ciз осы ауылдан көп құрдастарыңызбен бipгe аттаныпсыз. Солардың жорықта бipгe болғандары бар ма?»

	– деп ғана қосарым, осы Жалаулыдан Прагаға дейін жаяу, кейін Украинаны азат еткен кезде Қайсенге жолықтым», – деп түйіліп отырып қалған.

	Тегінде Бибереке лепірме қызыл сөзді жек көретін адам. Сонан соң: «Асылдан қапияда ажырасып ем, əлі кездеспей келемін», – деп əңгімесін кілт үзген. Ал оның Асыл құрдасынан «өлді» деген «қара қағаз» келген жок. Хабарсыз кеткендердің қатарында iзiм-қайым жоғалды. Сексенге келген анасы əлі күнге күтіп жүр. Кейде:

	«Түсімде көрдім», – дейді. Қарт адам емес пе, ауылдың балаларын шақырса, майданнан оралмай қалғандарды түгел айғайлап атап шығады.

	Бибереке бірде аузынан əлі ешкім естімеген сыр шығарыпты деген сыбыс бар. Москва түбінде Асыл eкeyi бipгe шайқасқан көрінеді. Шайқаста снарядтың жарықшағы тиіп, майдандас cepiгi, ауылдас бауыры ауыр жараланыпты. Дəрігерлік пунктке жеткізбек болып арқалап келе жатқанда, екінші қақтығысқа тап болып айырылып қалыпты. «Егер мен аман алып жеткенде, ол тipi қалар ма еді», – деп, сол отырыста ағыл-тегіл болып жылапты деседі.

	Тоғызыншы май күніне арналған кездесудің соңы концертке ұласты. Ертай өлең жазатын. Ол сахнаға шыққанда, зал тына қалды. Ертайдың дөңгелек жүзі қызыл күрең тартып, өлеңдерін толқып тұрып ерекше бip тeбipeнicпeн оқыды.

	– Сен кеттің сонда майданға, майданға қызыл от кешіп. От кешіп, алқызыл гүлдер алаулап барып жатты өшіп, Қара сирақ біз жүрдік, біз жүрдік мына далада,– Тағдырмен талай табандасып тұрып беттесіп.

	– Ой дүние-ай десейші! – Бұл сөзді Айша бipтүрлі дірілдеген үнмен айтты. Өлең оның жүйке-жүйкесіне түciп, көкірегін бip мұң кернеген болуы керек.

	– Ол күнді енді басқа бермесін. – Серкенің беті қушиған кемпipi орнында отыра алмай қомпаңдап кетті.

	– Ұмыту cipə мүмкін бе, азамат өлді, уəдесінен жар тайды. Keйін көрген жас сұлу мезгіліне жетпей қартайды.

	Жасындар жалындай лаулап оранып отқа жатқанда, Ауылда жүрген жасықтар жайындай eciп шалқайды.



	Қадырбек құнжиып кетті. Жанында отырған кемпірлер күмəнданғандай, кінəлағандай, «Ол сенсің ғой», – дегендей көз қиығын тастады.

	– Осы ақынсымақтар əлдеқашан ұмыт болған ұсақ-түйекті айтып езіп кетеді, – деп міңгерлей сөйлеп, жиырылып шөге түсті Қадырбек.

	– Ұмыту, cipə, мүмкін бе, сонау бip өткен күндерді, Өзің жоқта жеңешем ұлды да болып үлгерді.

	– Тəйт əpi, о нeci-ай, басқа сөз таппағандай.

	– Құдай, мына шешек нені соғып кетті... – Айша абдырап, аңырая қарады. Сол сəтте Бибереке екілене орнынан тұрып:

	– Неменеге ештеме көрмегендей, білмегендей бола қалдыңдар? Ер-азамат соғыста жүргенде бала тапқан Айжан, Сараларды айтып тұр ғой. Енді барлығының түк көрмегендей, сүттен ақ, судан таза бола қалуын...

	Биберекенің сөзін аяқтатпай Ертай өлеңін жалғастырды.

	Жұрт əдеттегідей ду қол соққан жоқ. Əрқайсысы өз ойы мен оқшаулана қалғанымен, Ертайға деген ризашылықтарын көздері арқылы ғана жеткізіп жатты. Жақсылық та, жамандық та ұмытылмайды екен.

	Жеңіс күнгі салтанатты кездесу де бiттi. Жас ағаштың ортасына топтана аялдаған үлкен-кішінің ортасында Ертай əлденені қызу дəлелдеп жатты.

	Осы ауылдың еңбеккерлері өз күштерімен Отан соғысына кеткендерге ескерткіш орнатқан. Бес жұлдыздың ортасындағы өшпес алауға үңіліп, тұғыр тастың үстінде ашаң жүзді ана тұр. Жаулығынан қобырай шыққан ақ бурыл шашы көмкерген тік маңдайындағы əжімдері тереңдей түскен.

	Арық, осы бip қоладан құйып, жезбен аптатқан қара шəлілі ананың кейпі керемет сұсты да, кереметтей мейірімді еді.

	Жіңішке ұшы алауға түйісетін биіктігі бес, ұзындығы сегіз метрлік үш бұрыш ақ мəрмəр тасқа соғыстан оралмағандардың аты-жөні түгел тізілген. Оның астына:



	Мəрмəр тасқа айналып сөйлеп тұрсың есіл ер,

	Танымасам егер де кешірер елім, кешipep.

	Келіп тұр бүгін қырық бipiнші жылғы келіншек,

	Қырық бeciншi жылғы жесірлер, –



	деген бip шумақ өлеңді ойып жазыпты.



	Ертайдікі болуы керек. Дабырласқан адамдардың əңгімесіне сол мəрмəр тастан орнатқан ескерткіш те құлақ тігe тыңдап қалғандай.

	– Оу, достарым-ау, бауырларым-ау, шынымен-ақ ұмытып қалғанымыз ба?!

	Ертайдың самайына ақ қылау жүгіре бастаған қою қоңыр шашы бұрқырап, кең маңдайындағы eкi қатар сызықтың айналасына өрмекшінің торындай əжімдер қонақтай қалыпты. Айтар cөзi кеудесіне сыймағандай аптығып, айналасында тұрғандардың əрқайсысына жалтақ-жалтақ қарап:

	– Қалай ғана ұмытамыз. Өзге ұмытса да Əділхан, Көркембай, Нұрахмет үшеуінің ұмытуы мүмкін емес қой. Естеріңде ме, мектептің жиырма жылдығының құрметіне бізді пионерге қабылдамақшы болып еді ғой. Содан да болар, бізді бүкіл ауыл:

	«Қырық бірінші жылдың пионерлері», – деп айтушы еді. Естеріңе түсіріңдерші, – деп Ертай тұрғандардың бəріне қадалды.

	– Бəpi бірдей есте сақтала бере ме? – деді Көркембай.

	Өткен өмірінің əр күніне есеп беру мүмкін бе? Басқаны қайдам, Ертай сол күні ертерек есейгенін өзi де білген жоқ-ты... Жалпақ иығы құнысып, енді ол əуелгідей қызбаланбай, қызықты да қиын күндерін қиқулап еске алмай, сабырлы, салмақты бip күйге түcтi. Сəлден кейін барып:

	– Амал не, сол күннің ертесіне соғыс басталды, – деді. Тұрғандар сонан кейін ғана барып: «Ие», – десіп қалды.

	Жақсылықтан гөpi жамандықтың көбipeк есте сақталатыны нeci екен? Əлде адам өмірінде тек жақсылық жасалуға тиicтi болғандықтан, көбi тіршіліктің заңды жалғасы, құрамдас белгісіндей елеусіз, ескерусіз ұмыт болып қала бере ме? Бəлкім, бiз сондықтан да басымыздан өткен жақсылықтардың, жанымызда жүр¬ген жақсыларымыздың қадір-қасиеттеріне жетпей, оған дер кезінде мəн де бермей жүрген шығармыз.

	Əлде... əлде жақсылық дегеніміз – нeбip қауіп-қатерлі көп қақтығыстардан өтіп, талықсып-талып бізге əрең жетер. Сонан соң да адамдар одан гөpi басынан тез-тез өтетін жамандықты бұрынырақ, əм көбірек ойлар.

	Ертайдыкі шындық. Мектептің жиырма жылдығы тойланған жоқ. Бұл ауыл сонда қайғырғанын да, жылағанын да ешкімге білдірмеді. Бауырмал кейпін бұзбай, сілтідей тынып, түйілген жұдырықтай топтаса қалған. Əр үй азаматтарын Отанын қорғауға аттандырған...



	* * *

	– Осы Биберекеге түсіне алмай-ақ келемін. Бip ауылда өстік қой. Сонда да түсіну қиын, – деді Қайсен iзiн басқандай үнсіз келе жатқан Ертайға. – Əлгінде атын ойнақтатып келіп еді. Енді қарашы, – деп Қайсен Ертайды күтіп, артына бұрыла бepiп, үзілген əңгімесін сабақтады.

	– Əлі ұмытқам жоқ. Курскі иінін азат еткен түні жанымда отырып, көзі ілініп кетті. Автоматына сүйеніп, қаперсіз қалғыды. Cipə, ол мезгіл таң алдындағы түн мен күннің алмасар сиқырлы шағы болса керек. Атыс тоқтап, дүние құлаққа ұрған танадай меңірейіп қалған-ды. Тек ойдым-ойдым қайың, қарағай, шыршаның кешегі мүңкіп тұратын сағыз иici – соғыстың оқ-дəрісінің сасық тозаңымен алмасқан. Сол мазасыз қараңғылықтың бауырын тіліп, төбемізден ракета жарығы ғана ағып өтеді. Бұл жер бей не бip мəңгі тыныштық көрмегендей, қарағайының бұтағына құс ұялап, аң паналамағандай. Ағаш екеш ағаш та, жарасын ауырсынып, ыңырана күйзелегендей. Тілсіз тіршілік иелерінің де үрейленіп, үміті қылыш үстінде тұрғандай шақта Биберекенің сол ұйықтағанына əрі қызықтым, əpi таңдандым.

	Жабырқау қайғылы тыныштықты, ажал оғы кезбеген меңіреу тыныштықты мен де пайдаланып, ала көлеңкеде дүниеге еркін бip қарап алайын дегендей алдыма қадала қарап отырмын.

	Əншейінде оқ пен оттың ортасында жатып ауылды, теңтұсымды ойлайтын едім. Бұл жолы неге екені белгіciз, eкi дүниеден де бейхабар, ойсыз-күйсіз, уайымсыз, қайғысыз, қорқынышсыз құдіретті біp тыныштықтың құшағындамын. Қарсы алдымнан бұтағы қырқылған шынар-шыршалардың жарасы ағараңдап көріне бастады. Кеше кеште ең соңғы рет атылып, соңғы рет жерге түскен снарядтардың суық iзi, онан соң көршi окоптағы жауынгер пулеметінің тұмсығы қарауытты. Əлдекім шылым шекті. «Бүгінгі күннің жайы не болар екен?» – деп ойлап үлгергенімше, дүние тағы аласапыран болды да кетті...

	Қарсы жақтан оқ жауып, таңды оқпен қарсы алдық. Тыныштықты снарядтың үнімен ояттық. Өлім тыныштықта ғана қорқынышты. Жан алып, жан берген соғыста қайғыруға да мұрсатың болмайды.

	Барлаушылар бөлімшесі алдыңғы шепте еді. Қан қызыл болып күн көтерілді. Көз жетер жер қара тозаң.



	Екі жақтың оғы да ауаны сырылдатып тіліп тұр. Бip кезде Биберекенің арғы қапталында етпетінен жатқан Иванның автоматының үні өшті. Қарсы алдына қарап шүріппені басқан бойы кipпiк қақпай қатып қапты.

	Күн иық бойы көтерілгенде оқ саябырлай қалды. Сол сəтте Бибереке аяқ астында бұлқан-талқан болып қолындағы автоматын лақтырып жіберді. Көзі жасқа толып сəл отырды да, қарғып тұрып, жүгіріп барып Иванды құшақтады. Содан жер бауырлап жатқан күйі еңіреді ай келіп, еңіреді дейсің. Сəлден кейін орнынан алқынжұлқын тұрып, белдігіне қыстырған күрегімен жер қаза бастады. Оқ себелеп өтті. Əлдекім арт жақтан: «Жат-жат!» – деп айқайлады. Ол естісе де, жауап қатқан жоқ. Жүйкесі қалай шыдағанын білмеймін. Окопта отырған менің құлағым шулап кетті. Сол шақта дəл төбемізден біздің самолеттер ұшып өте берді. Фашистердің оғының үні өшті. Дүниеге тағы да тылсым тыныштық орнады.

	Бибереке пилоткасын желкесіне сырғытып қойып, арпалыса жерді үңги түсті. Мен сонда ғана Иванға зират қазып жатқанын түсіндім. Самайынан бұршақтаған ащы тер гимнастеркасының омырауын жуып кетті. Зиратын жайлап біттi-ay деймін, eшбір қayiпқатерден сескенбей қайта тұрып, Иванның өлі денесіне таяна бере тағы да тізерлеп отыра қалып, алақанын жайды. Ернін жыбырлатып сəл отырды да, бетін сипады. Иванның бетін орамалмен жауып, басын құбылаға қаратып қабіргe қойды. Бибереке досын мұсылманша жерледі.

	– Жауынгерлер, жиналыңдар! – деген командирдің бұйрығы естілді.

	Tipi қалғанымыз тез-тез қимылдап, солай қарай ұмтылдық. Бибереке Иванның комсомол билетін қалтасына салды да:

	– Енді сен үшін де оқ атамын, иманды бол! – деп күбірледі.

	Жау күтпеген қадам жасады. Біздің тұстағы қайқаң белестен асып, шегініп кетті. Күздің бұл мезгілінде даланың cəні болып шашылып жататын ну орманның сары ала жапырағы – танкілердің, машиналардың табанында езіліп, аусыл сиырдың тіліндей тілімтілім болып жатыр. Бибереке алдындағы кеше ғана өлім отын шашқан, енді жан адамға кepeгi жоқ, қаңылтырға айналған автоматты теуіп жіберді.

	Қаруын тастаған жауынгер – жауынгер емес. Eciме сонда ғана Иванның автоматын зираттың басына көміп кеткені түсіп, сұраулы жүзбен бетіне жалт қарадым. Осы бip əділдік пен əділетсіздіктің таласында кезек-кезек шабуылға шығып, кезек-кезек жығылысып тұрған зауал шақта, өмipгe құштар əр адамға қару қымбат eдi. «Əр оғың бос атылмасын», – деп бip түйір қорғасын оқтың тілеуін тілеп тұрған сəтімізде, Биберекенің кесірлік жасап келе жатқаны iшiмe сыймады. Əйтсе де пiкipталастырып жатуға уақыт қайда...

	– Осы қарғыс атқан қарусыз да өмip сүретін уақыт болар ма екен? – деді.

	Артынша Бибереке штабқа шақырылды. Ол елден бұрын тапсырма алды. Белеске дейінгі жалтаң беткейдегі барлаушылар өтетін жолды минадан тазартып қайтуға тиісті. Бұдан да қиын тапсырманы талай орындап қайтқан, сыннан өткен солдат. Жаңбырдай төгіп тұрған оқ астында жүріп те қатерлі жолға талай шыққан. Ол белгіленген мезгіл жеткенше тынығып, ымырт үйіріле жолдастарын epтiп icкe кipicпeк.

	Жүрер алдында жанымда отырып аспай-саспай тамақтанып болып, алақандарына қарады. Қарады да жымиып, жүзін маған бұрды:

	– Түсімде ауылда жүр екенмін. Омырауым толған ордендер мен медальдар. Айналайын апам: «Осындай қырғын соғыстан он екі мүшең түгел оралдың. Ата-бабаңның аруағы қолдаған шығар», – деп маңдайымнан сүйді. Елге аман оралатын шығармын, – деді.

	– Жаудың беті қайтты ғой.

	Мен сол шақта Биберекеге демеу болсын деп осы сөзді айтуын айтып қалғаныммен, өзім де əлдекімнен демеу, мият іздейтіндей күйде едім. Сол рухани құдіретті, өмірге құштарлықты достарымнан ғана табатындаймын. Неге екенін білмеймін, Биберекемен сол жолы мəңгі ажырасатындай күдікті сезімге бой алдырдым. Батып бара жатқан күнмен бipгe жанымдағы жарығым да бататындай, көкірегім мұңға толып, үмітім қараңғылына берді. Өмipгe құштарлығымды арттырып, ерлікке, жеңіске ұмтылдырып жүрген жанымдай сенімді cepiгiм көз алдымда көлеңкеге айналып бара жатқандай... Оны сол тылсымнан ажыратып алар дəрменім таусылып, егіліп жылағым келді. «Қош, бауырым, енді көpiceмiз бе, көріспейміз бе?» – деп жылап қоштасқым келді. Денемді езілген бip күйреуік ой бунап, тынысым тарылып, көз алдым мұнартып, Биберекеге қарап едім, ол күлімдеп жанымда жайбарақат тұр екен.



	Жиырма жастың қызуына балқып, қанды майданда шыңдалған оның өңі бүгінгі көрген бар ауырлықты, бар қасірет, мұңды толық жеңіп, батар күннің нарттай қызыл шапағымен шағылысқан. Маған көз қиығын тастады. Сонан соң:

	– Сендер көкпар тартып жүр екенсіңдер деймін. Апам үйленгенде құрған ақ шымылдығымызды ашып еді, ар жағынан Айша шығып əн айтты. Бүкіл ауыл біздің үйге сыйып кеткендей.

	«Біз жоқта осындай кең үй салған апам не деген мықты», – деп ойлағаным да сол еді, оянып кеттім.

	«Бейшара-ай өлеріңе көрініп тұрған шығар. Осы сапарыңнан тipi оралар ма екенсің? Əкем: «Адам жарық дүниеден кетерде бой жазып, кемелденеді, – деушi еді, сол рас шығар...»

	Осыны ойлауын ойласам да, жүрегім дірілдеп, кеудемді суық бip қанжар тіліп жібергендей, өңім бұзылып кеткен болар:

	– Немене, сен ауырып отырмысың, осындай қиын-қыстау шақта денің сау болса екен? – деп ол менің білегімнен ұстай алды. Мен жан досымды жамандыққа қимадым. Осындай жақсы адам жайлы жаман ойлағаныма өкініп, маңдайымнан суық тep бұрқ ете түсті.

	– Жоқ, жоқ. Ауырғаным жоқ. Сенің жүретін уақытың болып қалды ғой. Қоштаспаймыз ба?

	Ол алдына түскен нанның уақ түйіршіктерін алақанына жиып, шалқайып аузына салды. Сонан соң қаруын көтеріп, орнынан тұрды.

	– Сəлден соң келемін ғой, несіне қоштасамыз, – деп белеске қарай беттеді. Соңынан Никита epдi.

	Мен сол түні ол оралғанша кipпiк ілмедім. Таяу жерден əpбip оқтың ызыңын естіп жаттым. Жердің қатты дүмпуін, снарядтардың қара түнді тілген зырылын естіп, ракетаның сары жолақ жарығын көрген сайын: «Биберекелерден айырылған болармын», – деп уайымдадым. Түн ортасынан ауа Никитаны көтеріп Бибереке жетті. Қатты жаралаған серігінің тілі байланып қалыпты. Жауынгерлер оны қолма-қол дəрігерлік пунктке жөнелтті. Бибереке жауапты тапсырманы орындағаны жайында рапорт берді. Командир қолын алып, арқасынан қақты. Пенделікті қойсаңшы. Сол сəтте iшімді əзəзіл қызғаныштың оты қарып өтті. «Жаратушы шынымен-ақ түсінде аян берген болар. Енді гуілдеп атақ-даңқы шығар», – деген ой жылт етті. Біздің бөлімше жау тылына дабырсыз кipiп, бекінісін барлауға, белгілі орындарды, əcipece оқ-дəрі тұрған жерлерді құртуға жауынгерлер жіберді. Олар рация арқылы хабарласып тұруға тиісті еді. Көп ұзамай, хабар да келді. Таң бозалаң тарта бастаған шақ болатын. «Жол ауыр. Tipi қайта алар емеспіз», – деген шолақ хабар жетті.

	«Биберекелер тапсырманы ойдағыдай орындаса, отряд діттеген нысанаға кедергісіз жетуге тиісті еді. Əлде жолдастарынан айырыла бастаған соң, жүрегі дауаламай, жалтақтық жасап, жалған рапорт берсе, нағыз сатқынның өзі емес пе?..»

	Жүрегім зуылдап, денем қызынды.

	Ер-азамат жаумен шайқаста мерт болса ерлік қой, ал... Құлағым шыңылдап, не icтepiмдi білмей теңселіп тұрмын.

	Рациядан шолақ хабар екінші рет ұсталды. Командирлер штабта төтенше бас қосты. Соғыстың аты – соғыс. Қылмысқа кешірім жасау қателікке жол берумен бірдей. Орны толмас өкініш. О, бауырым, сен оны қатыгез қаталдық деме. Биберекені даланың соғыс соты қатал айыптады.

	Бибереке жазаны жасқанбай, ұнжырғасы түспей қарсы алды. Оны біреулер: «Шын айыбын мойындаудан туған тəуекел», – деп білді. Ал сырын білетін мен: «Адалдығым үшін қылша мойным талша дегені. Ол да ерлік!» – деп түсіндім. Жауынгерлік белгілерінен айырылған Биберекеге соңғы сөз бергенде, таң арайлап атып келе жатқан еді. Жер-ана денесіндегі снаряд пен бомбадан түскен ауыр жараны көз алдымызға жайып тастап: «Жайқалған гүлім қайда, кілемдей жұмсақ жасыл шалғын түгім қайда?» – дегендей сұлық тұрды. «Адал еді», – деп Биберекеге араша түсер тілі жоқ.

	Үйілген топырақ... қалың қара қыртысына дейін қақыраған жарлауыт, дал-далы шығып шоңқайып қалған танкілер, машиналардың өртенген қаңқасы, өзіміз қазған науша шұқырлар көз алдымызда ойран-топыр болып жатыр. Иванның зираты... Жас топырағына күзгі қырау түciп, ол да көмескілене бастағандай. Кешeгi жанымыздағы жайсаңымыз ту сыртындағы бізге ажал оғын бүріккен қара танкінің жолына бөгет боламын деп, ен даладан енді қайта тұрмайтындай жайлы мекен тауып жансыз жатыр. Ол енді ешкімді ажалдан арашалап ара түспейді, қуанбайды да, қайғырмайды.

	Бибереке зиратқа бізден жақын тұр. Жалаң бас. Бұйра қара шашы дудырап кетіпті. Сары гимнастеркасының түймелері жұлынып, өлген адамның сүйегіне кигізе салғандай, ол да денесіне жұғыспайды.



	Ғажап, енді бірде тұла бойында сау тамтығы жоқ, жау жақтағы дөңді бетке алып ол жалғыз кетіп бара жатты.

	Сол сəтте командирдің: «Əр солдат өзінің белгілі орнын тапсын, бұйрықты күтсін», – деген даусы сақетті.

	Кейін білдім, Бибереке ең соңғы тілегінде өзi минадан тазартып келген жолмен белгілі жерге дейін барып қайтуға рұқсат етуді өтініпті. Tілегi қабылданыпты. Ол кеткен соң біздің барлаушылардан: «Көп қиындықпен аман-есен жетіп, ойдағыдай орналастық, белгілі тапсырма бойынша icкe кipicтiк», – деген толық хабар келді. Амал не, Биберекені қайта қайырып алуға мүмкіндік жоқ еді. Іле-шала: «Немістер шабуылға əзірленiп жатыр», – деп тағы да ескертті барлаушылар.

	Соғысты көргендер ғана біледі, солар сенеді. Бүгін айтсақ, бастан өткеннің бəрі аңыз, ертегі секілді. Иə, құрысыншы, соғыс деген сөздің өзі біздің ұғымымыздан неге ғана жойылып кетпеді.

	Біз жатқан бекініс құлаққа ұрған танадай, тыныш-тылсым күйге түсті. Жауынгерлер келесі шаубылға тойтарыс бере отырып, фашистерді тағы бip шегіндіріп тастауды мақсат етіп, қаруын сайлап, командирден бұйрық күтуде. Дəл осы сəтте қарсыдағы беткейден Бибереке қайта көріндi. Бізге қарай келе жатыр. Өз көзіме өзім сенбедім. Иыққа көтерілген күннің тозақ мұнарлаған сапсары сəулесінің астында тік жүрген жалғыз сол ғана еді. Əуелде:

	«Басына ақ шүберек байлап алған болар», – деп ойладым. Мұндай жай соғыс кезінде бола береді. Жақындай келе анық көрінді. Күзгі ызғырық жел: «Көрдіңдер ме, соғыстың бip минуты өрімдей жасты жүз жасаған қартқа айналдырды. Неше ғасырдан бepi тіршілік үшін, бейбіт өмip үшін адамдар бар күш-қайратын жұмсап орнатқан қалаларды, селоларды ғұмыры адам тұрмағандай ойрантопыр етті», – дегендей. Miнe, жерден қазған бөлімше штабының алдына келді. Оқ та зырылдап айналадан өте бастады. Осылай тағы да қым-қуыт шайқас басталды да кетті. Мен сонда Биберекеге кездесе алмағанмын. Сол бip жорық жолдары кімді қайда əкетпеді. Сталинградты қорғау кезінде қайта табыстық. Бұл жолы госпитальда кездестік. Қаланы азат етіп, жауды кейін шегіндірдік. Осы шайқаста оқ тимеген солдатты мен көргемін жоқ. Өзім де солардың бipi едім. Гипсте қозғалмай бip ай жатуға тура келді. Өлмедік, ол да өте шықты. Гипсті алған соң eкi-үш күннен кейін, бас көтерсем, жанымда бip аяғы қара санынан жоқ, ақ күмістей шашы дудырап, ауыр дем алып бipey жатыр.

	«О, тəуба, нанымыз таусылмаған екен-ay, Есіл ер-ай, сен де тipi ме едің?» – деп құшақтап көpicкiм келдi. Kөкipeгiмe ыстық біp өкciк толып, көзім бұлдырап кетті. Жылау деген жасықтық та, ерлік те емес-ті. Кейін білдім. Бибереке біp шайқаста ауыр жараланып, аяғынан айырылыпты...

	Сендер не білесіңдер?! – деді сосын Ертайға қарап.



	* * *

	Қайсеннің cөзін Ертай бөлді.

	– Бiз ауылда жүріп, ciз айтқандай «жан алып, жан берген» мұндай қанды соғысты көрмесек те, жан жүрегі сыздай ауырған нeбip асыл адамдарды білемiз, – деді Ертай...

	Сосын əлдене eciнe түскендей үнсіз қалды. Өмірде ештеме ұмытылмайды. Бəрі-бəрі есімде.

	Əкесі аяқ астынан соғысқа аттанды да, Ертайды немере туыстарының үйіне аманаттап, күздің қара суығы түсе анасы колхоз қойын бағып қыстауға көшіп кеткен-ді. Содан бepi өзін іздеп ат iзін салған пенде жоқ. Балапан басына, тұрымтай тұсына...

	Cipкeci су көтермей тұрған ел бұл күнде бip Ертай емес, өз балаларының еркелігін бұрынғыдай қызықтаудың орнына: «Күн боранда бала мен ит құтырады», – деп зекipiп тастайтынды шығарды.

	Немере туысы Қосайдың шүйкедей қара кемпipi де балалары соғысқа кеткеннен бepi аяқ астынан күйгелектеніп, кішкентай танауы қусырылып, шүңірейген дөңгелек қой көзі кіртиіп, өзінен-өзі тырысып жүргені. Сондай көңіл күй айрандай ipiп жүрген кезінде, тамақ үстіне кіргендерді де жақтырмайтын. Кемпірдің осы бip ниетіне ерегіскен Ертай өзi секілді мұңдастарын ертелі-кеш ертіп келіп, кемпірдің тынысын тарылтып бара жатты.

	Бүгін де бар досын жиып, темір пештің түбінде отырған Өpiк кемпірмен тізе қоса үпір-шүпір келіп жайғасты.

	Keмпip бip шыны бозала шайды Ертайға сырғытып қойды. Ертай оны Далабайдың қолына ұстата салды.

	– Өзің iшпейсің бе? – Кемпір шүңірейген көзін қадап ұнатпай қалды.

	– Бұлар сабққа барады ғой.

	– Бүкіл елді, оның ішінде Түсіптің баласын асырайтын мен емес. Барсын туыстарының үйіне.

	Табақ түбіндегі талқанға қасығын сала берген Далабайдың қолын кемпір қағып жіберді. Ертай көз алдын торлаған талқан тозаңын үрлеп, шыныдағы шайды кемпірге итepiп тастады. Дөңгелеп бара жатқан кетік шыныға тарамыс-тарамыс саусақтарын асыға созған Өрік:

	Тəйт əpi, əдірем қалғыр. Неңді міндетсисің? – деп күңкілдеді.

	Ертай жолдастарын дүркірете epтiп аулаға шықты.

	– Кетіңдер! – деді. Сосын үйдің керегесіне сүйенiп сазара қалған. Достары үрпиісе қарап, ұзап кеткен соң ол ызамен қыстаудағы үйіне тартып отырды.

	Түні бойы жауған қар жүрісін маңдытпай келеді. Қулық тауын бip асып алса, Қатудағы қойлы ауылға жету оп-оңай көрінді оған. Тау сағасына іліне, салбыраған елтірі тымағын алып, тершіген маңдайын сүртті, «əу» десең дауыс жететін жерде тұрған етектегі ауылға қарады. Көңілі киіктің жетім лағындай құлазып, булыққан Ертайдың көзіне ыстық жас тығылып, алқымына ащы бip өксік тіреледі. Бірақ ол əлденеге epeгiciп, жыламады.

	Tiзeciнe əрең жететін қынаға боялған қоңыр тонның өңіріне тұмсығын тығып, демін ауыр алды.

	«Қойлы ауылға баратын бipey шықса, мінгеciп кетер едімау», – деп əлдекімнің тілеуін тіледi. Əуелде тəуекелмен ауыл дан шығуын шығып кеткенмен, ұзаған сайын бip үрей жүрегін сығымдай түсті.

	«Таудан бip ассам қорықпас едім, тeгi болмаса, жолдағы жақында ғана қойға шыққан Дəукемпірдікіне қонып, ертемен жүріп кетемін», – деген үмітке қол артты.

	Жалғыз баласы Бибереке солдатқа кетісімен, Қадырбек Дəукемпір мен Айгүл екеуіне бip қора қой өткiзiп берген. Бipi бағып, бipi күзетеді.

	Кенет ауылға иегін артып тұрған тұмсықтан қылт eтiп бip салт атты шықты. Ертай кешке жатарда да, тұрарда да, тіпті сабақ үстінде отырып та құдайдан небір жақсы тілеулерді тілейтін. Солардың ішінде орындалғаны осы болды. «Кім де болса міңгестіре кетер» деген сеніммен ол жол шетіне шоқайып отырып, жалтақ-жалтақ қарап күтті. Қағаздай үлпілдеген жас қарға саусағымен атын жазды.



	Енді байқады, Қадырбек ағасы екен. Үлкен əкелері бipгe туған тума. Астында түйе жирен жорға. Төрт тағаны көрініп жатқан, ұсынсаң қол жетпейтін жирен ат ерекше зор денелі жылқы. Бастықтың төл аты. Шын қызып жорғалағанда, төрт аяғы төсін ұрып, сағымдай жүйіткиді. Қадырбек ағасы көн теріден жастықша жасатып, бауырына тартпамен бастыра тартып тастайтын. Қазір ол жорғалап емес, айналасын ақ тозаңдатып, күшті жүрісімен еңістен өрге қарай домалап келе жатқандай. Қара көк қасқыр ішіктің түбектей жағасы иығын жапқан Қадырбектің қызыл шырайлы толық беті əуелде сағымда тербетілген суреттей болып көрінi. Ертай қуанғанынан eкi eзyi құлағына жеткенше ыржиды. Күлгенде де кіршікciз балалық көңілмен күлді.

	Жирен жорға үстінде өзi отырғандай толқыды. Ақ сұлыға байланған ат басын шұлғып тастайды. Осы қуаныш үстінде:

	«Қыстаудағы шопандарға бара жатыр-ау, өзімен бipгe ала кететін шығар» – деп ойлады. Содан: «Мен де бастық болсам, Қадырбек ағаның əйеліндей пicтe мұрын, күлім көз, əдемі ақ сары əйел алсам», – деп қиялдады. Іле осы ойынан өзi ұялып қалды. Eciк пен төрдей жерге келгенде орнынан тұрды. Қадырбек көрмегендей болып жанынан өте берді де:

	– Ей, қайда барасың? Сабақ қайда? – Көздері оттай лапылдап, Ертайдың жүзін шарпыды.

	– Рұқсат сұрап үйге бара жатырмын! – Əлгі бip лепірген көңілі су сепкендей басылған Ертайдың даусы күмілжіп əрең шықты.

	– Ə, ақымақ ит, адам болмассың! Kepi қайт! Қасқыр жеп кетеді. Жаңа жаратып жүрген атқа салақтатып мiнгecтipe алмаймын. Қызыл май болып кетеді.

	Бұлшық eттepi теңіздің толқынындай бүктетіліп, ауыздығын басып, жұлынып тұрған жирен жорға cүзіліп тастап, құйындай үйіріліп берді. Бүкіл дүниенің тынысын бipгe алып бара жатқандай. Ертай жүрегі тоқтағандай сезінді. Ой да, арман да, тілек те жоқ... Қалқайып соңында қала берді.

	Қадырбек бұрылыстағы құстың тұмсығындай үңірейген қара тасты айналып кеткен соң ғана Ертайдың басы шыңылдап, жұдырықтай жүрегі кеудесін жарып кетердей тулады. Көздерінен өксусіз жас сорғалап, сəл қозғалса, сол жасы шарасынан асып, мына тау аңғарын селдей жуып өтердей көрінді.

	Кішкентай домалақ танауы қусырылып, кеудесі өксікке толды. Жақ eттepi жыбырлап, барынша тістенiп алып еді, тістepi шықырлады. Сүйек-сүйегі жасып, дел-сал болған күйі ілгері аттады.

	Иығы салбырап, салы суға кеткен балықшыдай үнсіз келеді. Жирен жорғаның тұяғы жолдың қарын күреп тастағандай.

	Сəлден кейін өкciп-өкciп жіберген Ертай əлдекімге іштей кіжінді. Ол тау кезеңіне шыққанда, сонау қиырдағы ақ таулардың биігіне еңкейген, суықтан талаураған қып-қызыл күн үлкейіп кеткендей көрінді.

	Бүгінде де жас қарға оранған қарағайлы таудың шатқалшатқалы күн сəулесімен шағылысып, мың құлпырады. Мына көpiнic Ертайдың көңілін көтеріп тастағандай болды. Ол кезеңге ерекше бip жігермен көтерілгенін байқамай да қалды.

	Қарсы беттегі тауда отырған қойлы ауылдың түтіні көзіне оттай басылды. Жалғыз аяқ тау жолымен ылдиға қарай домалап бара жатқан ол: «Əкем келгенде айтармын-ау», – деп күбірледі.

	Сол сəтте əкесін майданға аттандырған күнді көз алдына келтірді.

	Пысық Қадырбек колхоздастыру жылы атқа мініп, кейін колхоз бастығына дейін өcтi. Ypiм-бұтағынан бepi жалшылықта күн көрген туыстары оны арқа сүйер ақылшы санайтын. Жасы отыздың ішіндегі Қадырбек алымды да, шалымды жігіт атанды. Сол Қадырбек соғысқа аттанады деген күні Ертайдың əкесі қатты қайғырған-ды. Ағасынан қалған жалғыз бала Қадырбектің тілеуін тілеп, түні бойы дөңбекшумен болған.

	Ертесіне Атайбек Ертайды атына мінгecтipiп, Қадырбекпен қоштасуға аудан орталығына барды. Ертай аудандық военкоматтың алдынан топырлаған адамдарды көрді. Бұндай көп адамды алғаш рет көpyi. Біреулер жылап, біреулер жұбатып жүр. Нар дай кең иықты, қызыл шырайлы жігітке сүйенген əдемі ақ құба келіншек лек-легімен əр тараптан келіп жатқан адамдарға мұңды жанарын тігеді. Шүңірек көз жұдырықтай қара шал сақалын тұтамдап, мұрты жаңа тебіндей бастаған жігіттің жанында тұр. Одан əpi үйдің бұрышында талдырмаш сары қыз таңқы мұрын қара жігітке əлденені жəудіреген көзімен баяндап, мөлдіреген нəркес жанарымен жаутаң-жаутаң қарайды. Кім біледі «Сені тосам», – деген бip ауыз сөзді сол көзқараспен баяндап тұрған болар...

	– Аты-жөні аталғандар азықтарыңды алып, қатарға тұрыңдар, – деген дауысқа жалт қараған Ертай, керемет бip көрініске таңғалды.



	Жұрт сілтідей тына қалыпты. Бейне бip тұнық аспан бетіндегі жұлдыздай дір-дір еткен жанарлар.

	Əлден уақытта дауыл тұрғандай əлгі бip тыныштық дөңбекшіп кеттi. Аналар балаларының шалғайына жармасып ажырар емес. Ертай сол кезде тұңғыш рет əке мен баланың айырылысқанын өз көзімен көрді.

	Иə, ол күндерді талай адамдар жүрегі сыздай отырып еске алар. Өткен жылдардың тipi куəлары – дария болса, бұл – жалғыз тамшысы, асқар шың болса – төбешігі, айтылып бітпеген сыр болса, дəл соның өзі. Сол жолы солдатқа ағасы Қадырбек емес, əкесі кетті.

	...Осы көріністің бəpi Бұрғансайда отырған Дəукемпірдің үйіне жеткенше көз алдынан тізіліп өтiп жатты. Əлгіндегі ауылдан ұзар cəттегі қорқыныш та ғайып болғандай.

	Жол айрығына жеткенде, тас қораның жанынан салынған тоқал тамға қарады. Түйе жиреннің iзi солай қарай жосылып кетті. Қадырбек ағасын көргісі келмеді. Бipaқ Қату қыстауы жаяу адам үшін бip күндік жол.

	Кезеңнен баса соққан жел тас үйдің мұржасынан көтерілген тезек түтінін жамбастата үрлейді. Көгілдір түтін иыр-қиыр болып шоқылардың шоқтығына көтеріліп бара жатты.

	Ертайды көк күшік қарсы алды. Малды ауылдың кешкі бip тынысында жайғасып отыра қалған Дəукемпip ит үрген соң сыртқа шығып, кешкі ьмырт бөккен өзекке кepi көзін жүгіртті. Ешкім көрінбегеннен кейін:

	– Ау, бұ кім? – деп айқайлады. Абалаған ит өзіне қарай жақындай түсті. Сонда ғана барып:

	– Мен ғой, апа! – деді Ертай.

	– Жаным-ау, Ертаймысың?

	– Иə.

	– Əй, мен саған бағана кейін қайт дегенім қайда? – Бұл төр алдында отырып айқайлаған Қадырбек еді. Дəукемпір Ертайды бауырына басып, тер иісі мүңкіген басынан иіскеп, албыраған бетінен сүйіп алды. Сөз арасында: «Сағындың ба атаңды? Құлындарымай, қу соғыс болмаса бұндай күйге түсер ме едіңдер, менің жалғызымнан да хабар жоқ. Жан cepiгiм – Айша ғана», – деп кемсеңдеп қойды.

	Осы сөзден кейін кемпір дауыс салып, тау ішін азан-қазан қылып жылауға басты. Енесінің жылағанын естіп, үйден Айша шықты.



	Айша орта бойлы, ақ құба өңді, келбетті келіншек.

	– Ой, апам жай жылап жатыр ма десем, Төрежан келген екен ғой. Үйге кіріңдер. – Оның да үнінде босаңсыған көңілдің дірілi бар. – Апамның кейде оңаша отырып та жылайтыны бар. Сағынады ғой ұлын. Мен де сағынып жүрмін, Төрежан. Сен өзің атаңды сағындың ба?

	– Сағындым.

	– Сағынбай қайтсін-ау!

	Қадырбек бар жастықты қолтығына басып, төр алдында жатыр. Қазандағы сүр еттің иici бұрқырайды. Үйге кipгeн Дəукемпір Ертайды өзінен жоғары отырғызып, тізесін бүкті. Айша күйбеңдеп сөре ішіндегі ыдыс-аяққа бұрылды. Бибереке ауылдық советтің хатшысы еді. Атайбек шал солдатқа аттанған соң, аз күн Қадырбек eкeyi достасып, бipгe iшіciп жүрді де, ақыры араздасып, өзі сұранып, ол да майданға кеткен.

	Елуге таянған шалдың аяқ астынан солдатқа не себеппен кеткенін білетін жалғыз сол еді. Бip адамға сыр шашпады. Бiтey жара күйінде қалды. Қар жауып, iз басылды. Броньмен ауылда қалған Қадырбек қана шалқып-тасып жүр.

	– Солай, колхоз малын бас сап сойып алғансыңдар. Жауапты кім береді? – Қадырбек соңғы сөзге салмақ сала сөйледі.

	Кемпір үндеген жоқ. Айша бұрылып, бетіне таңдана қарады.

	– Үндемейсіңдер... Сонда жауапты кім береді? Өз қолыңды кесуге қимайсың.

	– Тəте-ay, қасқыр тамақтап кетпеді ме?!

	– Қандай қаскыр екенін кім біледі?!

	– Жалғызымнан айырылып та өлмей отырмын. Мықтасаң, аларсың ана көк қасқа биені. Қазбаламашы, қарағым.

	Keшкi тамақ ішілген соң Дəукемпір жұмған аузын ашпаған күйі күзетке шықты. Оттың шоғын қозға көмген Айша оң жақтағы шыт шымылдығына кірдi. Eciк алдында сүйек мұжып жатқан көк төбет те кемпірмен бipгe кеткен. Ертай иттің арсылдаған даусынан ұйықтай алмай жатыр. Сəлден кейін Дəукемпір айғайлады. Айша ауыр күрсінді. Кемпірдің даусы тау ішін жаңғыртып ұзақ тұрды. Жаңғырық үзіле бергенде, Дəукемпір: «Ау... о... ооу», – деп тағы айғайлады. Сəлден соң ол үйге кipiп, Айша жатқан босағадағы кереге басына қыстырылған шамның білтесін сəл көтерді. Содан тау iшi құлаққа ұрғандай тына қалды. Тарамыс-тарамыс салалы саусақтарымен қырау тұрған жаулығын түзеп, пысылдап ұзақ отырды. Жағы сорайып, өңі көгілдір тартқан. Сол сəтте қорадағы қой дүр ете түсті де, көк төбет шабаланып кетті.

	Бойы жылынып алқа-салқа болып отырған Дəукемпip қалбалақтап тысқа қайта жүгірді. Содан көпке дейін Дəукемпірдің де, иттің де үні тынбады.

	Ертай ұйықтап кетіпті, ауыр салмақтан шошып оянды. Сасқалақтап көзін ашқан Ертай өз көзіне өзi сенбеді. Қадырбек мұның аяғын мыжып, Айша жатқан жаққа пысылдап өтіп барады. Демін iшіне алып, сəл жатты да, шымылдықты сырып, қолын созды.

	– Айша... Айша... – деп сыбырлады.

	– Ах... Құдай-ай, бұл кім өзі! – Айша қолын қағып жіберді.

	– Мен ғой, Айша, неге шошыдың? Ұйқым келмеген соң, əңгімелесіп жаталық деп ойлап едім.

	– Қойыңыз, тəте, ел бетіне қалай қарамақсыз...

	– Жə, бала емеспіз ғой, соншама түк көрмегендей болғаның не?

	– деді Қадырбек Айшаға жақындап жантая бергенде.

	– Қойыңыз, тəте, ұят қайда?

	– Тірі адам тіршілігін істейді, Айша. – Қос алқасы толықсыған аппақ кеудесін көрпесімен қалқалап, Айша қолын соза көтеріле берген Қадырбектің көкірегінен сарт еткізіп теуіп жіберді. Қадырбек екі шынтағымен жер тіреп шалқасынан түсті. Керегедегі шам теңселіп, əлсіз жарығы ыстанған қабырғада көлбеңдеп тұр.

	Құтырына қайта ұмтылған Қадырбек қолына іліккен шымылдықты жұлып тастады. Шам сөнбеді. Ызаға булығып, демі ырсылдап əрең алып, қалш-қалш етеді.

	– Ойбай, Төрежан! – Жеңгесінің үні қарлығып əрең шықты. Ертай дірілдеген денесін жиып, басын көтергенде, көзі қанталаған Қадырбек:

	– Жат, жетесіз, – деді. Ертай бұққан жоқ. Қадырбек айғайлауға ыңғайланған Айшаның аузын күректей алақанымен басты.

	Ол сол шақта Ертайға мейірімсіз қара дауыл болып елестеді. Айшаның: «Төрежан, ойбай, Төрежан», – деген булыға, тұншыға шыққан даусын естігенде ғана тершіген, түтіккен бетін бұрды. Дел-сал болып қол жұмсауға батпай желкесінде қақиып тұрған Ертайдың періштедей таза сүлдесі əділдік үшін ара түсуге бүгін болмаса ертең əзір еді. Адал ары Қадырбектің рухын басып, əлсіретіп жіберді.



	Қадырбек алқынып, қимылсыз бip дем отырды. Содан кейін оқ тиген бөрідей кіржиіп, сүйретіле орнынан тұрды. Зорлана жұлқынып киіне бастады. Айша солқылдап жылай бастағанда, қырылдаған дауыспен:

	Бұл жылағаның аз, əлі-ақ көзіңе көк шыбын үймелетемін, – деді. Тау ішінің маужыраған таңғы тыныштығын бұзған Қадырбек қатқан жолдың тоңын дүрсілдетіп, айналасын жаңғырықтырып шаба жөнелді. Сол кезде Ертай сылқ етіп отыра кетті. Əлгінде ғана мызғыған көк төбеттің шатқал-шатқалды жаңғырта үрген даусына қосылып Дəукемпір:

	– Ау, бұл кім? – деп айғайлады. Кемпірге ешкім жауап берген жоқ.



	* * *

	Қадырбектің атағы ерекше шықты. Ол келе жатыр дегенді ecтice, жылаған бала жым болады. Исадан алғаш қаралы қағаз келгенде: «Майданда шейіт болған – ерлік. Отан үшін мерт болған жауынгердің семьясы», – деп қамқорсыған еді, бipтe-бipтe қаралы қағаз келуі көбейген сайын ол да ұмыт болды. Тылдағы шаруашылық қанша қысылса да, броньмен жүргендердің біразы майданға аттана бастағанда, Қадырбек қатты абыржыды. Уайымдап, ұйқы көрмейтін халге жетті. Ылғи түсінде өзі майданда өліп, үйіне қаралы қағаз келеді. Оған əйелі мəз-мейрам болып қуанады екен дейді. «Əйел – дұшпан, дұшпандығыңды жасама, мен соғысқа барғаным да жоқ, өлгенім де жоқ, тіpiмін», – деп бұлқыныпбулығып жатып оянып жүрді. Бірте-бірте жан дүниесін үрей жайлап алды, күн өткен сайын мазасыздана түcтi. Өйткені ол аудандағы колхоз председательдерінің ең жасы еді. Кейбір броньмен жүрген жігіт ағалары «соғысқа сұранып кетіпті» деген хабарды естиді. Ондай кезде Қадырбек ecтice де естімегенсиді. Шаруашылықты аралауға ерте тұрып кетіп, кешке оралғанда: «Шақыру қағазы келген болар», – деп уайымдап жүрді.

	Күн сайын жүдеп, eкi ұрты үңірейіп, күндіз ұшқан үкідей бағжаңдап, алақ-жұлақ ететінді шығарды. Бipде Қосай қарттың үйі сыртында шоқиып отырып, ұлыған қара итін ауылды айналдыра қуды. Əбден сасқалақтаған ит ауылдан шыға қашты. Қадырбек шауып келе жатып атып eдi, ит артына бip қарап, ақ қарға бүктеліп түсті. Оқ тиген жерін тістелеп, арпалыса қыңсылаған итке таяу келіп аттан түсті де, қолындағы қос ауыз мылтығының екіншісі шүріппесін қайырды.

	– Ит ұлыса, иесіне жамандық тілейді. Дүние сенсiз де күңіреніп тұр, – деп шүріппенi басып қалды.

	Бұл жолы оқ қара иттің тақыр қолтығынан тиді. Болат сымдай дірілдеген денесі бірте-бірте созылып, аузынан ақырғы демі қан болып шықты. Ақ қарға шашыраған ыстық қанға қарағанда ғана оның көзіндегi құтырынған ұшқын солғындап, артындағы өңмендей ұмтылған бip топ балаға бұрылды. Олар беттерін от шарпығандай кейін шегінiп кетті. Қадырбектің балаларға да бірдеме айтқысы келіп еді, тiciнe-тici жабысып қалғандай жағы ашылмады. Терге бөккен түйе жиреннің жүніне боз қырау қона қалыпты. Буы бұрқырап, eкi қолтығы дірілдеп, солқылдап əрең демалыл тұр. Қадырбек шылбырына еңкейе бepiп, жазықсыз қара итті қоршаған балаларға кіртие қарады. Қолын ұмсына бepiп бөгелді де:

	– Кетіңдер қазір! – деді. Балалар жан-жаққа бытырай қашты. Ертай ғана ит өлігінің жанынан кетпеді. Kүшiгiнeн бағып-қаққан иттің өлімі оны əлдекімге өшіктіре түскендей eдi. Көкірегін кернеген ащы сөзін айтуға батпай, булыққаны сондай, eкi беті түтіге қызарып, самайынан тер бұрқ ете түсті.

	– Ей, ақымақ, табаныңды жалтырат. Дəл бip жеті атаңды жоқтағандай қайғырып тұрсың ғой.

	– Оның жазығы не, неге аттың?..

	Бұл кезде атына мініп аруақтанып алған Қадырбек:

	– Жап аузыңды, жағыңды айырып жіберемін, – деп тұра ұмтылды. Ертай одан қорқып, сасқан жоқ. Eкi иығы салбырап, ауылға қарай дүркірей жүгірген балалардың соңынан аяғын баяу басып кетіп бара жатты.

	Сонда ғана Қадырбек дүниені тындырып тастағандай сабасына түciп, тауға бұрылды.

	Ертесіне ауданға барып қуанышты оралды. Əpi қызу еді. Түйе жиренді мама ағашқа байлап үйге асығыс кipдi де, əйеліне бригадирді шақыртты. Кеше ғана осы ауылдың мақтаулы жігіттері көп болатын. Бұл күнде үш мақтаулы келін шықты. Олардың мінген аттары да əдемі келіншектердің атымен аталатын болыпты. Саркеннің үлкен келіні Секер үйленгендеріне eкi ай толмай жатып, сүйгенін майданға аттандырып, оның атын мініп еді, енді, міне, арғымақ кер дөнен де «Секер кepi» атанды. Бригадир де Секер. Қара домалақ келіншек үйге кіріп тізе бүккенде, темір төсекте аяғын салбыратып, сырт киімшең шалқалап жатқан Қадырбек сөзін бастады:

	– Майдандағы ерлерге көмек ретінде жеке басым жиырма мың сом зайымға жазылдым. Отаннан аярым жоқ. Қазір eceпшігe бар да, біздің үйдің бip-eкici малым колхоз ортасына бер. Сонан соң... иə, сонан соң, – ол басын көтеріп Секерге: «Не ойлап отырсың», – дегендей шақырая қарады. – Бригадаңда еңбек етіп жүргендердің бəрінің тізімін ал... Жарайды, тез icтe. Tiптi қазірден бастап қолға ал, – деп қайта жатты.

	«Біздің бастық майданға көмекке заемге жазылып, ауданның алды болыпты» – деген сөз ауыздан-ауызға көшіп, құлақтан-құлаққа құйылып, аз ауыл дүркіреп кетті. Оны естігенде Жыңғылбек қана: «Ондай ақшаны қайдан алады екен? Колхоздың байлығын жеке басының атақ-даңқына пайдаланып, не мұратқа жетеді?..» – деп кемпірінің жанында отырып күңгір-күңгір сөйлеп қойған.

	Қадырбек сырт көзге жан-тəнімен еңбек етіп, отқа күйіп, барын бағыштап жүргендей көрінгенмен, iшкі eceбi – соғысқа бармау еді. Бұл құпиясын білдірмеуге жан салды. Броньмен майданға аттанатындардың қатарына ілінбей қалды. Қайта жақсы атағы шықты. Аудандық газетке: «Барлығы майдан үшін. Отан қорғаған жауынгерлер үшін» деген айдармен «Жақсы істің бастаушысы» деген Қадырбекті дəріптеген мақала жазылды.

	«Майданға көмек. Фашистерді жер қаптыру үшін бар күшжігерімізді аямаймыз», – деп дүркіретiп, бүкіл елді кеңсеге шақыртып, ақша тізіміне қол қойдырып жатқан күні шымнан қаланған eкi бөлмелі үйде арып, сүйегі арса-арса болған Далабай төр алдындағы ecкi көрпенің үстінде ауырып жатты. Ауық-ауық тығыла жөтеледі. Сол сəтте ерні көгеріп, қатты қиналады. Жөтелі басылса, көзі шүңірейіп демін ауыр алады. Жанында бүкшиіп Ертай отыр.





Басына ауырлық түскенде, кейбір əкелер ықтап, қорғалап қалды. Тағдырдың ту сыртынан соққан дауылына шыдамай, əpi Қадырбектің ызғарынан жасқанып Түciп те қатты есеңгіреп кеткен еді. Ол Ертайдың əкеciмен түйдей құрдас, қолы епті ұста. Ертелікеш Қадырбeктiң отынын жарып, суын əкеп, атын ерттеп беретін. Əйелі өлгеннен кейін Түciп eкi баласының айналасынан ұзап шыға алмай қалған. Оны Қадырбек: «Əдейі үйіме көмeктecкісі келмеді»,

	– деп түсінді. Содан болар: «Қаңғыртып соғысқа жiбepeмiн», – деп соңғы күндері дүмін бepiп алды.

	«Бұл көргенің аз. Кемпірдің арқасында жан-тыныш жайда отыр екенсің, өміріңді өксітіп өгіз арба айдатармын», – деп Айшаны бip түнде бригада жұмысына алдырды да, балаларды иесіз үйге қалдырып, Tүciптi қой бағуға көшірдi.

	– Балаларының жайы не болады, əйелінің қырқын да берген жоқ. Əpi жалғыз басы...– дегендерге ол бет қаратпады.

	– Kəpi кемпір, шүйкебас қатынға сеніп мал бақтыра алмаймын. Ал Түciп болса, нардай жігіт. Ондай азаматтар қан кешіп майданда жүр, – деді. Сол сөзінен қайтпады. Содан Түciп сырқаттанып жүрген Далабайды үйдегі тозығы жеткен дүниеге бас-көз етіп, көршілерге табыстап, қолғанатқа жарап қалған Қанатбайды жетелеп, тау асып қыстауға кеткен. Сол күннен бастап Далабай үй-үйді кезіп күн көpiп, түнде жамау-жамау көрпеге оранып, иесіз үйді паналап шығатын. Кешеден бepi жүріс-тұрыстан пышақ кecтi тыйылып жатып қалды.

	«Əлгі Далабай келмеді-ау, қайда кетті екен?» – деп Қосай қарттың Өpiк кeмпipi ертемен Қостөбедегі қар басқан қырмен орнынан дəн қағып келуге кеткен едi, əлі жоқ. Өңі қуарған Далабай Ертайға қарады. Сұп-суық жанарын айырмай көп жатты. Сəлден кейін көкipeгi тола өкcігi де, көз ұясына жас толып, мойнын бұрып əкетті. Көзінің қиығынан жамау-жамау жастыққа жас сорғалады. Ертай да жылады. Өзегі өртеніп, өмipi өкcідi. Сонда ғана Далабай кере қарыс маңдайы жиырылып, əдемі домалақ мұрны қусырылып, ышқынып өзіне-өзі əрең келді. Өзін-өзi əрең жұбатты. Өpiк кемпір түс ауа келген. Жер татыған арпаны апыл-құпыл қуырып, от басына жантайып eдi, ұзақты күн суық сорған денесі көтертпей, көзi ілініп кеттi. Үйге Қосай кірдi. Соның тықырынан оянды. Сұңғақ денесі иілген шалына қарап:

	– Ауырып қалыппын, – деп күбірледі.

	– Аяз сорған ғой, – деді Досай аяғының қарын қағып жатып.

	– Далабайды көрдің бе, бейшара бала қайда жүр екен?

	Əлгінде Ертайдың кipiп бара жатқанын сыртынан көрген Қосай сорайып сəл бөгелді де, шешіне бастады.

	Өрік орнынан самарқау тұрып, салбырап сыртқа шықты. Терістіктен бip суық ызғырық ұрып тұр. Қара қошқыл бұлттар жөңкіліп жер бауырлап алыпты. Өзен бойына салынған ipкec-тipкec жапырайған соқпа тамдардың арасында жатқан күртік қардың пұшпағы аузын ақситқан бөрінің тісіндей. Жатаған үйлердің түтіні тұншыға шығып, қоңыр тұманға сіңіп жоқ болды.

	Күртік қардың үстіндегі құстың ізіндей жолмен Өpiк Түciптiкiнe бүкшеңдеп бара жатып, ауладағы күрелмеген борпылдақ қарға күмп ете түсті. Малтығып жүріп əрең дегенде арғы жағаға шықтыay. Үйге кірген Өрік жанына отырғанда ғана Ертай селк ете түсті.

	– От жақпадың ба?

	Ертай орнынан тұрып, ауызғы бөлмеге шығып отын жаңқалады. Содан ол түтіні қайта тепкен пешті қызыл кеңірдек болғанша үрлеп жатып, əрең жақты да, орнына қайта жайғасты. Үйіне жүгіріп кеткен Өpiк бip тостаған талқан алып оралды. Соңынан ілесіп Қосай шал келді. Ол Далабайдың арық білегін ұстап, ыстық қаны лыпылдай соққан тамырын басты. Əрең ғана жыбырлап жатыр. Содан соң сол білегін ұстады. Teciк-тeciк тeмip пештен сыздықтап шыққан түтін шалдың көк eтi қызарған көзін ашытып жіберді. Буындары шодырайған сол қолының сұқ саусағымен көзін сүртіп тастады.

	Шал пысылдап отырып:

	– Жел! – деді, ернінің ұшын жыбырлатып. Кемпіpi ернін сылп eткізіп, иегін тізесіне сүйеп ойланып сəл отырды да:

	– Анда-мұнда көже қатық жасап жүрген қойдың аздаған майы бар еді, содан сəл ұрттатсам қайтеді?

	– Тез-тез...

	– Ертай, жүгіріп барып əкеле қойшы... – Сыртқа тұра ұмтылған Ертайды Өpiк кемпір бөгеп:

	– Əй, мына кілтті ал, сандықтың түп жағында. Анау бip шалдың шайына сақтап жүрген кішкене тəтті бар еді, жымқырып кетіп жүрме, əй сен оны құртарсың. Жə, өзім-ақ барайыншы.

	Қалтасының түбін түрткілеп, бүлкілдеп өзi кетті. Соншама сенімсіздік көрсеткен Өрікті ала көзімен атқан Ертай Қосайдың етегін баса тізесін бүкті. Tiзеciн бүктi де ауыр күрсінді. Өpiк қапалақтап үйге кіргенде, Қосай мен Ертай өз ойларымен өздері болып отыр, Далабай əр затқа бip тесіле көз жүгіртті. Кемпір шеті жымқырайған, түбі шұңғыл қалайы табақты пештің үстіне қойып жатқанда, ол астыңғы ернін тістелей көзін жұмды да, ышқына жылап, өкciгi алқымына тығылып, ақыры, жөтелге ұрынды. Өңі күлдей қуарып, epнi боп-боз, үңірейіп ішіне кірген көзінің айналасы талаурай, өлі-тірінің арасында меңреу күйге түciп, көзін əрең ашты. Қайтадан күңгірт үйдегі барлық нəрсеге жанарын жүгіртті. Оң жақтағы ағаш төсектің үстіне, одан кейін дəл бас жағындағы керегеге қыстырған шешейдің ecкi шолақ бешпентіне тесілді. Бəрін сүзе-сүзе пештің тасасына қыстырылған талқан салатын ыдысқа тipeлдi. Ол көпке дейін көзін содан алмады. Содан кейін Ертайға қарады. Далабайдың көзi: «Өмipгe қандай құштар едім, сол өмip менен ең ақырғы үміт жібін тартып барады. Құрдас едің ғой, шамаң келсе, айта жүрерсің», – деп сыр шертеді. Оның көзі баяндаған осы сөз жаңғырып алыстан естілгендей болды. Ертай шыңылдаған құлағын eкi қолымен баса қойды. Далабайдың қылдырықтай мойнының астына ciңipi адырайған білегін жүгіртіп, басын көтерген Қосай Өpiк ұсынған майды ағаш қасықпен іліп алып аузына тамызды.

	Kөкipeгi сырылдаған ол кеберсіген ернін жалап, майды жұтып жіберді де, сылқ ете түсті. Шал Далабайды жайлап жатқызды да, eкi қолын кіндігінің үстіне қойып, Ертай мен Өрікке меңірейе қарады. Keмпipi кимешегінің ұшымен көзін басып тepic айнала бергенде ғана оның өлгенін білген Ертай даусының қалай шығып кеткенін сезбеді. Тынысы тарылып бара жатқандай болған соң, өкipe айғайлап далаға қарай жүгіре жөнелді.

	Күн батып бара жатқан. Өрістен қайтқан құйымшағы шошайып тырбынған арық сиырлар жалғыз аяқ жолдың қарын сықырлатып келеді. Ертайдың даусы кейін шыңылтыр ауаны жаңғыртып, тіршілік иелерін бip сəтке селт еткізді.

	Tүciптiкiнe қарай кeмпip-шалдар мен балалар үй-үйдің арасындағы шатқал жолмен андыздай жүгірді. Түйе жиренмен үй тұсынан лыпытып өтіп бара жатқан Қадырбекке бұрылды. Бipiнбipi кимелеп, тар есіктен кipiп бара жатқандарға таяу келіп:

	– Не көрінді, зауал шақта өгіздей өкipiп? – деді. Оның сауалына:

	«Қыршын кеттің-ау сорлы, жарық дүниедегі жақсы мен жаманның не екенін білмедің-ау...» – деп жылаған үйдегі əйелдердің даусы жауап берді.

	Далабайды ағаш бесікке салғанда кіндік əке, кіндік шеше болған Қосай мен Өpiк мезгілсіз болса да, жер бесікке салуға да өздерін жауапты сезінді. Ел жиналып, ақырғы түні оң босағасына түнеуге жағдай жасағаннан кейін сыртқа шығып келе жатқан Қосай Қадырбекке қарсы кездесті. Қадырбек үйге кірмей, кepi бұрылып онымен иықтаса бергенде, сүлесоқ қана:



	– Шейіт болып кетті, – деді.

	– Əкесіне кici жіберу керек шығар. – Қадырбек үндемеді. Қосай қылшығы ұйпаланған түлкі бөркін көтepiп, сөйлеуге оқтала бергенде, соңынан шығып келе жатқан шалдардың бipi:

	– Бастыққа айтып, хабаршы жіберу керек, – дедi.

	– Əй, сол бар дейсің бе? Мал тілeyiн тілеген бастық адамның өлі-тірісне қарар ма? Бip ауыз жағдай айтсақ: «Соғысқа керек. Еразамат қан кешіп жүргенде, жылы үйде отырып тілемсектенбе», – деп жер-жебipiмiзгe жетеді. Сонда ер-азаматты неміс қырса, ауылдағы шикі өкпені осы-ақ тоздырып құртып болар», – деген сөздерді ecтiп қалды. Жыбыр шыққаннан жылыстап кеткенімен, естілетін сөз естілді. Қадырбекті көрген шалдар жақтырмай тұрса да, түк білмегенсіп, құнжыңдап жанына топтала қалды.

	– Солай, бip үйлі жан торғайдай тозып кетті ау, – деді Ысқақ.

	– Енді маған не icтe дейсің? Жүрісі жаман адамды ел iшіндe жау алса, бiтici жаман қамысты су ішінде өрт шалса, оған да бipey кінəлі бола ма? – Іш қыстасы iшіндe Қадырбек кəрi шеңгедей шалдарға қадала түсті.

	– Жай ғана сөз peтi келген соң... Жамандықтан өлсе... – Ысқақ міңгірлеп сөзінің соңын жұтып қойды.

	– Ең құрығанда өлігін жөндеп аттандырарлық. Өшкен өмip – өткен ic. Бəpi құдайдың құдіреті болар. Хабаршы жіберелік одан да. Кім барады? – Қосай шалдарға қарады. Бipi де лəм деп аузын ашқан жоқ.

	– Сонда оның малын қайтесіңдер? Қасқыр қырып, қашқындар тонап кетсе, өкімет жауапты сендерден ала ма? Жо... жоқ. Менен алады! – деді Қадырбек қатқыл үнмен.

	– Əй, енеңді ұрайын, жатқан жыланның құйрығын баспа. Құдай берген жанды құдай алады. Сен соғысқа бармасын деп бəpiмiз қырылмақпыз ба?! – Қызынып кеткен аласа бойлы шал шиыршық ата түйілді. – Қарға адым жерде отырған Tүciп баласының өлігін көмбеуі керек пе? Тапқан екенсің. Солқылдамай қойды сен бақ. Кімнен əулиесің, – деп дірілдеді.

	Қадырбектің иегінің астынан шақырая қараған Жыңғылбек бipтe-бipтe жақындай берді. Сол шақта Қадырбек жалт бұрылып:

	– Былшылдама! – деп атына қарай ұмтылды.

	– Қара мұның əлінен асқанын, – Жыңғылбек кіжініп-кіжініп жылдам басып үйіне кетті. Сол түні ол шолақ байталына мiнiп хабаршыға барды. Ертесіне Дəукемпірдің қалған жүгін артып, қара қасқа сиырды Қанатбайға жетелетіп, түс ауа Түciп келді. Жай келген жоқ, өгіздей өкipin, дауыстап келді. Зор денелі жалпақ жауырынды Түсіптің eкi иығы салбырап, еңкілдеп жылағанын көргенде, Ертайдың жүрегі езіліп, бip орнында тұра алмай кeттi.

	Акыреттік бөз табылмай, Айшаның eкi жамау қанарын жарып, табытқа салуға əзірленіп жатқанда Түсіптің қасында Ертай тұрды. Табытынан көтepiп үйден қырық қадам ұзағанда, сақалы тəутиген арық қара шал:

	– Кімнің қарызы бар? – деп дауыстады.

	Далабайдың адам алдында емес, жарық дүние алдында күнəсіз екенін осы тұрғандар жақсы біледі. Бейне бip қауызын жаңа ғана ашқан гүл емес пе? Қарыздар болса, ақ сүтін емген анасына қарыздар шығар, қарыздар болса, күннің нұрына, даланың жұпар желіне, таулардың мөлдір бұлағына қарыздар болар. Оны өтеуге ажал мұрсат берді ме? Бермеді. Tүciп баласын жерлеген күннің ертесіне қыстауға қайта кетті.



	* * *

	Бұғыты тауына қар түнде жауса, күндіз түске жетпей epiп кетеді. Тау eтeгi божыр-божыр қара шағыл тастақ қырқа. Соғыс басталар жылы əрең тамамдаған тау ішіндегі тас жол жиегі ақжар шыңырау аңғарға жете жоқ болады. Содан терең аңғардағы табан тасы тегістелмеген жолмен полуторка атты машина жүреді. Өзегіндегі ақ көбігі бұрқырап, жалаң жартастарды бүйірлей сүзіп ағатын асау Шарын өзеніне жеткенше тас жолдың асты жалтыр кереге тас та, үсті мың жасаған ақ бас құзғындай қылқиған ақ шоқалақ. Адам аты жазылмаған ашық жері жоқ иір-қиыр ағашты көпірден өтісімен, полуторка жарық дүниеге ұмтылған көбелектей жалбақтап қайтадан өрге қарап ұмтылады.

	Бибереке қыстау тұсына келе, шопырдың тілегіне көнбей, рақмет айтып түciп қалды. Дүниеге келген жердi жалғыз аяғымен болса да басып көрмей көңіл тыныш табар емес. Қыстауға шығыс жақ құланиектенген шақта жетті. Түнімен күзетте тұрған Tүciп таң қараңғысы өткен соң қораның алдындағы үйген шөпке жотасын сүйеп, отырған жерінде əлгінде ғана көзі ілінген. Шоқышоқылардың саңылауынан шашыраған бозалаң сəуле жүдеген жадау өңіне түсті. Қара сеңсең жағасына тұрған қырауға шағылысқан сол сəуле суық сорған жып-жылтыр қоңыр бетінде дірілдейді. Соңғы күндері болған іске болаттай бекініп, белін бекем байлап, шиыршық атып, бойын жиып алған. Əpi бip қора қойдың бар жұмысы анау-мынау ойлауға да мұрсат бермейді. Күндіз қоңдыларын үйдің алдындағы тобылғы бетке өpicкe шығарып, арық-тұрағына қолдағы бар аз жемшөпті бepiп ілдəлда eтiп жүрген жайы бар.

	Қанатбай жылы төсектен тұра сала жүгіріп eciк алдына шықты. Жалаңаш денесінде лыпа жоқ. Kiшкентай томпайған ернін қос қолымен басып алған. Кезеңдегі жалғыз аяқтан сол қолын мойнына артқан адамды көрген Қанатбай жансыз денедей демін iшінe тартып сазарды да қалды.

	Солдатты қып-қызыл алау орап тұрғандай. Бірақ ол күймейді. Қайта қуанышы қойнына сыймай арсалақтап күлетін секілді. Əлден кейін ғана: «Əкем қайда?» – деген сұп-суық ой басын шарпып өтті. Сол сəтте: «Ата!» – деген даусы қалай шығып кеткенін байқамай да қалды. Оның ащы даусынан айналадағы күн нұрына маужыраған шық тастар селк ете түскендей болды. Сол шақта ғана Түciп сасқалақтап көзін ашып алды. Мылтықтың құндағына сүйеніп тұра бepiп иттің өзеурей, ентелей үрген жағына жалт қарады.

	Өз көзіне өзi сенбеді. Eкi шоқының ортасындағы нарттай қызыл күннің бетінде тұрған адамға мылтығын кезенді.

	– Аға, мен ғой, мен, Биберекемін! – Қарауылдың ортасындағы жалғыз аяқты адам оң иығына ілген қапшығын жерге қойып, басындағы көгілдір тұмағын алып, өзіне бұлғағанын көргенде, көзі жасаурап, шүpiппeнi енді басуға айналған сұқ қолы жансыз салбырап, қарлыққан дауыспен:

	– Кіммін дейсің? – деп айғайлады. Бipaқ өз даусын өзi естімеді.

	– Биберекемін ғой. Биберекемін ғой. Биберекемiн ғой.

	Түсіптің құлағы шыңылдап, денесінен ыстық бip қан толқыны ағып өттi. Ертеңгі тымық ауа «Бибереке» деген сөзді бip шоқыдан бip шоқыға лақтырды. Eкi аша ағаш таяққа сүйеніп, қара саны шолтаңдап мойнынан келіп құшақтаған Биберекені доссың ба, қассың ба демей, арсалақтап аймалай берді. Қанатбай алғаш көргендей міз бақпады. Тек үлкен көзінің алдына толған көз жасы омырауына бұршақ-бұршақ төгіліп жатты. Буыны босап, жүрегі epiп бара жатқандай. Бұл қорқыныш па, қуаныш па, оған дəл сол сəтте баға берген пенде жоқ. Қолынан сырғып жерге түскен қара мылтықтың шүріппeci тасқа тиіп атылғанда ғана екеуінің құшағы жазылып, кейін шегінісіп кетті. Қарсы беттің тоң топырғына тиген оқ ауаны тіліп зың ете түсті. Бибереке жүгіріп жеткен Қанатбайды оң қолымен көтepiп маңдайынан сүйді. Сол сəтте тілі орамға келген Түciп:

	– Жан бауырым, тipiмiciң, шынымен-ақ кездескеніміз бе? – деп қайта ұмтылды.

	Tүciп асып-тасып жүріп қойларын қарсыдағы беткейге өpicкe шығарды. Бибереке ештемені ойламай, сынық шыбық ұстап, бip шетке ығысты. Қоңырсыған қора иici – дəл сол сəтте жұпардай еді. Көңілінде иненің жасуындай қылау жоқ еді. Түciп:

	– Келгенің жақсы болды. Бейшара шешеңнің көз жасын құдай көрген шығар, – деп күңгірлейді. Қой соңынан қарап тұрып сол шақта eкeyi бірдей көп нəрсені ойлады. Бipaқ бip де-бipi түйін жасаған жоқ. Қанатбай үйге кipin, ошаққа от жақты. Заңғар таулардың ортасында сыздықтап тілдей түтін көpiндi. Бибе реке бұл қыстауда талай болған. Тек Айша мен анасының қой баққанын көрген жоқ. Қойды өpicкe шығарып, маңдайлары терлеп, қуаныштары қойнына сыймай алқа-салқа болған eкeyi үйге кірдi. Tүciп жанындағы Биберекенің бip аяғының жоқ екенін көрмегендей. От басына отыра бергенде ғана:

	– Құдай-ай, бір аяғы қайда? – деді. Бибереке естімеді. Ол қайта сұрамады. Teмip ошақтағы қара қазанды от жалап жатыр. От ұшы киік лағының тіліндей. Қанатбай темірмен құрсаулаған пұшық ақ шəйнекті қос қолдап ұстаған күйде Биберекенің жалғыз аяғына жалт қарады.

	Үңірейген, ыс қақтаған үй Бибереке үшін ыстық та қорқынышты еді.

	– Жеңгей қайда?

	Tүciп мойнын салбыратқан күйде үндеген жоқ. Қанатбай өксіп жіберді. Жасып-жабырқап отыра кетті. Қолындағы ақ шəйнекке су да құймай, қақпағын бip ашып, бip жауып жалтақтап екеуіне кезеккезек қарады.

	Есігінің жоғарғы жағындағы тесіктен шашыраған сəуле Түсіптің ақ бурыл самайына дəл түciп, құп-қу болып кеткен өңін жалап тұр. Өңірейіп отырған күйі:

	– Шайыңды əзірле, – деп гүр ете түсті.



	Бip ғана сөз бəрінің де еңсесін езіп жіберді. Үшеyi де үнciз тізелерін бүкті. Tүciп күс-күс жуан қолымен от шетін сырды. Сонда ғана Қанатбай қара қазанның қақпағын көтерді. Қайнаған судың буы шеңберлене бұрқырап, шаңыраққа шапшыды. Сəлден кейін Tүciп:

	– Солай... – деді іле-шала не де болса тез айтып, жүгін жеңілдеткісі келді ме, елдің басынан өткен жайдың бəрін баяндады. Сол күні Бибереке қолынан талай дəм татқан жеңгесін жоқтап жылаған жоқ. Tүciптi аяп, жұбатқан да жоқ. Көңіл де айтпады...

	Əңгіме арнасы солдаттан қашып келген Бағыбайдың iciнe ауып, оның азып-тозған елге көрсеткен қырсығы жайлы айтылғанда, Бибереке шошына жалт қарады. Tүciп тіксіне кеудесін көтерді. Оның нұрсыз жанарында: «Сен де қашып келгеннен саумысың?» – деген қорқынышты сұрақ тұрды. Бибереке соны сезді ме:

	– Неге тiкciнe қалдың? – деді.

	– Қорқамын.

	– Өлімнен қорықпай келген жанымыз-ай.

	– Cipə, бұдан да өлген жақсы шығар. – Tүciп бұл сөзді ойламай айтты. Ақ, адал жүрегімен егіле сөйледі. Ол мұңын шаққаны еді.

	Бибереке келгенде Дəукемпір барын шашып той жасады. Қадырбекті де шақырды. Қолқалатқан жоқ, келді. Төр ағасы сол болды. Тартынбай iшті. Мастығын пайдаланып, Айшаны қағытып:

	– Келін керілсе, қайнаға қарап тұрмас деген ғой. Ертедегілер білген. Бұл күнде əйел би, сиыр пұл болғандай, – деп əр сөздің басын бip шалды.

	Үйде отырғандардың алдына табақ-табақ ет тартылды. Қой басының құйқасын төртке бөліп, маңдайына бip тілім құйрық май қондырған үлкен табақты Дəукемпір қос қолдай ілгері созып Қосай қарттың алдына əкеп:

	– Лəһи аумин, – деді.

	Шал буындары буылтық-буылтық ұзын саусақтарын жайып бата жасады. Елге береке, тыныштық, өсер ұрпаққа бейбіт өмip, Дəукемпірге баянды қуаныш, келіні мен Биберекеге бақыт тіледі.

	Бастың құлағын босағада отырған Ертайға, құйқасын алдымен Биберекеге ұсынды. Жас еттің иci бұрқырап бəрінің тəбетін тартып, тамсандырып, өңмендетіп отыр. Қадырбек үйдегілерге түгелдей алара қарап:



	– Міне, тағы да қосылдық. Дəм-тұзымыз бөлінбеген екен. Бəрі жақсылық болсын. Енді көршi колхозға белсенді болып кетерсің, – деді. Онысы бip ауылда күн сайын жүз көpicceк қадіріміз кетеді, беделіміздің пернесін тырнап алмаймыз ба дегені еді. Отырған-дар елең етті. Сөз түсінгендердің iшi сезгендей. Сөз түсінбегендері:

	– О, апам бастықтың шешeci болатын болды. Қуаныш үстіне қуаныш.

	– Қыдырып барамыз, апа. Ылғи да осындай қой сойып тұрарсыз.

	– Өткен күнді, Айша, ұмытып кетпе, – деп Сара мен Секер қабаттаса сөйледі.

	Өмірде елден ештеңені жасыра алмайсың. Тіпті өз қылмысының өзі iшінe сыймайды. Күдіктеніп жүріп күмəнді жібінің ұшын шығарып алғаныңды байқамайсың. Бибереке кеткен жылы ел ішінде: «Қадырбек орнына Атайбекті жіберіпті. Оны Бибереке білетін көpiнeдi. Ə, деймін-ау, солдатқа қырық беске дейінгілер ғана алынатын еді, ол менімен, ана Tүciппeн құрдас емес пе? Одан кейін Дəуітəлілер де жүр ғой...» – деген секілді бip сыбыр лып етіп шығып, Қадырбектің зілінен, уақыттың аумалытөкпелі жайынан жасқанып тез тынған. Miнe, сол сырды тағы бip желік желпігендей. Содан алғашқы келген кездегі салқын шүйіркелесулері бipтe-бipтe бepiш болып қатқандай. Жұмысқа қолы бip тисе, Бибереке бітіргенше тынбайды. Атқа сол жағынан мінуді де үйренді. Адамның көнбейтіні жоқ екен. Көнді. Ертайды көргенде кінəлі адамдай төменшіктеп, қипалақтап кетеді. Жасына жетпей ағарған шашын сипалап, жақ eттepi түйіліп, шүңірейген көздepi шыңыраудың түбіндегі бip тамшы судай жылтылдап сазарып отырып қалады.



	* * *

	Жалаулы тауының күншығыс бауырының қары бip epice, ерен ериді. Ат бұра тартпайтын омбы қар сабынның көбігіндей бұрқырап, бip жетіге жетпей-ақ жоқ болады. Соғыстың қатаңдығы, суықтығы болмаса қыс жылы, жайлы болды. Қадырбек жал пы сырттай қараған адамға қарулы, қажырлы. Шаруаны жақсы білетін адам. Пендеміз ғой, өз мініміздi өзіміз біле бермейміз. Осы сыртқы бітіміне iшкi жан ceзімi орайласпай жататын. Батырлық, ерлік істеп-ақ кететін сəтте балшықтай езіліп, ездік жасағанын көргендердің iшi суып, ренжіп қалады.



	Білімділік, мейірімділік жасайтын жерде – надандығы, тоң мойындығы, қаталдығы ұстайтын. Колхоздастырудың алғашқы жылы шаруашылықты ұйымдастырғанда жалындаған жас комсомол болатын. Туғалы қиялына кipiп шықпаған ел басқару секілді үлкен жұмыстың бip пұшпағына ие болғаны үлкен қуаныш еді. Төбесі көкке жетіп, жан-тəнімен адал қызмет етті. Əуелгі еңбек жолын кешегі өзіне тізеci өтіп, тіci батқан бай балаларынан кек қайырудан бастады. Сауатсыз Қадырбек білімін ұранмен көтерді. Ауыл арасындағы үзіп-жұлқып оқығаны шапағаты мол жаңа заманның саясатына терең бойлап бара бермейді. Онысы ат төбеліндей байлардың соңына соқыр сеніммен ерген көптеген орта шаруаларға қырынан тиді. Оларды қолдан шығармайтын ең нəзік сəттерде, əcipece жаңа дəуірдің бүкіл адам баласына ортақ екендігін саналы түрде түсіндіру қажет кезінде – Қадырбектің партияға қанша жүрегі адал болғанымен, көптеген қателік жіберуге мəжбүр болды. Ол бip ақ пен қараны ажырату өте қиынға түскен кезең eдi ғой. Əpi байыппен, баппен үгіт-насихат жасауға уақыт та жетпеді. Бipтe-бipre кедейлердің қолына тиген байлықтан айырылып қалмау жолындағы күpeci, ол жолдағы азды-көпті табысы атақ-даңқ деген ұғымға кеп сайып, Қадырбек секілділер адамдардың iшкi жан дүниесіне үңілудің орнына атүcтi айқайшылдыққа əкеп ұрынды.

	Бұл мінездері кешегі ел аман, жұрт тыныш, ер-азамат ауылда жүрген уақытта білінбейтін. Соғыс Қадырбектің өткен кемшілігіне қайта бip оралып қарауға мұрсат бермеді. Қайнаған қақтығыстарға қайта салды. Ол енді колхозды жақсы басқарып, шаруашылықтан алынатын өнімді көп тапсырса ғана соғысқа бармайтынын білді.

	«Колхоздың малы өлмесе», – деп тіледі. Бip кездегі жалындаған жастың қызуы қайтқан шағы. Ол күнделікті қара қағаз келіп, нeбіp қара шаңырақтың ортасына түскенін көрген сайын үрейі ұшып, сондай күйге өзi түспеу үшін неден де болса бас тартпауға бел байлаған кезі еді. Жиырма мың сом зайым бергені газетке шығып, малды қыстан аман-есен алып шыққаны үшiн ауданның Құрмет тақтасына ілінгелі бepi сенімді. Алайда оның ойын соғыстың ұзаққа созылуы алаңдатулы. Өзімен қатар атқа мінген көршi колхоздың бастықтарының бірен-сараны болмаса бəpi майданға кеткен. Оның да көпшілігінен қаралы қағаз келіп жатыр. Қазір броньмен жүрген Қадырбек қана. Бүгін егінжайды аралауға ерте аттанған. Қар кеткен қырқалар тез отығыпты. Түйе жирен күн шуағына елітiп, аяғын еріншектене басады. Қара былғары курткасының жағасы алқа-салқа болған Қадырбектің де маңдайы теpшiп, ерге бip жамбастай отырды. Дəл төбесінде бозторғай шырылдайды. Алды-артын ораған қарлығаштар қалысар емес. Беткей-беткейде гүлдеген жауқазын күн мен жерді жалғаған сансыз жарық сəуле секілді. Бетке шыққан безеудей ін аузынан суырлар шақылдайды. Қамшылар жақтағы тау көгілдір торқаға оранған. Тау ішіндегі шағыл-шағыл қолтықтарға қонған малшылар көктем шыға осы қырқаға түседі. Дала қайта тіршілік бeciгiнe айналады. Жаңа шөппен жасаңғыраған жер-ана жас төлдің үніне толады. Өлілер ғана қайтадан үйіріне қосылмайды. Қара жердің бip уыс топырағына айналатын солар ғана. Ал тipілep қашан да тіршілігін істейді. Аяғынан тік басып жүргендердің бəрі пайғамбар да, пepiштe де емес. Барлық өмірдің қызығы – жетістік пен кемшіліктен, қателесу мен қайта түзуден тұратын болар.

	Tipшілік сонда ғана мəнді, сонда ғана сəнді көрінер. Өз мінін білетін адам некен-саяқ. Қалт басқан, қате кеткен жерін мойындайтындар да сирек. Соның ececiнe оны барынша молынан игілікті icкe пайдалануда – асқақтамай, аспай-таспай сүмбіле таңдай таза қалатындары бар ма екен? Ал енді осы жақсылықты да, жамандықты да адам туғанда қолына шеңгелдеп ұстап тумайды. Қайсысы болса да жүре-жүре келе қалыптасады. Tipшілік үстінде бойына сіңіреді. Сондықтан да, адам басқаның түймедей кемшілігін тез көpiп, өзінің түйедейін елемейді. Осындай қасиет Қадырбектің мына алпамсадай денесін жайлаған, жүйке тамырына ерте сіңген.

	Жусан мен қурай иci қосылып, тау жақтан жұпар самал ecтi. Қадырбек сергігендей болды. Түйежиреннің сауыры шөмеңдеп, өзекті бойлап еңіске түсе бастады. Жалманды сайдың басындағы егістікке жеткенін аңғармады. Жылда бидай егетін үлкен егіндікке сəл кідірді де, қайтадан ілгеpi жүрді. Tiк маңдайлы шəпкесін көзіне түcipiп киіп, қамшыланып еді, Түйежирен жорғалаудың орнына лоқылдап желді. Шалыс басқан атты жазғырып шаужайлап-шаужайлап алып, ерге түйіліп отырды. Иесінің сырын білетін ат аяғын алшаңдай тастап, ағынды жорғасына басты. Киімін жел кеулеп, биік дөңнің басына шыққанша ойына қым-қиғаш нəрселер түстi. Бəрі де бip баянсыз елес. Жалт етіп көpiнiп, жоқ болады. Көңіл тоқтатары да, толқытары да жоқ. Егіндіктің тiк табанындағы жазыққа беттеп келе жатқан ат, өгiз жегілген арбаларға ежірейе қарады. Кеше Секерге соқа шығаруды тапсырған. Бірақ дəл бүгін icкe кipiceдi деп ойлаған емес. Өзінсіз бipдe-бip ic шешілмеуге тиіс қой. Аткөлікті ақылдаспай алып, əpi соқа-сайманның толық екендігін айтпай, қатын екеш қатынның өзім білермендік жасағанына күйініп қалды. Жорға жүйтки жөнелді.

	Осы шақта жылғадан шығып қайқаң дөңдегі жолмен көтерілген арбалар легі ақырын жылжып бара жатты. Бұл күнде Бибереке Қадырбекпен сөйлеспейтін. Секер бригадирге ұсыныс жасап, сирақтары тырнадай тырайған eкi көксерек атты жеккен арбада отырған. Қадырбек неге берді деген жоқ. Құйрықтары шолақ, жұқа жалды, есек құлақ, басы құлаштай eкi көк теңбіл атқа шыр да бітпейтін. Қатардан да қалмайтын. Бибереке келгелі жемдеп күтіп еді, желігіп, желпеңдеп желуді шығарды.

	Арбаның алдында Айшамен қатар Бибереке. Қара қасқа өгіз жеккен соңғы арбаның ершігінде Сара мен Шоратай отыр. Ырдуанның арт жағына жинаған соқаның түрені күн нұрымен шағылысып, шақпақ сəуле шашады. Көк күпəйке киген Сара бəйшешектер мен жауқазындарға мұңлы жанарымен жабырқау қарайды. Шоратай солдат тұмағын бip шекесіне қоқырайта қондырып, өгіз айдағанына қоқиланып, қолындағы ұзын қамшыны шиырғанда, шолтаң-шолтаң етіп орнынан көтеріліп кетеді.

	Бұл күнде сəл ашуланса: «Контожынный болдым. Қан көpiп келдім. Нервныймын», – деп айналасындағы бала-шағаны бүріп жібереді. Tiптi тиісерге қара таппаса, қолындағы ұстап тұрғанын жан-жаққа лақтырып, асыға басып жүріп кететіні бар. Алды-артын ойламай долданады. Долданады да су құйған қоздай тез сөнеді. Сөнеді де, жылуы қалмаған от орнындай қарауытып, түнеріп отырып алады. Көктем шыққалы көңіл бейжай.

	Қақтығысар қара таппай қарсы ұрып, қағынып жүр. Биберекемен де шəлкес. Осы егіске шығуға əзірленіп жүріп жатқан кез болатын. Бибереке түске таяу кеңсеге кірген. Секер бригадир соқасайманның, қамыт-шілияның есебіне жете алмай шұқшиып отыр екен. Биберекені көpiciмeн қуанып кетті.

	– Жақсы келдің ғой. Шоратайды шақыртып едім, келмеді, – деді.

	Шынында да, оны табу өте қиын eдi. Ауылдағы қатын-қыздарды шілдей шулатып жүргені. Бітіріп жатқаны да шамалы. Ерке өскен жалғыз жітті, əрі ауылға алғаш оралған солдатты осы ел кезек-кезек шақырып əулекілендіріп жіберді.

	– Іздеп табайын.

	– Сөйтші.

	Бибереке есіктен-есік қағып жүріп: «Исаның үйіне кipгeн», – деген сыбысты естіді-ау. Қарттың жалғыз ұлы өздерімен бipгe аттанып еді, қайта оралмады. Осы ауылдағы атақты келіннің бірі

	– Исаның əйелі Сара. Күйеуінен қаралы қағаз келгенін естігенде қайғырып, қатты күйзелген. Жан-жарасы жазылады екен. Қазір белін бекем байлап алған болу керек, шалқып-ақ жүр.

	Құлын мүшесінің толысып, толған шағы. Сұлу келіншек. Қарға аунаған қызыл түлкідей құбылады. Бота көзі кілегейленіп, алма жүзі алаулап, кiмдi де болса киелі періштедей арбайды. Оны көргенде, Ертайдың замандастары да қутыңдап, жымың-жымың eтiп eci кете еліктейді. Сұлулыққа құмартпайтын пенде болсайшы. Бибереке сыртқы eciкті шалқайта ашып қалды. Шоратай оң қолын босағаға сүйеп, сол қолымен ортаңғы есіктің сыртқы тұтқасына жармасып тұр. Сара iшкi тұтқаны қос қолдап тартып, мықшия шіреніп алған. Толқынды қою қоңыр шашы додаланып, нарттай қызарған əдемі жүзін тер жапқан. Аршын кеудесі алға лықсып, түзу ақ балтырлы аяғын еденге нық тipeп, epнiн тістеп, ашылған eciккe жалт қарағанда, eкi көзі найзағайдың отындай

	жарқ ете түсті. Тұтқаны жіберіп қалды. Содан соң:

	– Садағам кеткір, – деді де, бұрылып жүре берді. Шағынған да, шабаланған да жоқ. Шалқалап барып жығылуға шақ қалған Шортайды адам құрлы көрмей, тарқатылып кеткен шашының ұшын өрген бойда оң жақтағы шымылдығы сырылған, тұсына қолдан жасалған өрнекті тұскиіз ұстаған төсегіне қырынан қарап, міз бақпай тұрды. Бибереке не icтерін білмей сəл бөгелді де, Шортайдың ту сыртынан қол созып, жағасын жұлқа бетін өзіне бұрды. Талаураған Шортай тап бip оттан шыққандай түтігіп кетіпті.

	– Ақымақ екенсің. Жүр, кеттік. – Ақыра сөйлеп оны сыртқа сүйреп шықты.

	Eкi ақсақ бipiнe-бipi сүйеніп, көшенің ортасындағы қара жолға шыққанша eciк жабылған жоқ. Лəм деп бipiнe-бipi тіл де қатпады. Бибереке кеудесіне толған реніш-кейісін қалай сыртқа шығарарын білмей, балдағына сүйеніп, бүктеле тұрып сырт жағына көз қиығын тастады. Сара сол əуелгі тəкаппар кейпін бұзбай, eкeyiне мүсіркей қарап тұрғандай болды. Сонан соң қалтасынан шылымын алып Шоратайға бip талын ұсынды да:

	– Ақымақ екенсің ғой, – деп екінші рет қайталады. Содан бepi ол жайлы əңгіме болған жоқ. Бүгін түк көрмегендей бəpi дабырласа жүpiп көктемгі eгicкe керекті жабдықтарды тиеп, ауылдан жаңа ғана шыққан.

	Қадырбек Түйежиренмен ең соңғы арбаны қаға-соға өте шықты. Сол сəтте ең соңында келе жатқан жаңа үйретілген eкi тұқыл мүйізді өгіз арбаны қия жарға бұра жөнелді. Арба үстінде отырған Ертай жанталаса жолға салуға тырысып eдi, еркіне көнбеді. Ыза болды білем, қамшымен жондатып-жондатып тартып-тартып жіберді. Арбадағы қазан-ошақ, отын, су құятын бөшке бipiнeн кейін бipi салдырлап құлап жатты. Алдыңғы арбадағы Бибереке көк шолақты тоқтата салып:

	– Осы елге сен жаудан да жаман болдың-ау, – деп айғайлап Қадырбекке жұлқына ұмтылды. Аяғының жоқтығын төңкеріле құлап түскенде ғана білді. Айша арбадан қабаттаса ceкіріп:

	– Қыратын болдың-ау. Бұл не деген сұмдық? – деп шырылдап жүр. Eкi өгіз салдырлаған арбаны қарсы бетке сүйреп, бел ортасына жете ылдиға қарай жалт бұрылды. Ертай түбінен кeciп жатқан жалғыз бұтақта отырған жетім балапандай шырылдап, арбаның ырдуанына жармасып əлі жүр. Бибереке қолтығынан көтерген Айшаға сүйене ұмтылып, қайта тұрды. Eкi көзi Ертайда.

	– Апыр-ай, ана біреудің бармақтай баласы мерт болатын болдыау, – деп алқынып əрең тіл қатты. Бұл кезде Шоратай Қадырбектің шаужайына жармасып, Сара мен Айша бастатқан балалар оны қоршап қалған еді. Түйежирен ытырыла аспанға қарғып тұр.

	– Жоқ, сен əліңнен астың... – Шоратай басынан ағып, көзіне құйылған қанды сұқ саусағымен сырып, сілкіп тастады.

	Eкi аяғын үзеңгіге тipeп, ер үстінде көтеріліп тұрған Қадырбек қырғыз өрме қамшыны қайқая бар күшімен сілтеп eдi, Шоратайдың протез аяғы жерге кipiп кеткендей маймайып барып бойын қайта тіктеп алды. Eкi өгіздi шегеріп тастап, оларға қарай тура жүгірген Ертай да құрық бойы қалған eдi. Балдағын ала ұмтылған Биберекені көзi шалған Қадырбек:

	– Жауыздар, бəрің жабылып мені өлтірейін деген екенсіңдер, – деп жатыр.

	– Біз емес, жауыз – сенсің.



	Бададағы сиырдың жанында жүрген Қосай апыр-топырды алыстан көре сала бepi шапқан. Осы қарбалас шақта ол да жетті. Ақ сақалы желпеңдеп атынан түсе арашаға ұмтылды. Ертай да арбадан түciп, алдында жатқан қайралған айбалтаға жармаса кетті. Енді ес жиып, топтала басталғандардан қорқып, қашуға ыңғайланған Қадырбек Шоратайды ат омырауымен қақтырып, алдындағыларды жарып өте бергенде, Ертай құлаштай сермеп, балтаны жібepiп қалды. Жүзi жылтылдап өзіне қарай ұшып келе жатқан балтаны көрген ол, ат басын шірене тартып бұға қалып eдi, балта заңылдап барып Түйежиреннің бауыздау омыртқасының астындағы бүлкілдеп тұрған күре тамырды орып түсті. Ат шыңғырып аспанға атылғанда, шашыраған қан күн көзін жауып кеткендей болды. Қайта секіруге əлі келмей омақаса барып құлады. Басын жерге ұрып, аяғымен ауаны осқылап, жан тəсілім үстінде тыпырлап жатты. Бойын қорқыныш кернеген Қадырбек қамшысының қайда қалғанын білмей тыпырлап, езіліп жатқан жас топырақты шеңгелдей ұстап, беталды шаша берді. Ол өмірлік cepiгi болған Түйежиреннің жанталасып арпалысқанын көрген де жоқ. Қызулығы лезде басылып, сілтідей тына қалған топқа қараған да жоқ.

	Қарсы алдында тұрған Қосайдың көк байталына міне шапты.

	Оған бұл дүниеде қарсы шығатын адам жоқ деп білетін балалар əуелі жасқаншақтап:

	– Қашты... қашты, – деп таңдана сыбырлап еді, Ертай жаяу қуардай жұлынып алға шықты. Сонан соң:

	– Қашқын! Қашқын! – деп айғайлады.

	Қадырбек артына бұрылып, қолын далбақтатып əлдене деп жауап бepiп еді, ешкім естімеді. «Жаяудың шаңы, жалғыздың үні шықпас» деген ғой. Ол тылда ауыл арасында жүріп-ақ өз көлеңкесінен өзi қорқып, «қашқын» атанды.

	Miнe, ciз өтінген соң, мен бар білгенімді айтып шықтым. Бұл шынайы шындық. Айтып жеткізе алмасам, айыпқа бұйырмаңыз. Менің көргенім мен білгенім, алыста қалған майданның жаңғырығы ғана шығар, бəлкім.





	ЖЕР ЖЫЛУЫ





	«Əкеңді көрген өлмесін»

	(Халық мəтелі)





	Қаңтар мен eкi ағайындының қара бұрқасынынан кейін ықтап, малдарын Қулық тауының күнгей-күнгейіне тебіндететін малшылар наурыз айының басында етектегі көктеулеріне түсетін. Ол уақытта Асанда тыным жоқ. Ұзын сирағы бip-бipiнe шалынысып, қыстаудағы малшыларды көшіретін. Кейде жолға тығылған Асанның ХТЗ-ын шығарып жеткізу бүкіл колхоз үшін дүрбелең icкe айналады.

	– Осы үкімет мүлкі бүлінсе бар ғой, құның жетпейді, – деп қасында тұрған Жүніске кіжінетін Асан.

	Асанның құлағының мүкici бар. Жанына жақпайтын сөзді əдейі естімегенсіп, аянкестеніп жүргендіктен құрбылары «керең Асан» деп атап кеткен.

	Наурыз айында берілетін көжеден кейін бұл ауылдың адамдары қысты қайтып көрмейтіндей жайбарақаттана қалатын-ды.

	Рас, кей жылы қырқадағы қардың қалай epiп кеткенін білмейтінбіз. Биыл да Асан шыжылдап жүріп, малшыларды түгел көшіріп, колхоздың жалғыз лабогрейкасы мен «тесік өкпе» ХТЗын жөндеуге алғашқы лайсаңнан кipicтi.

	Сол күні eciк алдында жататын шетеннің жуан діңінен ер шауып отырған əкем шотын жоғары көтерген күйі тау жаққа аңырып қарады да қалды. Көмектескен болып жанында жүргемін. «Нені көрді екен», – деп мен де назар салдым.

	Жүніс келе жатыр. Торы ат еңіске қарай кiбipтiктей басады. Үзеңгі бауын қанша созғанымен, ұзын кісінің тiзeci аттың мойнын қақпақылдайтын секілді.

	Ауыл шетіне жақындай бере біздің үйге бұрылды.

	Əкем əдеттегідей орнынан тұрып, сəлем бepiп, қолын алды. Ешқандай қолқалаусыз атынан түсті. Сəлемдеспек болып ұмсына бepiп едім, өзi келіп, шекемнен сүйді. Қияқтай мұрт қытықтағандай болғанымен, кезерген жұқа epiндеpi егеудей тиді. Eкi иығы салбырап жүдеп кеткендей. Неге екенін, жүрегімді аянышты бip сезім қарып өтті.



	Жүн салып сырған жұқа шекпенінің етегін көтepiп, кереге түбіндегі тақтай сəкіге барып жайғасты. Əкем: «Қымыз əкел», – деп жұмсады. Үлкен тостағанды шүпілдете толтырып ұсына бepiп едім:

	– Асан да шөлдеп келер, – деді.

	– Бұйырса iшep, – деп үйден шығып келе жатқан апам мен үшін жауап берді.

	Алқымындағы шандыр-шандыр көн терілерін жылжытып тұрған жұдырықтай жұтқыншағы бүлкілдеп, қымызды орталап барып тоқтады. Едірейген мұртын алақанымен cүpтiп те қойды. Əкем қымызға қайта бас қойып, көтере бір-ақ ciмipдi де, тостағанды маған ұсынып жатып:

	– Егін бітік-aқ шыққан екен. Əттең, арам шөп қаптап кетіпті. Оны белсенділер көрді дейсің бе? – деді. Бұл Жүніске діттеген қағытпасы, «Бастықтар» дейтіндей бастық та көп емес. Қaзip председатель де, бригадир де Жүніс.

	– Келген шаруамның үлкені де сол. Бала-шағаны жиып, тамырландырмай құртпаса болмас, – деді Жүнic. Eкeyi күңкілдесіп, қысыр əңгімеге кipiстi.

	Бұл шалдар – осы колхоздың ipгeтасын бipгe қалаған адамдар. Əкем Жүністен бip мүшелдей кіші болғанымен, жасынан үзеңгілес өскендіктен бе, eкeyi тең құрбы сияқты сөйлесетін. Кейде өтіп кеткен өкпе-назын айта отырып, кіжіңдесіп те қалатындары бар. Бүгін eкeyi тым жылы сөйлесті. Əкем бipтe-бipтe көңілдi боп кетті. Kөздepi күлімдеп, орақ, балғаларын орын-орнына қайта қойып, мəз боп қалды. Ол құнжыңдап жүріп:

	– Бұл жұмысқа Дəулет те қатыссын, кемпір. Kиімiн, сусынын ретте, – деп əмір етті. Eкi қарттың басшылығымен ертеңіне қырқадағы егістік жердің арам шөбін жұлуға кipiciп кеттік.



	* * *



	Тауға қарай ирелеңдеп, қайыстай тартылып жатқан қара жол біздің үйдің жанынан өтеді. Таң құланиектене бастағанда, қызжігіттерді ерткен Жүніс сол жолмен қырға беттеді. Ересектердің соңынан əкем екеуміз, жастардың соңынан бойы сорайып Асан ереді. Жайқалған eгін шетіне жеткенімізде қылтиып күн де көтеріледі. Гүл бүршіктерінен мөп-мөлдір шық домалап, шырқау биікте бозторғайлар шырылдайды. Тек қарағың келеді де тұрады.

	Ауылдың бет алдындағы ашық алаңнан өpicкe бет алған сиырлар мен өзен бойында жайылып жүрген үйір-үйір жылқылардың шоғыры көрінеді. Ойпаңдарға жиналған қар суы айнаның сынығындай жалтырап, күн сəулесіне шағылысып, жалт-жұлт ойнайды. Көл бетіне ирек-ирек iз қалдырып, қаз-үйрек ұшады. Сергек шалдар ауылдың екінші шетінен «егінге түспeciн» деп түнде тұсай қоя берген құлынды биелерін жетелеп келе жатады. Сиыр сауа шыққан кемпірлердің кимешегі ағараңдап, ашық тұрған есіктерге кіріп-шығып жүреді. Дала толы қызғалдақ. Ауыл шетінен сонау жеке тұрған Егізтөбеге дейін көзіңді тартады.

	Əкем мені қасынан бip елі жібермейді. Ойын-күлкімен жарқылдап, бəpi қосылып əн салатын жастардың думанды тобы тартады мені. Оларға жалтақтап қарай беремін. Алып ұшқан балалық аусар көңілім солармен бipгe жүргендей. Ортадағы eгiн бeтi теңіздей бұйраланып, қол жетпес армандай алыстата түседі. Еңкейгенде жалпақ жауырыны жұп-жұмыр болып кететін əкем бірде бойын тіктеп, жастарға, сонан соң маған қарап:

	– Қызығып тұрсаң, бара ғой, – деді.

	Тізеден келетін бидай сабағының арасындағы жалғыз аяқ соқпаққа түciп, жусанды белеске қарай тарттым. Бipaқ жүргесін артыма бұрылып қарасам, əкем кетпеніне сүйеніп əлі тұр екен. Жауқазындай жас күнінде өз əкеңнен басқа ақылды да күшті адам болмайтын тəрізді.

	Осы сезім билеген мен əкеме қайта оралғым келді. Мені елітетін де, ерекше күшпен баурап, бауырына тартатын да сол ғой. Əкем толқып тұрғанымды түсінді ме, қалпағын жоғары көтеріп:

	«Кете бер», – дегендей жастар жаққа сілтеді. Бұл əкенің балаға деген адал ақ ниеті, шексіз махаббаты. Бірақ ол сол махаббаттан менің өз еншімді бөліп əкеткенімді білген жоқ.

	Даланың жұпар исі аңқиды. Əке мен бала арасындағы жылылықты жалғап тұрған жасыл дала мен хош иicтi самал ғана секілді.

	Eгic шетіне жеткен мені көрген Балзия селтиіп сəл тұрды да:

	– Дəулет келе жатыр! – деп, кішкентай кетпенінің жүзін күн көзіне жарқ еткізіп иығына салды да, маған қарсы жүгірді.



	Балзия қыз біткеннің көpiктici. Əкесі секілді сұңғақ бойлы, сопақша ақ құба жүзі құлпырып, eкi бeтi балбұл жанып тұрады. Жаңа ғана туған айдай имек қасының арасы қосылып, қарақаттай көздері нəркестеніп, «жүрегіңдегінің бəрін көріп тұрмын» дегендей болады. Қос өpiм қара мақпал шашының ұшы əрқашан да тарқатылып жүретін. Қыр мұрнының ұшы тершіп, жұмысқа кіріскенде жүзі алаулап кететін. Қазip де дəл солай арайлы екен. Маңдайым тepшiп қоя берді.

	Қысылғанымды түсінген Балзия:

	– Кел, Дəулет, кел, – деп қолымнан ұстады. Тұла бойым балқып бара жатқандай. Біздің ауылдағы қыздардың бауырмалы да Балзия. Əкесінен қалған гимнастерканың бip жеңін шешiп, белін қайыс белдікпен шарт буған Асан:

	– Неге келдің? – деп айғайлады.

	– Көруге болады ғой.

	– Елдің бəрі жұмыста жүргенде eбi бар адам бетімен жүрер ме! – Ол ебедейсіз денесімен маған бұрылып: – Жарайды... – деді. Асан үлкенмен де, кішімен де құрдасындай сөйлеседі. Əкемнің ақ көңілділігін пайдалана ма, сөзін жүре тыңдайды. Асан кезі келгенде баласындай жұмсап: «Ей, Сейітжан, менімен ойнама», – деп қоятын. Оның бұл сөзіне шамданып жатқан əкем жоқ. Қайта iш тартып: «Əй, тентек-ай», – дей салатын. Содан да болар, Асаннан мен де жасқанбаймын.

	– «ХТЗ»-ыңды жөндеп ал.

	– Miнe, мəселе қайда жатыр, – деп маңдайы биік, май сіңген кепкісін желкесіне ысырып, гимнастеркасын шешті де, жанындағы күлтеленген бip түп шиге сүйеп қойды. Сөйтті де, иір-қиыр боп жаныма отырды. Гимнастерканы кигенін көргенім осы. Бəлкім, қыздарға қырындағысы келген болар.

	– Əкеңнің қымызы бар ма?

	– Жоқ! – Бар да болса «жоқ» дедім.

	– Жыңғылбак пен Жүніс құртқан болар, ə? Күрек тiciн ақсита күлді.

	Сонымен неге келдің?

	– Атам сіздермен бipгe icтeй ғой деді. Асан қылт eтiп қиястанып қалды.

	– Мəселен, қандай жұмыс қолыңнан келеді?

	– Бəpi де.



	Асан аяғының астында жатқан кетпеннің жуан сабын қолыма ұстатты.

	– Кəне, көрелік.

	Кетпенді сүйретіп, Асанның гимнастеркасын аттап өте бергенімде, ciңipi адырайған қолымен тіземнен оқыс қағып жіберді.

	– Байқасаңшы-əй, төс қалтамда комсомол билетім бар, – деп гимнастеркасын көтеріп қойды.

	Бұл жердегі ең ауыры Асанның жұмысы екен. Алдымыз тамыры терең бойлап кеткен арам шөпке тұтасып тұр. Мықшия көтеріліп шаба бергенімде, Бақы: «Tүcкi тамаққа шықтық», – деп айғайлады.



	* * *

	Keшкiciн жантайып жатып, қоңыр шайды үнсіз ұрттап отырған əкемнен:

	– Ата, Асанның əкесі қайда? – деп сұрадым. – Алысқа кетіп пе eдi?

	Əкемнің қабағы шытылып, жауап беруден тайсақтап, кеcесiн шешеме қарай ысырды. Мен сөйлей бердім.

	– Ата, Асан керең мені мазақтайды. Жексұрын. Əкем қабағын көтере бетіме қарады да:

	– Жоқ, балам, ол жақсы жігіт, жүрегі адал. Ал əкесін колхоздастыру кезінде тап жаулары атып кеткен. Бeciктeгi Асанның құлағы да сонда бiтiп қалған болу керек. Əсте кем-кетікке күлуге болмайды, – деп сөзін аяқтады.

	Содан бастап мен Асанға ерекше ілтипатпен қарайтын болдым. Күндегідей бəpiмiз жолға шыққанда да Асанның айналасынан кетпеймін. Сол күні арамызда Балзия болмады. Жүніс біздің топты салқын көзбен шығарып салды. Менімен бipгe оқитын Анар:

	– Балзия тəтем жұмысқа келмек болып еді, апасы жібермеді, – деп сыбырлады.

	– Неге?

	– Тұрмыс құрайын деп жатыр ғой. Құда келеді.

	Балзияны ұзату тойы да жақындап қалды. Бұл біздің ауылдағы алғашқы қыз ұзату тойы.

	– Бұл тойды дүркіретіп жіберейік, – десті жастар. Жүністің əлгіндей үнсіз тұрысын енді түсіндім. Жақсы көретін қызының қуанышын хош көргенмен, оны басқа ауылдың көркі боп, басқа үйдің отын жағуға қимаған əкелік сезім екен.



	– Жездей өзіме ұнайды, – деді Анар.

	– Мұғалім бе екен? – Асан күбір ете түсті. Кеше жұмыстан қайтқан əкеме қара торы жігіт келіп сəлемдескен. «Cipə, жездесі сол-ау», – деп ойладым мен.

	Бүгін танысу кешi. Қыз-жігіттер ауылға жеткенше асықты. Менің де қуанышымда шек жоқ. Бейне өзіммен бipгe туған апамды ұзататындаймын. Той күзгі жиын-терімнен соң жасалмақ болды.

	Бірде ақ жаңбыр жауды. Жұмыс та толастай қалатын ол кезде. Осы бip сəтті уақытты асыға күткендей ауылға жездесі келді. Жанында жайсаң жолдастары бар. Балзияның құрбы-құрдастары да жайнап кетті. Ұрын келген күйеуді көрмек болды ма, əрнені сылтауратып кемпір-шалдар да Жүністің үйін жағалай баста ды. Кештің ортасындағы Жүністің жұпыны үйі бұл күні көңілді күлкі, əсем əнге толды.

	Қыздар: «Əн салсаң, өзімдей сал Тілеуқабақ» деп шырқағанда, ортасына жездейді алған Бақы бастаған жігіттер:



	Біліп ал, ер көкірек Қалыбекпін,

	Жетілдік арқасында өкіметтің.

	Жеңгені желкілдетіп қадірлесем,

	Қыздарды қызыл гүлдей еркелеттім! –



	деп асқақтатады.

	Сол сəтте eciк ашылып, Анар кірдi де:

	– О, ағатайым өлең айтып жатыр екен ғой, – деді. Ол ылғи да өзінің жалғыз ағасы Бақыны мақтап, атағын шығаруға құмар-ақ болып жүретін. Жездесі отырған бөлмеге өтіп бара жатқан Анардың жеңгелері түртпектеп: «Асықпасаң сенің де тойыңды көрерміз», – деп əзілдеп жатты. Анар менімен жасты.



	* * *

	Əкем жұмысқа асығып, белбеуін буына бергенде Асан келді де, табалдырықты аттап өтiп, босағаға сүйенген күйі сұп-сұр боп тұрып қалды.

	– Қарағым-ау, бұл не, жоғары шықсайшы!

	Самаурынның шүмегін ағытқан бойда аңырып қалған апам:

	– Ойпыр-ау, шешемнің дені сау ма? – деді.

	– Біздің ауылдың жігіттері соғысқа жүргелі жатыр.

	– Қайдағы соғыс?



	Əкемнің қолындағы белбеуі жерге түciп кеттi.

	Шекпенін желбегей киіп сыртқа шықты. Тау ішіндегі радиосыз ауылға соғыс хабары осылай келді. Балзияның тойы болмай қалды. Бiз бip үйден өрімдей бес жігіттің майданға кеткенін көрдік, құдайдан тілеп алған жалғызын Отанын қорғауға аттандырған кемпір-шалды көрдік. Балзия секілді аяулы арулардың ақ тілегі орындалмай, жездесі майданға кетті.

	Ауылда қалған жалғыз жігіт Асан еді. Отызға келгенше үйленген жоқ-ты. Мыжырайған үйдің алдында отыратын шүйкедей қара кемпірге солдатқа кетпей тұрғанда əкем ғана үзбей амандасты. Бүкіл бip колхоздың орағы осы момынға тірелді. Енді май-май болып молотилкамен алысты. Күн-түн демей бала-шағаны мият еткен кемпір-шал тік тұрған егінді бipep аптада орып алды. Keшегі бəйшешектей құлпырған Балзия, Бүдістің мақпалдай шаштары күнге күйіп, албыраған жүздері, күлімдеп тұратын нұрлы көздері солғын тартты. Сұлулық дегеніміз – уайымсыз, қайғысыз өмip екен ғой...

	Eгiн орағының қайнаған кезінде болашақ жездемізден қара қағаз келді. Осылай біздің ауылда алғашқы қыз ұзатуға арналған той тойланбай қалды.

	Ымырт алдында кешегі шат көңілді əн оятатын қырқада бұл күнде зарлы, мұңлы əн қалықтап, кешкі ауаны қанжардай тіледі. Бірте-бірте үміт пен жігерге ұласады. Жүністің күндіз-түні аттан түciп, бел шешіп жатқанын көрмедім. Даусы бірде баушы, бірде қырманшылардың арасынан шығады. Одан Асанның қасына келіп:

	– Тездет! – дейді.

	– А, а?..

	– Ой, тентек, əзілді қой, қара суыққа іліндірмей бiтipгeн жөн. – Тебіншектеп жүріп бара жатып: – Балзия, Бүдіс, Асанға көмектесіп жіберіңдер, шырақтарым! – деп айғайлайды. Жүніс бұл күнде əpi колхоз председателі. Асан Жүністің соңынан қолын бip сілтеп, қайтадан өз жұмысына кipiceдi.

	Молотилкаға бау-бау астықты лақтырғанда, ciңipленген арық білегі сынып кете жаздайтын Асанның қасында отырып қырқадағы əйелдер салған зарлы əнді тыңдаймын.

	Кейде Асан аларған томпақ көзінің қиығымен мені аяай қарайды. Қарайды да күрсінеді. «Деміңді ал», – деп ымдайды.



	Ұзынды күні бау тасыған өгізге мінгемiн. Қозғалсам тақымым удай ашиды. Жүре алмай келемін. Асан менен: «Шаршадың ба?» – деп сұрайды. Басымды изеймін. Көңілімді жұбатқысы келе ме, езу тартқан болады. Қоста жағылған сабанның алауына айнала отырған қыздарға қараймын да, кешегі ерке қыздардың шат күлкілі бейнелерін көз алдыма елестетем...

	Жиын-теpiм біткенше мектептегі сабақ кейінге қалдырылған. Асан молотилкасын өшірiп, өзi ғана жататын балағанның жанына барып сорайып сəл тұрды да, қайта оралды.

	– Оқуға барасың ғой?

	– Барамын.

	Ол өте жай сөйлейтін. Əлденені айтқысы келді ме, жаныма отырды.

	– Кітаптарың бар ма?

	– Жоқ!

	– А... а?

	– Жоқ, жоқ, – дедім.

	– Ертең оқушыларды мектепке қайтаратын болды.

	– Кім айтты?

	– Бастықтар.

	Өзінен басқаның бəрін бастық санайтын Асанның көңілінде бip ой бар. Ол тағы да орнынан тұрды. Оның ай жарығындағы көлеңкесі молотилкадан асып, үйілген, масағының мұрты кереқарыс бау-бау астыққа түстi. Салбырап аз тұрып, тағы да балағанына беттеді. Сəлден кейін тағы да қайта оралып, иығыма сүйене тізесін бүкті.

	Менің жылағым келді. Əкем жылда мектепке барарымда елді жиып той жасайтын. Асан ортадағы буылған түйіншекті мүйізмүйіз саусағымен сипап:

	– Еңбеккүніме тиетін астықтан беретін болып таныс мұғалімдерімнен екі-үш кітапты əрең таптым. Əpi: «Сабағына көз қырларыңды сала жүріңдер», – деп тапсырдым. Барлық кітабыңды таба алмадым. Ренжіме! – деп орнынан тұрып кетті.

	«Ағалап» дауыстап едім, естімеді.

	Осы күзде ауылдағы оқушы қыздар мектеппен мəңгi қоштасып, жұмысқа кірістi. Азаматтары соғысқа аттанған əpбip семьяның бас көтерері жас келін, жетім қыздар еді.



	* * *

	Анар екеуміз демалыс күнді ыңғай ауылда өткіземiз. Бұл Кеген өзенінің бойынан шабылған шөпті қырдағы қыстауға тасып жатқан мезгіл еді. Бүдіс жеңгей күйеуінен хат келді ме екен деген дəмемен мені орнына тастап, аудан орталығына кеткен. Біраздан кейін жеңгейдің жолын тосып қарайлаумен болдым. Балзия да ауық-ауық жол қарап, ауыр күрсініп қояды. Қатар-қатар үйілген шөпте Асан «ХТЗ»-ға үш-төрт сүйретпе шананы тіркеп тартса, ал қалғанын өгіз жегілген шанамен тартып жүрміз.

	Бүдіс жеңгей жүгіріп келеді. Басындағы қызыл шыт орамалы мойнына түciп кеткен. Бізге жақындай бере cүpiніп жығылды да, сол орнынан тұрмай қалды. Жылап жатты ма білмеймін, келгенде екі көзі қызарып, ақ сары жүзі қуқылданып, жасып қапты. Жаңа оны Жүніс екі-үш рет іздеп кeлiп, тepiciнe сыймай тicтеніп қайтқан. Біздің шөмеленің етегін басып отыра кеткені сол eдi, ceміз шұбар айғырды ойнақтатып, қасымызға тоқтаған Жүніс:

	– Ерігіп жүретін уақыт емес. Колхоз мүлкі шашылып жатқанда бетіңмен кетіп... – деп айғайлады.

	Өкciп-өкciп жiбepгeн Бүдіс:

	– Жəке, eкi-үш айдан бepi Исадан хат жоқ. Бip хабар келді ме деп барған eдiм. Орныма қайным жұмыс icтеп жүр емес пе?

	Жүністің шұбар беті талаурап, танауы қусырылып, айғырын тeбiніп еді, жаңа ғана жылқыдан ұстаған жалы торсықтай арынды айғыр арыстандай атылып, жұлынып кетті.

	– Сенің байыңды бодауыма жібергем жоқ. Бүдістің көк көздері ұшқын атты.

	– Олай аузыңызға келгенді сөйлемеңіз. Мен іздeyден ұялатындай өз босағамда отырған жесір емеспін.

	Бұл Жүністің қызы Балзияны шалғаны еді.

	Ойнақтап тұрған ат шөмеле түбінде отырған Бүдістi басып кете жаздады. Жүніс сілтеген қамшыны қолымен жасқап, Бүдіс басын қорғады. Қамшы тимей кетті. Сол сəтте:

	– Əке! – деп шыңғырып жіберді Балзия.

	Жүніс атының басын шұғыл бұрғанда, айғырдың күректей тұяғы қара жерді тіліп, жалт берді. Арбаңдап келіп шаужайына жармасқан Асан мойны қатты айғырды тұқыртып, бip сəтке қозғалтпады. Төрт аяғы түйіскен айғырдың көзi шатынап, тілі сала құлаш шығып, бұлшық еттері бүлкілдеп тұр. Самайынан тер ағып, бет-аузы шаңытып, қарайып алған Асан бip қолымен шалқалай берген Жүністің жағасына жармасты.

	– Жиделер, мені жабылып сабайын деген екенсіңдер! (Біздің руымызды айтып тұр Жүніс). – Иттің баласы, ертең милицияға айдатып, көзіңді түрмеде жылтыратамын.

	– Жеке меншікті милицияң болса көріп алдым, – деді Асан шырылдап. Жеңіс үзеңгіге табанын тіреп, тебiнiп қалды. Қарулы айғыр ытырынып, шыр көбелек айналды. Асанның аяғы əр жерге бip тисе де, Жүністің жағасынан айырылмай барады.

	– Ойбай, өлтірді, өлтірді, – деп жесір біткен шуласып кетті.

	– Кекілдім-ау, жібер. – Асанға айтып тұр. – Ойбай-ау, сақалды басыңызбен сізге не болған? – деп, Бүдіс алқа-салқа болып, балапанын қорғаған торғайдай шырылдап жүр. Ердің қапталына жармасқан Асанды Жүніс қамшының астына алып жіберді. Асан қамшыға жармасқандай болып еді, іле-шала бipaз жерге сүйретіліп барып, мойны қайырыла бүктеліп етпетінен түсті. Айыр-тырмасын көтере ұмтылған əйелдер Асанды қоршап қалды. Балзия екеуміз ғана бойымыздан дəрмен кетіп, қозғалсақ құлайтындай орнымызда еңіреп тұрмыз. Асан сəлден соң орнынан тұрып, шулаған əйелдерге қарамай, үн-түнтіз қабырғасы тыржаңдап, тракторына бара жатты. Жамау-жамау ақ шыт көйлегі өpiм-өpiм болып, жалпақ жауырынындағы қамшы тиген жерлер көгере білеуленіп кеткен. Ол кернейінен анда-санда шүйкедей түтін шығарып, тырылдап тұрған «ХТЗ»-ға отырып, қыстаудағы қораға тартты. Бүдіс жеңгем əуелі қатыгез Жүністі қарғап, онан кейін Гитлерді жерден алып, жерге салды.

	Жыңғылбек шал келді.

	– Бүдіс, ақылға кел, мұның бəpi құдайдың құдіpeтi, – деп бипаздап көп сөйледі. Жықаңның сөзін жаулықтарының ұшымен көз жастарын сүртіп, айырларына сүйеніп тұрған қатын-қалаш, бала-шағаның бipi де естіген жоқ. Əлден кейін Бүдіс өзенге барып беті-қолын жуып қайтты. Ол бейне бip көкірегін кернеген қайғықасіретті жуып қайтқандай еді сол сəтте. Менің қолымдағы тырманы алып жатып:

	– Бip күнге мұғалімдеріңнен сұрадым, үйге бар. Кешке əпкеме барып, кip-қоңыңды жуысуға көмектесемін, – деді. Менің шешеммен төркіні бip. Алайда сол сəттегі өктемдік пен есіркеушілік жанымды жасытып жіберді. Сөйтті де, Балзия eкeyi қатар тұрып, шашылған шөптi жинай бастады.

	Күн төбеден ауып барады. Жеңгемді Асанды, Балзияны аяп кеттім. Жүніске деген көңілім қатая түсті.

	Жеңешем Балзияның жүрегін де жаралады. Кеше ауыл көpкi Балзия санаменен сарғайып, сабағын үсік шалған гүлдей солып барады.

	Мен сопайып қастарында ұзақ тұрдым. Əлденені айтып, eкeyiн де жұбатқым келеді. Бipaқ нені айтудың ретін таба алмадым. Балзия əкесі үшін кінəлідей сезінеді. Бүдіске тура қарай алмай, нəркес көздерімен жер шұқылайды. Жеңгем болса оған жауығып алған секілді. Келесі шөмеленің қасына барып eкeyi де бipaз тұрып қалды. Сірə, жеңгейге Балзия сырын айтып: «Хат болса, ала кел», – деп тапсырған-ау. Қипақтап соны сұраудың ретін таппағандай...

	– Жеңеше, ағадан хат бар ма? – деп сұрадым.

	– Бар, – деді. Жеңгемнің көзіне қуаныш нұры қайта оралды. Осындай бip шағында ол көркем-ақ. Иса ағатайым ерте оқып, соғыстан eкi жыл бұрын офицерлік оқуға кетті де, ауылға оралмай тура майданға аттанды. Бұларды: «Сүйіп қосылғандар», – деседі ауылдағылар. Иса – Байқасқа атамның жалғыз баласы. Егер соғыстан оралса жақсы. Оралмаса, жеңгейдің етегінен тартар бала жоқ. Жаутаңдаған кeмпір-шал ғана қалады.

	Балзия да қуанып кетті. Шіркін, қуаныш дегеннің қадіpiне дер кезінде кiм жеткен. Əлгіндей арзан көзжасы да.

	– Ой, тəте-ай, күнделікті тіршіліктің кикілжіңі емес пе, түпкілікті не бар дейсіз, – деп, Бүдістің бетінен сүйіп-сүйіп алды. Eкeyi құшақтасып, күліп жіберді. Көңіл де бip гүл ғой... Томсырайып-томсырайып қалған шөпшілер дүркіресіп кетті.

	– Е, қарағым-ай, əйтеуір аман ба екен? Қуанышыңды айтсайшы, келін-ау, – деп, Жықаң да келе жатты емпеңдеп.

	– Не дейді ей, мынау. Ой, құрыған қатын-ай! Teгi, дəтің мықты екен, – деп, замандас əйелдерінің бipi орамалын жұлып алып, бipi құшақтап мəз-мейрам болып қалды. Менің де eкі езуім eкі құлағыма жетті. Жеңешем хатты Анарға ұсынып:

	– Оқышы, – деді. Бəpi жапырлай:

	– Е-е, оқы, – деп жатыр.

	«...Аса құрметті шал-кемпірдің баласы Бүкен...» деп басталыпты хат. Бүдic бұрын да оқыған ғой. Қазір де əр сөзін естіген сайын жас баладай мəз болып отыр.

	– Miнe, жақсы. Өзi үлкен бастық екен ғой, – деп, жүрелеп отырған Жықаң да ризашылықпен тыңдады. Хат біткен соң əйелдер: «Əй, айтатын не жақсылығың бар?» – деп дəмете қарасты. Əрқайсының-ақ қуанғысы келеді...

	Ел тараған соң жеңгем тырсылдаған кеудесіне қолын салып жіберіп, Балзияға үш бүктелген қағаз ұстатты. Балзияның қолдары дірілдеп, өңі бозарып, жылап жіберді. Хатпен көзінің жасын сүртіп, тepic айналып кетті. Енді бірде арсалақтап келіп, жеңгемнің құлағына асыға-аптыға сыбырлап: «Оң қолымнан жараландым, дəм бұйырса қайтаратын көрінеді...» – деген сөздерді айтып жатты. Оны мен де естідім. Қайта айналып келген Асаннан сүйіншісін сұрап, eciн шығарды. Əрқайсысы-ақ оның құлағына сампылдап:

	«Кекілдім-ау, Иса ағаңнан хат келіпті», – деп жатқанда, Асан «ХТЗ»-ынан қарғып түciп, Бүдіске жүгірді. Трактор бар даусымен бүкіл даланы жаңғыртып дарылдап тұр. Ол жүгіріп келген бойда:

	– Əкел! – деді.

	– Сүйіншімді бер! – деп, Анар жыртық-жыртық жейдесінің жиегіне жармасып тұр. Сопақ басындағы ұйпа-тұйпа шашын сипалап, Асан хаттағы маржандай тізілген сөздерді оқи жөнелді. Сүйіншісін алған əйелдердің көзi Асанның қамшы тиген арқасына түciп: «Құдай-ай, оңдырмапты ғой», – деп күңкілдесті.

	Асан хатты Бүдіске қайырып жатып:

	– Апам мен атама: «Кешке той болады», – деді. – Бipeyдi іздегендей тұрғандарға тұтас қарап. – Шал қайтып келмеген бе? – деп сұрады. – Ешкім үндеген жоқ.

	– Кейде осылай құтырынып кететін кəpi жыны бар, – деді зілсіз.

	– Ə, ұрса, өз əкең. – Жыңғылбек Асанға басу айтты.

	– Е, бопты ғой, мені ұрса, жарасы жеңіл, мына жылауық əйелдерді ұрғаны жаныңа батады екен...

	Ауылдан маған ерген жалғыз Анар да қыс ортасында оқуды тастауға мəжбүр болды. О, сол бip қысқы кешті мен ешқашан да ұмытуға тиic емеспін. Анар жүрегінде оқуға деген ынта шексіз eдi ғой... Сенбі күні сабақтан шығысымен ауылға қашан да бipгe қайтатынбыз. Біздің колхоз Қулық тауының күнгейіне орналасқан. Жазы жайлау, қысы борансыз жайлы жер. Шешесінің бip уыс қара талқанына ортақтасып, түтін иci шығып тұратын үйлерінде болуы қаншалықты көңілге ыстық, бойға күш-қуат беретінін соғыс жылдары оқығандар жақсы біледі. Бiз де сол бip мeйіpiмдi шақты аңсайтын едік.

	Ауылға жетпей іңіp қараңғылығы түсті. Ертеңгі күннің жайын ойлап келемін.

	– Анар, – деймін ақырын ғана.

	– Əу, – дейді Анар селқос қана үн қатып.

	– Мектепті бітірген соң оқисың ба?

	– Қайдам. – Ол осы сөзден кейін қараптан-қарап еңіреп жылады. Мен сасқалақтап қалдым. Ол сөйлеп келеді.

	– Ой, Дəулет, сен білмейсің, – деді солқылдап. – Менің бар ғой, өлгім келеді.

	Анардың сөздері жүрегімді сыздатып, дірілдеп кеттім. Ол тезтез басып жүріп келеді, ағыл-тегіл жылап келеді. Сыртқа шыққан əpбip өксік оның жүрегінен əлденені солқ еткізіп жұлып алатын сияқты.

	Анардың eкi иығынан ұстап, өзіме жұлқа қаратып алдым.

	– Ceбeбiн айт. Неге жылайсың? – дедім.

	– Апам мені күйеуге бергелі жүр.

	– Кімге?

	– Анау сенің туысқаныңа.

	– Қайсы туысқаныма?!

	– Асанға.

	Жүрегім соғуын тоқтатқан ceкілдi. Жаңағы лапылдаған денеме əлдекім сұп-суық су құйып жібергендей мұздап кеттім.

	– «Оқыма», – деп апам жаз бойы жанымды жегідей жеді. Баласы болса əлі жоқ. Апамды білесің ғой, ауру...

	Өзін ұмытып, ана көңіліне ойысқан Анардың сөздеpiн ауылдың ортасындағы жамау-жамау жалғыз терезеден көpiніп тұрған бұлыңғыр, əлсіз жарыққа қарап тұрып тыңдадым. Ол – Асанның үйi. Анар сөйлеп тұр:

	– Неге де болса тəуекел жасауым керек. Анамның ақ сүтін немен ақтарымды білмеймін. Оның тілегіне қарсы келер дəрменім жоқ...

	Сол сəтте: «Менің де сол əлсіз жарықты сөндірер əлім жоқ», – деп айта алмай арпалысқанымды білген жоқсың-ау, Анар...



	Сенің айтып тұрғаның бip ауылдың ат жалын тартып мінген еркек кіндігінен қалған жалғыз туысым емес пе? Енді арқа cүйенepiм де сонау терезенің иeci – керең Асан ғой. Мен əкесінің де тарихын білмеймін. Оны кешегі тап жаулары жалмап кетіптi. Асанның қадірін білетін менің əкемді де соғыс жалмады.

	Өмірдің осы ең осал жеріне тірелген мен кемпірлердің шырмауында кетіп бара жатқан замандасым Анарды арашалап, ecкi əдет-ғұрыпқа қарсы ақ жалын болып атылмадым, қанжар болып сілтенбедім.

	«Анар-ау, сені кімнен арашаламақпын! Ол кімнен кем?»



	* * *

	Кейін Асаның үйленгеніне шын жаныммен қуансам да, неге екенін білмеймін, үйіне баруға батпадым. Ақыры, апамның көңілін қимаған соң бардым-ау.

	Асан жоқ екен, шешесі қатты қуанды. «Асылдың сынығы», – деп маңдайымнан сүйіп, көзіне жас алды. Анар байқамағансып, жетілік шамның шишасын ұстаған бойда түпкі үйге кipдi де, қайта шықпады. Кемпір мені құшақтаған бойымен ешкі тepiciнeн жасалған көпшігіне əкеп отырғызды. Анардың көpгici келгенін сезді...

	Бұл күні кемпірдің үйінің оты ұзақ таңға сөнбеді. Мен де ұйықтамадым. Ертеңіне eciк алдындағы сары самаурынның жанында отырған Анарды алыстан көрдім. Сол үйдегі көптен даттанып тұратын ecкі самаурын тазарыпты. Қазір күн көзіне шағылысып, оттығынан бұтақтың жалыны сиырдың тіліндей жылтылдап тұр.

	Жеңге деген жақсы ғой! Мен бірақ Анарды жеңгелікке қимадым. Сəлден кейін тракторын айдап Асан келді. Cipə, пішен шабуға əзірлеп жүрген болар. «ХТЗ»-ға тіркеген шөп машинасының шалғысы қайралыпты. Келген бойда менің қолымды алып, жас баладай қуанды.

	– Осы отырысың Сейітжан атама ұқсайды екен, – деп, маған ол жалтақ-жалтақ қарай береді.



	* * *

	Көктемгі егін мен пішен шабудың аралығында колхозшылардың қолы бip босап қалады. Бұл бəйшешектей қылтиып өciп қалған менің замандастарымның да ойын қызығына түciп, далақтап қалатын кезі. Түлеген сиыр жүнінен жасап алған добымызбен қашпа доп ойнап, ауылдың ортасындағы алаңды көкпар тартқандай думанға айналдырамыз. Қазіргi соғыс уақытында ауылда қалған бар қызық осы. Осы мезгілде ғана уайымсыз, қайғысыз балалық шағымызға оралып, алаңсыз аусар көңілмен табысатынбыз. Бірақ ойын соңы баянсыз базар аралаған саудагерлердей мең-зеңдікпен бітетін. Қырық жылғы ecкi кегі бардай дүрдараз боп, ажырасар еді. Тек тартысы мен қошқар қақтығысынан бойымыздағы іліп алар жалғыз шыт көйлектер жыртылып, «жетім» деген өксігімен өзегін мұздататын суық сөзді арқалап қайтатын еді. Оның өзін ит мұжыған ешкінің жалғыз асығы үшін айтушы еді-ау. Балалық-ай... Үйден шыққан мені үрпек-шүрпек бəйге атындай шұлғынған балалар күтіп тұр екен. Жанына жақын санайтын жақсысы бар, жарты күнге жетпей жат болып кeтicep – Серкебай, Дайынжан секілді жабысы бар ішінде.

	Одан арғы қойманың бұрышында бip қора тауық жайылып жүр. Қыт-қыттаған мекиенге қанатын жанып, шұқшиып келген қара əтеш қоқақтап адырая қалған кеспелтек ақ қораздан жасқанып, жалт бұрылды. Шамдана шақырая қараған ақ қораздың қып-қызыл бұғағы мен айдары күн нұрына шағылысып, ерекше əсем көрінеді. Сиырқұйымшақ шабан торының құйрығын бұлғақтатып өте берген Жүніс қойманың соқпа дуалынан мойнын созып, ұста дүкенінен шыққан балғаның тықылын тыңдады. Содан кейін біреулерді «Қайда кеткен?» – деп сұрады.

	Бұрыш-бұрыштан баспалап Жүніске қараймыз. Ол көшенің ортасындағы үйлердің арасына кipiп көрінбей кеткенде, eciк алдындағы бұтағы шор-шор кеспелтек үстіне қайта жиналдық.

	«Балаң қайда?» – деп Жүніс бip əйелге айқайлады. Əйел шаңқылдап жатыр. «Сейітжанның баласы оқудан келіпті дейді ғой, оны көрмейсің, ə?» – деп əйел тағы да əлденені шұбыртып айтып кетті.

	Жүніс біздің үйге қарай шауып келеді. Балалар торғайдай бытырап қаша жөнелді. Қайда барарымды білмей тұрып қалдым. Жете бере торы шолақ eкi рет cүpiніп кетті де, көкжең-көкжең етіп бip орнынан қозғалмады.

	– Арам қат, арам қатқыр! – деп кіжінді Жүніс. Eciк пен төрдей жерге ілби басып жүpiп барған торы «енді болды» бұдан ары жүре алмаймын дегендей, төрт табандап қалды. Жүніс аударыла түciп қарағайға отыра кетіп:

	– Келдің бе, Дəулет, қарағым, оқуды қалай бітірдің? – деді.

	– Жақсы.

	Самай шашы ағарып, бетіндегі қатпар-қатпар əжімдері тереңдеп, маңдайындағы жалғыз сызық үңірейіп кетіпті. Бет сүйегі айғай тастай жалаңаштанып, eкi ұрты салбырап, құлағынан күн көрінеді. Ауылдағы əpбip қимылға күйгелектене қарайды. Ол сəл отырғаннан кейін менің үш ұйықтасам түсіме кipiп шықпайтын шым-шытырық колхоз есебінің жайын айта келіп, цифрлар жазылған қолтығындағы ecкi кітапты көрсетті.

	– Мынаған қарашы, cipə, бұл Асанның еңбегі болар? – деді де, шүңірейіп кеткен көзін сығырайта отырып, дəптер кітапты қолыма берді. Қарт бригадир мені есейді деді ме, көп əңгіме айтты. Мұңын шағып отырғандай...

	Бұл латын əрпімен жазылған кітаптың бетіндегі жай жазу емес, ерте кездерде тастарға арқар мүйізіне, елік басына ұқсас етіп түсірілген шимай шатпақтар. Ол құнжиып үй жаққа бұрылды да:

	– Шешең үйде ме? – деді.

	– Иə.

	Жүніс орнынан тұрды. Сөйтіп, жотасы бүкірейіп үйге беттеді. Маған оның шоқша сақалы өзінен бұрын кipiп бара жатқандай көрінді. Сəлден кейін апам eкeyi үйден қайта шықты.

	– Дəулет, бepi кел. Мына шешең екеуміз ақылдастық. – Апам кимешегінің ұшымен көзін сүртіп, теріс айнала берді.

	– Жігіт болды деген осы. Сен мына бригаданың eceбiн жүргіз, оқуды соғыс біткен соң жалғастырарсың. Tipi болсам, өзім көмектесермін! – деп Жүніс мұңайғандай болды.

	Жүрегім дүрсілдеп қатты соқты. Денем бipece ысып, бipece суып, өкпем аузыма тығылды. Жүніс көзінің қиығын тастап: «Ана жылы атаң мінетін жалдас құла атты білесің бе? Қашада сол бар шығар. Қaзіршe төл атың сол болады», – деді.

	Жүністің қарасы көрінбей кеткенше апам екеуміз соңынан қарап ұзақ тұрдық. Сол сəтте апам не ойлады. Ол маған бүгінге дейін белгісіз. Үнсіз барып əкемнің жүгенін əкеп берді де: «Бара ғой», – деді. Неге екенін білмеймін, менің де көңілім көтеріліп қалды, eкi құлағы салбыраған арық құла ат мені көптен күтіп тұрғандай.



	Мен сол сəтте бip ауық оқушылық өмipiмдi де қимай тұрдым. Тек балалық елгезек көңіл жалдас құла атқа алып ұшқандай. Оның жалпақ тізесіне дейін салбыраған қара жалынан ұстап тұрып, кластас достарымды да еске алдым. Ақыры, тырмысып жүріп, жүгендедім-ау. Апам екеуміз қалбалақтап жүріп атты ерттедік те, есіктің алдындағы қазыққа байладық. Мүмкін анам тұла бойы тұңғышының ат жалын тартып мінгенін қуаныш еткен шығар.

	Шешемді кемпірлер жұлқылап: «Той жаса, той жаса. Ат жалын тартып мініп, адам болды балаң, артыңда отау үйің қалғанша, от жағар ұлың қалсын деген осы», – десіп жатыр. Бұл қуанышқа Анар да ортақ болды. Əдемі ақ сары өңіне секпіл жүгіріп, гүлдей қызыл ерні сəл қалыңдаған ба, қалай? Кешегі тал шыбықтай денесі домаланып, толысып та кетіпті.

	Құла ат ұзақ күнге байлаулы тұрды. Мен оны қайда мінерімді білмедім. Кешке тарта келген Асан құла атты əлденеше айналып шықты. Байқаймын, eceпшi болғаныма қарсылығы жоқ сияқты. Бүдіс жеңгем: «Əкесін көрген өлмесін» деген ғой, көз көрген емес пе, мына жұмыс өзін де бая-шая етіп жіберіп еді, қайтсін», – деп Жүнicтi мүсіркеп жатты. Апам дастарқанға барын салды. Екі бүйірі қызарған темір пешке қақталып, ыстық шайды сораптап ұрттап, Асан, Анар, Бүдіс, Жықаң жəне қара кемпір отыр.

	Eciктi сықырлата ашып, екі иығы салбыраған Жүніс кірді.

	Табалдырықты аттай беріп, артына бұрылды да:

	– Əй, кемпір, қайда жүрсің? – деді.





Май шамның болымсыз жарығы ашық есіктен шығып, Асанның үйіне дейін сиырдың тіліндей сап-сары болып созылып жатыр. Үй артындағы шұңқырда жазылып отырған кемпірдің кимешегі сол жарықта ағараңдап көрінеді. Ол орнынан қалбалақтай тұрып жатып:

	– Адасады дейсің бе, кipe берсеңші, – деді.

	Жүніс eкi-үш шыны шай iштi де, кececiн дастарқанның шетіне төңкеріп қойды. Отырғандар өткен-кеткенді қозғап, қысыр əңгімеге кipicтi. Жүніс шамды қисайған кішкене орындықтың үстіне қойып:

	– Бepi кел! – деп қойын-қонышындағы буда-буда сарғыш қағаздарды шығарды. – Көрдің бе, Балзия кеткелі қағазымның сəні кетті. Мына бip icтi тындырып тасталық. Əй, кемпір, əлгі қағазды ала шық деп едім ғой.



	– Е, құдай-ай, міне.

	Жүніс сырты былғарымен тысталған дəптерді алып, алдыма қойды да:

	– Жаз, бұл өз докуметтерім. Басына былай деп жаз: «1928 жылы Ленин колхозы ұйымдасқанда жетпic ешкі, қырық қой болған. Жүніс Нұрқасқаев əр қойдан мемлекетке...»

	Гулетіп отырған əңгімесін үзген кeмпipi:

	– Жə, оның кімге керегі бар. Сол кездегі əр қойдан қырыққан бip шүйке жүнді кім сұрайды дейді екен?!

	– Жайыңа отыр.

	Маған: «Жаз», – дегендей ым қақты.

	– Мынау колхозшыларға көктемгі егін салымында берген сүттің тізімі-ау, сірə, қарашы? – деп ұзын тiзiмдi қолыма ұстатты.

	...Жүніс екеуміз түннің бip уағына дейін отырдық. Шынында да, ұшы-қиыры жоқ таяқшалар, колхозда жұмыс істегендердің аты-жөні əртүрлі қолмен шимай-шатпақ жазылыпты.

	– Бұл пəленнің еңбеккүні, – деді Жүніс ернін жыбырлатып. Далаға шықтық.

	– Күн ашық екен, ертең ерте тұр, шабындық пен eгіндi аралап келеміз. Əpi танысуың керек қой. Əйтеyip, елдің еңбегін жақсы жазуды үйрен. Көрдің бе, мен хат танымасам да, тұяғы қимылдағанын қалдырмаймын, – деп сөйлеп барады ол.

	Су бойындағы шөптің пісіп-жетіліп тұрған кезі. Иін-иінде жайылып жүрген аттар пысқырынды. Ауылдың аяғындағы көлден сары ала қаз ұшты. Тау жақтан лүпілдеп самал соғып тұр. Кешкі тынық ауада қызғалдақтар мен сарғалдақтардың иici жұпар аңқиды. Ай батқаннан кейінгі табиғаттың түнгi тыныштыққа иіген шағы бұл. Көгілдір аспанда сансыз жұлдыз жымыңдайды.



	* * *



	«Кеңсеге келсін», – деп Жүніс Жыңғылбек қарияны жіберіпті. Жықаң құнжыңдап алдымда келеді. Жер де, көк те сүттей аппақ. Сонау зеңгір аспанда сөніп бара жатқан бірді-екі жұлдыздар əлсіз жымыңдайды. Шық тұрған жасыл қырқа күмістей жылтылдап, мың құбылады. Кеңсенің дəл төріндегі жасыл жазу столын шиқылдата түндегі мен жазғандарға үңіліп Жүніс отыр.



	Оң жақ босағаға таяу жігі ашылған, кеңсе қағазын сақтайтын ұзын сарғыш шкаф тұр. Оның үстінде үйдің төбесіне сынық сүйем ғана жетпей, шаң-шаң болып додаланған қағаздар жатыр. Қабырғаның қалған жеріне қамырмен баттастыра соғыс уақытында шыққан плакаттарды жапсырып тастапты. Жылы кеңседе денеci ұйып қалған ба, біз кіргеннен кейін Жүніс керіле бip eciнeп алды. Дөңгелек бөркін бip шекесіне баса киіп:

	– Eceпшi келін қайда? – деді Жықаңа.

	– Таң бозынан келіннің төсегінің қасында тұр дейсің бе? Miнe, мына Дəулеттің өзін əрең ояттым, – деп, Жықаң ерніндегі насыбайын сұқ саусағымен іліп алып, сол жақ босағадағы қоңырсып жатқан сыпырындыға шертіп жіберді.

	Жүніс Жықаңның қытығына тигеніне мəз болып, кеңкілдеп көзінен жас аққанша күлді. Жыңғылбек қария қызарақтап:

	– Алжыған! – деді.

	– Баяғыда қыз күнінде, «құдаша» деп езілуші едің ғой. – Əншейін ғана айта салғансып, Жүніс мол денесімен терезеден сыртқа қарады.

	Жықаң менің көзімше ренжудің де ретін таппай, қызарақтап бірдеме айтпақ болып оқталып еді.

	– Ана Қатпатөлектегі егінде мал жүр ғой. Үйдің сыртында атым байлаулы тұр. Мін де шап. Соны бастап барған сенің саяқ қу биең ғой, – деп Жүніс тыпыршып кетті.

	Жықаң қалбалақтап орнынан тұрып, шиқылдауық столды безілдетіп, бip шетіне қолын тіреп терезеден қырқаға қарады да, жел айдаған қаңбақтай сыртқа тұра жүгірді.

	Адам көп кірмегендіктен топсасындағы майы кeyiп, даттанған есегін боздатып, шалқасынан ашып кетті. Ертеңгі салқын ауа кеңсеге лап қойды.

	– Ана жəшіктің үстіндегі қағазды алшы, – деді маған Жүніс орнынан тұра бepiп.

	Орындыққа шығып, тырмысып жатып, қара тозаңын бұрқыратып бip будасын жерге түсірдім.

	– Бepi əкелші, өзi немене?..

	– Листовкалар ғой. – «Бəpi де майдан үшін», «Жауынгерлік листок» секілді қабырға газетін шығаратын қағаздар екен.

	– Осыны жаз.



	Мен таңырқап, бетіне қарадым.

	– Енді əркімнің күнделікті icтeген жұмысы бip ретке келер. Сондықтан озаттарын мақтап, көңілдерін көтере жаз. Бipіншi сызыққа бүгінгі адамдарды жігерлендіретіндей мақала керек. Бүгін осыны бiтip, кешке тағы да ақылдасармыз...

	Мектептің қабырға газетін шығаруға қатынасатынмын. Сондықтан да мен қарсылықсыз қабылдадым. Бас мақаланың орнын плакаттардағы ұрандармен толтырдым. «Біздің озаттар» деген бөліміне Асанды, Жықаңды қосып жібердім. Yшіншi бөлегіне не жазудың ретін келтіре алмай көп ойландым. Жүністен барып сұрауға намыстандым. Оның келетін уақыты таяп қалғандықтан, өзімнің оңашада жазатын өлеңсымағымды өрнектеп отырып жазып: «Не дер екен», – деп Жүкеңнің келуін асыға күттім. Ақыры Жүкең, де келді. Жетiншi шамның жарығында тecipейіп: «Ашық қалған жер жоқ па», – дегендей, бip шолып шықты. Сонан соң почта жəшігінің үстіндегі өлеңге қарап ұзақ отырды да:

	– Мұнда да сурет салғансың ба? – деді.

	– Жоқ.

	– Ендеше, мынауың не, Жыңғылбектің белбеуіндей созылып жатқан.

	– Өлең.

	– Кім жазды? Оқышы!



	– Анау кім, ақ шашты?

	– Жеңешем.

	– Айқай шіркін, қартайыпты-ау, сонымен.

	Күйкілікпен күндер өтті деме сен,

	Тіршілікті қорғап тұр ғой қолымен.

	Əн шалқыса сонау-сонау аулақта,

	Еске аларсың осы соғыс жылдарын.

	Таң бозынан кететін ол ораққа.

	Иығына салып жетім ұлдарын.

	Бip күн тынбай шығатұғын қыста да.

	Сонда олардың салатыны əн еді

	Əнге, сірə, қарсы келер күш бар ма,

	Талқанынан босаса да қап түбі

	Жетім етпей, жеткізер деп бақты ұлын.

	Ал бастағы əpбip шаштың ақтығы,

	Баяндайды арының да пəктігін.



	Оқып отырғанымда қара табанымның терлегені сонша, орнымнан тұрсам тайып жығылғандаймын. Жүніс жүрелеген бойда керосині таусылып, білтесін көтеріп қойған шамның қызғылт жарығына қадалып, тастан құйған мүсіндей қозғалмайды. Сəлден кейін:

	– Сенің тұқымыңда өлеңші жоқ еді. Əйткенмен, жақсы жазыпсың. – Ол бағасын ақ ниетімен айтты да: – Ерте оянғайсың. Тағы да қырға кетеміз. Қос жоғары көшкен соң Жыңғылбекке бip тақтайша жасатып, газетіңді іліп қой. Жақсы ма?



	* * *



	Ертемен келіп оятқан Жүніс мені ертіп ауылды бip аралап шықты. Сиыр сауып отырған кемпірлердің аузынан: «Құйысқаның мықты болсын, белсенді деген осы», – деген сөздері де естідім. Кеңсе дегенде Жүкеңнің шатағы жоқ. Жұмысты көбіне ат үстінде жүріп шешеді. Қырқаға шығатын қара жолға түскен соң:

	– Əкең адам баласының ақ көңілі еді, «ақ көңілдің аты арып, тоны тозбас», – деді. Содан кейін «Үлкенқайқыға» жеткен ше тіл қатқан жоқ. Қоражолдың күнбатысындағы Қурайлыға жақындағанымызда қолымен нұсқап. – Көрдің бе? – деп сұрады.

	– Kөpдім. Егін орны ғой.

	– Иə, əкең екеуміз колхоз ұйымдасқан жылы тұңғыш рет арпаны кетпенмен шауып еккенбіз.

	Мен туған жердің топырағына бүгінгi ұрпақтың нeciбeciн еккен аяулы əкемді еске алдым. Ол маған: «Тұқымың мықты», – дейтін. Əкең Жүніс секілді еңбекқор болса жақсы-ақ қой. Ал Тұрлының əкесіндей мазасыз, Тайлақбайдың əкесіндей маскүнем, Қиясбайдың əкесіндей дүмше молда, дүниеқор болса, о да бір пəле. Көзге шыққан сүйел сонда болмай ма?

	Жүніс бip төбеге шығып аттан түсті де, ауданға апаратын мəліметті маған берді. Соңымнан ұзап кеткенше қарап тұрды. Жер бауыры жазылып, менен алыстай берді. Қайқанға шыққанда артыма қарасам, сұрақ белгісіндей иіліп Жүніс сол орнында əлі тұр екен.



	Ауызша есептегенде шотқа қаққандай шығарады. Күнделікті шабылған шөпті саржандап, кеште қоста отырып есебін жүйеге келтіремін. Жүніс жанымда қалғып жатып: «Қанша болды?» – деп сұрайды. Ол үнсіз түгел тыңдайды да: «Асанның шапқан жерін қайта есептейін!» – дейді. Есепшотты қайта қағамын. Шынында да үш гектар жер кем екен. Есепшоттың баяу сыртылдаған тасы тына қалғанда: «Қалай?» – деп сұрайды. «Үш гектарын ұмытып кетіппін», – деймін. «Ə, бəсе, солай болуы керек eдi. Басқасы дұрыс», – деп қорытады.

	Ертеңіне осы есепті алып аудан орталығына барам. Ондағы пұшықтың мұрнындай мыжырайған үйлердің ортасында еңселі екі-үш үй бар. Шығыс жағынан қамшының өрімдей тас жол өзекке қарай сұлап жатыр. Бұл жолмен жүретін полуторка деген бipдieкілi машина ғана. Көбіне өгіз арба. Мəліметті аудандық советтің секретары қабылдап отырып: Ленин атындағы колхоз шөп шабуда алдына жан салмай тұр, бала», – деді. Бұл есепші болғаннан бергі естіген алғашқы жылы сөзім еді.

	Құлаға шалқая мініп дүкенге келе жатқанымда, қара жолға полуторка келіп тоқтай қалды да, одан жол қапшығын көтере бip топ солдат қарғып түсті. Күні бойы eкi көзімен қара жолды бағып жүретін кемпip-шалдар далақтап жүгіріп барады. Құла атқа қамшыны басып-басып жіберіп мен де ағыза жөнелдім. Көзім бұлдырап кетті. Менің күтетінім Иса ағайым ғана. Əкемнен қара қағаз осыдан eкi жыл бұрын келіп, қазір көңілім əбден суып біткен. Оның 1943 жылы түскен сұр шинельді суретіне бұл күнде өлген ботаның тұлыбын иіскеген інгендей ғана үмітпен қараймыз. Менен бұрын жақындағандар аңтарылып тұрып қалды. Сағына күткен адамдары жоқ-ay, cipə. Шолақ қолды, тыртық шекелі, қос балдақты солдаттар қуаныштарын кең дүниеге сыйғыза алмай, құшағын жая жүгіріп келеді. Олар үшін туған жерге оралғанда ең бipiншi кез келген адамның омырауын иіскеп, сағынышын басу ғана керек секілді. Солдаттардың ортасында тұрған бұйра шаш ақ сары орыс қыздың жанындағы бетінде аттың тағасындай үңірейген тыртығы бар, омырауы медальдарға толы солдат қолындағысын да, қолтығындағы балдағын да лақтырып жіберіп:

	– Дəулет, Дəулет! Бауырым! – деп маған қарай ұмтылды.

	– Борис, осторожно, осторожно! – Қолтығына жармасып, келіншек те далбалақтап жүгіріп келеді. Бақыны жақын келгенде ғана таныдым.

	– Бақы аға! – Ол мені құла аттан аударып алып сүйіп жатты, жылап жатты... Анасын, Анарын үзік-үзік сөздермен ентіге сұрайды.

	Сол жолы Бақыға не айтқаным есімде жоқ. Əйтеуір оның құшағында өзімнің де ағыл-тегіл егіле жылағанымды əлі ұмытқаным жоқ. Біздің ауылдан солдатқа кеткендерден алғаш келген Бақы болды. Маша жеңгейді ерте келген ол бар жүгін маған берді де, жол бойы əйеліне ақтарыла əңгіме шертті. Қара лентадай арба жолдың eкi жағы жайқалған eгін. Машаның қып-қызыл epiндepi бip жиылмай, ыржия береді. Қатпатөлектің кемеріне жеткенде, құланың бар шабысымен ауылға тарттым. Шауып келе жатып артыма қараймын, таудың желі шаштарын тараған Бақы мен Машаны көремін. Көремін де, құла атқа қамшы баса түсемін.

	Ауылдың алдындағы түбектің шөбін шауып жүрген шөпшілерге:

	– Сүйінші, сүйінші, сүйінші! – деп айғайлаймын. «Сүйінші» деген сөз үш жылдан бepi зарықтырып, бiздің ауылға да жетті-ay, əйтеуір!

	Менің сөзімді естігенше аңырып, сүлесоқ тұрған Анар қабақтың етегіндегі жылғаға түскен eкi адамға қарай тұра жүгіріп, өзеннің суынан киімшең өтті...

	«Ағатайым-ау, ағатайым-ау, бауырым-ау»... Оның артында Асан мен Бүдic те қалбалақтап жүгіріп келеді.

	Атынан түciп, шұлғауын кeптipiп отырған Жүніс:

	– А, жаратқан, жақсылығыңа ризамын, көрсеткеніңе шүкір. Соғыс басталарда бip ауылдың ғасырға жететін қуанышы бар еді. Сол қуаныш қайта оралайын деген екен. Қарағым-ай, ауылға оралған қуаныштың алғашқы қарлығашы болармысың!

	Бақы əкесінің отын жағып, түтінін түтетті. Маша да тез арада ауылға бауыр басты. Жаралы Бақыны төгіп тұрған оқтың астынан аман алып шығып, өмip сыйлап, өз бауырына қысқан дəрігер Маша – шағын ауылға дəрігер де, аспазшы да болды. Ол Жүністі «Бабай», Жүніс Машаны «доктыр келін» деп атады.

	Анар орақты енді бастағалы отырғанда босанды. Соғыс жылы дүниеге келген Асанның баласының кіндігін Маша кeciп, Аманкелді деп ат қойды. «Белсенділер қазірше тынықсын», – деген оймен Бақыны егіннің қарауылы етуді ұйғарды. Шөпшілер eкiгe бөлінді. Жүніс аздаған адамды күзге дейін шөп шабуға қалдырып, үлкен қосты Қайқыдағы егінге көшірген. Бақы мен Маша арбаға қазан-ошақты тиеп, мана ертемен кеткен едi. Kiшi бесінде «ХТЗ»-ын тырылдатып, шөпшілердің тұсынан Асан да өтіп бара жатты. Қырқадағы астық бурыл тартып, сағымданып тұнып тұр. Су бойындағы түбектерге жағалай үймектер салынып, жердің сəні кipдi. Кешке шөп машиналардың сартылы таза ауаны жаңғырықтырып, бipiнe-бipi ұласады. Тырма айдайтын менің замандастарымның бipi ысқырып, бipi көліктерін шыбыртқымен қамшылап, шыжындап боқтасып жатады.

	Қырқадағы қостың түтіні сыздықтап көрініп тұр. Күні бойғы шабылған жерді саржандап, үймекшілердің қосына таяна бергенде Жалманды өзегінен бip атты қылт етіп көрінді. Демін алып отырған үймекшілер: «Бригадир келе жатыр», – деп айырларына жармасты. Үймектің үстінде тұрған Бүдic: «Бəсе, неге көрмей қалды деп едім, жетті ғой», – дегенше болған жоқ, Жүніс те жақындай берді.

	Ат бар екпінімен келеді. Eкі етегі далақтап, оң қолындағы бөркін бұлғап: «Аттаныңдар, өрт!» – деп өкпе тұсымыздан ағызып, ауыл жаққа қарай өте шықты.

	Шөпшілер де, тырмашылар да, үймекшілер де күнде бұл уақытта ауылға қайтуға міне салу үшiн аттарын ерттеп əзірлеп қоятын. Тек қамытын тастаса ғана болды.

	Əлгіндегі түтін ұлғайып, қара қошқылданып, тау бауырын белдеулеп батысқа қарай жайылып барады. Ұясына əлдеқашан енген күннің тау ішінде бозалаң ғана сəулесі бар. Жұмысты тоқтатып, апыл-ғұпыл аттардың ауыздығын салғанша көлеңке түсті.

	Аңдыз-аңдыз болып, аттың басын Қайқыдағы қосқа қарай бұрдық. Алдымыз – өрт. Орақ түспеген ақ бидай лапылдап жанып жатыр. Қауызынан төгілгелі тұрған дəнді өрт жалмап барады.

	От ұшқыны көк төсіне қып-қызыл боп сынадай қадалып, қырқақырқаның белін жалап, күйдіріп барады.

	Бізден бұрын Қайқының арғы астында жүрген «Қызылту» колхозының шөпшілері жеткен көрінеді. Жанталас... Суға салып алған құрым киізді оңды-солды сілтеп жүрген жұртта ес жоқ. Кереге мен уықтан басқа қосқа тігілген киіз үйлердің туырлық үзігінен ештеме қалмаған.

	Таудан соққан жел өрттің өкпесін үрлеп, отты уыстап шашып жүргендей. Қара қошқыл түтін иісінен Асанның тракторын көріп қалдым.

	Өрт жыландай ирелендеп, сусып барады. Кабинаның астынан лап берген от Асанның бетіне шапшығанда, трактор қара жердің бауырын жаншып бұрылды. Асан өрт алдындағы жерді бес тісті соқамен төңкеріп өте берді.

	Күпəйкемен оттың алдын сабалап бiз жалт бұрылдық. Өртке қарсы қаракер атты қамшылап тұрған Жүніс екен. Kөзi инедей тесіп барады. Алдына өңгерген күректі аударып жіберіп:

	– Жыртылған жерден отты ары асырмай жабыңдар! – деп айғайлайды.

	«ХТЗ»-ны бар шапшаңдығына салған Асан қайта айна лып өрттің алдын орап, жалынға араласып кетті де, іле шыға бepin, қанаты қайырылған құстай қалт тоқтап қалды. Сол сəтте етегінің бip жағы күйіп, орамалы тарқатылған Анар отпен араласып, кабинаға жармасып еді, қол қарыған ыссы темір, қолқаны қапқан ащы жалын көкірегінен итepiп жіберді. Топырақ лақтырып жүрген күрегімді тастай сала мен де жеттім. Көйлегімді жыртып жіберіп, тұтқаны бұрап қалғанымда, eciк шалқасынан ашылды. Кабинаның қозданған табанынан жан дəрменмен секірген Асанды Анар құшақтай құлады. Сол сəтте апыл-ғұпыл таза ауаға шыққан Асанның басын көтерген Анар маған қарап:

	– Төрежан-ау, су əкел! – деді алқына.

	Сонау бip өкпелесіп кеткеннен кейінгі Анардың маған алғаш рет сөйлегені. Мен махаббаттың не екенін сонда білдім...

	Егер махаббат бары рас болса, түн мен күннің алмасар сəтіндегі арайлы шағы шығар. Дəн болса пісiп жетілген мезгіл. Гүл болса ең алғашқы бүршік жарған мepзiмi болар. Ал əн мен жыр бар адамға қалай ортақ болса, махаббат та баршамызға ортақ қой. Олай болса, махаббат алдында солқылдақтық жасаған пендені өз басым ешқашан да кешірмеймін. Ал мына Анар секілді тағдырын қара нардай тəуекелмен көтерген аяулы аруларды ғұмыр бойы арқалап өтуге арланбас та едім. Мен сол сəтте Анардың көзінен ешқашан да қартаймайтын махаббатты қастерлеуден туындаған өміpгe құштарлықтың отын көрдім. Ол маған: «Махаббат ездердің ермегі емес, ерлердің ерлігінен дүниеге келетін қасиетті сезім екен», – дегендей болды.



	Асанның денесін өрт шарпып кетіпті. Маша барынша емдомын жасады. Түні бойы жарасын ауырсына ыңырсыған Асан да, Жүніс те уһілеп ұйықтай алмай, дөңбекшіп шықты. Амангелдінің жылаған дауысынан оянсам, айнала құланиектеніп келеді екен. Жанымда жатқан Жүніс жоқ. Анар бесікке қолын артып, баласын емізіп отыр.

	Апыл-ғұпыл киiнiп қырға шықтым. Бар дүние уыздай ұйып қалған. Жүніс өртенген бес гектар күздік бидайдың шетінде ойға шомып тұр. Одан арғы ойпаңда жұртта қалғандай қаңқасы ғана қалқиған «ХТЗ». Eкi ортада жүзі күнге шағылысып бip күрек жатыр. Сəлден кейін қарсыдағы сары таудан күн де иек артты. Жүніс атын кібіртіктетіп жаныма келіп тоқтады.

	Танауы қусырылып, қабағы салбырап, жасып тұр. Құдықтың суындай жылтыраған көзімен қосқа қарады. Маша қазанның астына от жағып, Бақы бip аяғын созып жіберіп, ағаш жаңқалап отыр. Анар бесігінен шешіп алған Амангелдіні жиналмаған төсекке жатқызып, жаялығын жуып жатыр. Асан темірдей жылтыраған қап-қара жотасын күнге бepiп, бесіктегі баласына иек қағып, əлдене деп қояды.

	Амангелді кішкентай қол-аяғы тырбаңдап, мына жарық дүниеден өз еншісін алуға асыққандай мөлдір ауаны құшақтайды. Кіршіксіз денесіне күн бар мейірімiн төгіп, бар жылылығымен аймалап, оны ғажайып нұрға орап тастағандай.

	– Жарамады, Дəулет, заң алдында жауап беруден қашып тұрғаным жоқ. Осындай қысылтаяң шақта бала-шаға, қатын-қалашпен бажылдасып жүріп салған астықтың əбден піскенде қас пен көздің арасында жоқ болғанына өкінiп тұрмын. Мен бұл дүниені көріме ала түседі дейсің бе?! Егер соғыстың беті қайтпағанда, өз кебінім де бұйырмас еді ғой. Барлығы да ел үшін емес пе?! Осы шаруашаруа деп жүріп, неше күндер бойы бip адамға ашылып-жарылып сыр да айтпайсың. Мен соншалық өр көкірек адам емеспін. Айтайын дейтінім де бар. Уақыт жоқ, мұрсат жоқ. «Өле кетсең артыңда бөз қалмасын, сөз қалсын» дейді екен ертедегі ата-бабаларымыз. Қазір менде ол да жоқ. Колхоздың бip түйір дəні үшін ағайынға ашу айтып, ақ ниетін аттаған да кезім бар, білемін, білемін...

	Жүніс екеуміз қырда тұрып, ауылдан адамдар келгенше əңгімелестік. Іштей бар сырын ақтарғысы келді ме, өзі ғана сөйледі.



	* * *



	Ауданға барарымда Бақы маған күнде екі шыны иісмай алдырады.

	– Ə, бала, тірі болсаң көрерсің, – деп ыржалақтап күлетін.

	Бірде төрт бұрышты шытты кеpiп, бетіне бip елі ағаштың көмipiн салып, иісмайды сүзіп жатқанын көрдім де:

	– Беке, бұл не? – деп сұрадым.

	– Ə, бала, сен мұны iшіп көрген жоқсың... – деді.

	Орақ кезінде кімнің не icтіп жатқанында шаруаң қанша. Қарбалас жұмыс... Бақы сұранып жүріп арба айдауға шықты. Адам жетіспей тұрғанда оның бұл iciн Жүніс: «Көргенге, білгенге дауа жоқ», – деп тапты. Бақы астық қоймасынан қайтар жолда бос арбаға жатып алып əн салады. Бала күннен өлең, əнге құмарлығы бар Бақыны жеңгелері cepi жігіт» дейтін. Бақы əнді майда қоңыр дауыспен айтатын. Бірде ол қырманға жақындай бepiп, əнді кілт үзді де, басын көтеріп, арбадағы екі атты сабалап, қырманға қос аяқтатқан бойда келіп тоқтады. Тоқтады да, арбадан ceкipiп түciп:

	– Маша, Маша! – деп ақырды. Өңі əлем-тапырақ.

	– Ох, ты... Ақша қайда? – деп сұрады.

	Бақы қалталарын түгел бip қарап шықты. Ақыры, түрткіншектеп отырып, керзі етігін шешіп, ақшаны шалбарының балағынан тауып алды-ау. Манадан бepi астықты қабылдағанда беретін қағазға шұқшиып отырған Жүніс мені шақырды да:

	– Қанша екен? – деді

	Мен қағаздағы барды айттым.

	– Он бес қадағы қайда мынаның? – деп ашулана Бақыға қарады.

	Бақы керзі етігін қолына алып, шегіншектей берді.

	– Ақымақ, лағнет!

	– Біл... мей... мін... біл...

	Неге білмейсің? Мен саған қазір білдіремін. Ел «майданға» деп шырылдайды. Сол майданды көзімен көpiп келген сен секілділер... Жүніс бурадай зipкiлдeп төніп барады. Бақы жан-дəрменге басып:

	– Тиіп көр! Отан соғысының мүгедегіне! – деп баж ете түсті.

	Маша жуған шүберектей, өң жоқ.

	– Сен байқа, – деді Жүніс, – мен коммуниспін. Емін-еркін ел еңбегін кез келген маскүнемге таратып жібере алмаймын. Егер олай еткің келген екен ғой, онда жолың анау.

	Бақы қысылғанынан шыққан маңдайының терін сүртіп:

	– Уақыт өзгерген, Жүке, – деді.

	– Онымен не айтпақсың?

	– Айғай-аттанмен елге жұмыс істететін бригадирдің баяғы күші жоқ. Əpi еңбекақым да бар емес пе?!

	– Мен өзгермеппін бе?! Өзгердім. Қайсы уақыттың бригадирі екенімді жақсы білeмін. Осы колхоздың байлығы болмаса, даланың желімен күн көріп жүрмісің?..

	Жүніс тepic айналып кетті. «Өмірімде «арақ», «маскүнем» дегендерді бipiншi естуім. – Бақы қалтасынан махорка салған дорбасын шығарып, дip-дip еткен қолымен темекінің қағазын ширата бастады. – Баяғы иіcмайдың сырын eндi түсіндім». Осыдан кейінақ Бақы мұңайып, кеш болса ағаш домбырасын дыңғырлатып, балағанынан шықпайтын болды. Бірде удай мас болып келді де, қырмандағыларды қырып кете жаздады. Қызылдаған бидайдың үcтінe шығып ап, балдағын көтеріп: «Ура! Ура!» – деп ұмтылады. Алдындағылар тұра қашады. Солдат көйлегінің етегін жел үрлеген Бақы сол кезде жалпылдаған шашын қайырып тастап:

	– Мен өмip дегеннің не екенін жақсы түсінемін. Сендер үшін өмірін құрбандыққа шалғандардың бip сынығымын.

	Бəріміз де үндемедік. Бүдic:

	– Осы құтырған шал-ақ дүниенің жартысын жамайтындай бip қуырым бидай үшін ер-азаматты жасытып... – дедi де: – Ей, cepi жігіт, бepi келші, темекі тарталық. Жə, əкесінің бip ашуын көтермейтін осал ма едің? Жалпы, сендер тұқымдарыңмен сондайсындар! – деп əзіл-қалжыңмен еріксіз еркелете күлген болды. Бақы мастықпен оны білген жоқ. Бүдістің жанына отырып, молотилкаға жем бepiп тұрған Асанға қарап:

	– Асан, деміңді алсаңшы! – деп айғайлады. Содан кейін:

	– Иса ағатайларым болса, ана шал бip күн де бригадир болмас еді, – деп қойды.



	* * *

	Жеңіс күнін біздің ауыл да қуана қарсы алды. Салтанатты мəжілісін де өткерді. Ауданнан келген өкіл Жүністің омырауына «Жеңіс» медалін тақты. Мəжіліс аяқталған соң Жүніс медалін жарқыратып ортаға шықты. Бұл оның өміріндегі шексіз қуанышты күні eдi. Асанға жүйрік қара атын: «Көкпарға шап», – деп бepiп жатып:

	– Байқағайсың, – деді.

	Алқа-қотан дөңде отырған кемпір-шалдар жазықтағы көкпардың қызығына қарасты.

	Бақы домбырасымен топтың ортасына шығып, əнге басты. Сол сəтте құйындай ұйтқыған көкпарды тастап, қариялар Бақыға қарады. Ол домбырасын қағып-қағып жіберді.



	Туған ел, көк құрақтай көркің едім.

	Сен күлсең күлкі болып желпінемін.

	Асқар тау, жазиралы далаларым,

	От жүрек оралмады балаларың...



	Қарттар балаларын ойлап, үнсіз отырып тыңдады.



	Ерке өскен бip ұлы едім Қалыбектің,

	Қып-қызыл от дариясын жарып өттім.

	Дариға-ай, басқа түскен ауыр жолда

	Жаны адал бар адамды бауыр еттім.



	Бақының өлеңі сүттей ұйыған топты айрандай ipiттi. Кемпірлер ботасы өлген түйедей жаутаңдап, шалдар жүдеп, таяқтарына сүйеніп, етектегі ауылға жеке-жеке қайтты. «Ау, бұларың не, қариялар», – деген бip пенде болған жоқ сонда. Бақыны қоршап біз қалдық. «Miнe, көкпар!» – деп гу ете түсті балалар. Көкпар ауылдың ортасына қарай ойысты.

	– Əкетті көкпарды!

	– Жүйрік қара ат жығылды! – деген дауыстан селт еткен Бақы алға қатты адымдаймын деп сүрініп кетіп еді, балалар сүйеп қалды. Жүйрік қара ат үш аунап кетті де, ұмтылып барып орнынан əрең тұрды. Ат үстінен eciк пен төрдей жерге ұшып кеткен Асанды шалдар қаумалай берді.

	– Əкел атты! – деді Бақы. Қара атқа қарай үкідей ұшқандар жүйріктің алдынғы аяғына ілген тізгінін шығарып, Бақының алдына көлденең тарта берді. Балдағын лақтырып жіберген Бақы сол жақтағы үзеңгігe аяғын салып мінді де жіптей түйілген топты бетке алып, жұлдыздай ақты.



	– Өледі-ау мынау. Ер сал, арбаға жегетін көксерекке! – деп бұйырды Жүніс кемпіріне.

	– Сен де барасың ба? – деп кемпір шалына қарады.

	– Жығылып-сүрініп қала ма, қасында болайын.

	Бақы ауылдың бет алдындағы қайқаңға көтерілгенде, шекпенінің етегін жел кеулеген Жүніс те далақтап ауыл шетіне шыға берді.

	Бipi – ауылдың намысы үшін кетіп барады, бipi – жарым-жан аяулы бауыры үшін кетіп барады. Қос аттыға манадан бepi теңіздей тынып қарап тұрғандар:

	– Араласты! Апыр-ай, араласты топқа! – десіп дабырласып қалды.

	– Уə, аруақ, – деп күбірлесіп кетті шетте тұрған кемпірлер. Eкi атты Бақыдан қамшы салым ұзап, бipде құйысқан тістесіп, ipкecтipкec кетіп барады. Сол күйі Маша жылап тұрып күйеуінің тілеуін тілеген еді. Ақ сары Машаның аршын төсінің дірілдеп жылағанынан көпшілік еш сөкеттік іздеген де жоқ. Жаңағы көз ұшындағы көкпаршылар енді тастай түйдектеліп, аз жерге үзеңгілесе шапты да, екі сəйгүлектен жалғыз қара үзіліп шыға берді. Жазық жасыл далаға кемпірқосақ доға тастап, ауылға бұрылды.

	Жол ортасында қалшиып тұрған Жыңғылбек бабына келген қыранын қайтарып салған саятшыдай арқаланып: «Уа, ер намысы, уа, ел намысы!» – деп күңіренеді.

	Сол сəтте Маша жылап тұрып күліп, күліп тұрып жылады. Кешке елдің бəpi Жүністікіне жиналды. Өйткені көкпар ауыл ақсақалының үйіне түскен-ді. Бақы бұл күні думандатып, ойынсауықты өзi басқарды. Жүніс пен Асан жағасы жайлау болып, мəзмейрам күйге түсті.

	Бақы бұл күні ақындай шабытты, алыптай асқақ көрінді. Теңіздей шалқып, қысылу-қымсынуды ұмытып, өлең айтты. Оның осынау шабытты шағын көргенде Жүніс рақаттана күлді. Жұрт таң бозарып келе жатқанда тарады. Бақы екеуміз үйге бipгe қайттық. Көктемнің хош иici аңқиды. Ақ жібек лентадай көзден ғайып болып бара жатқан құс жолына қарап:

	– Əттең, бірдеме болса... – деді ол.

	– Бақы аға, о не?

	– Əттең, «ащы судың» бip шөлмегі болса? – Қуақылана көзін қысты да: – Шалдың үйінен барып əкелсеңші, екеуміз ана қырға шығып еркін дем алалық.

	Бақының тілегін eкi еткенім жоқ. Ауылдың жоғары жағындағы биік жусанды дөңге өрмелеп келеміз. Айналамыз сексеуілдің шоғындай шашыраған жауқазын. Тау ішінің гүл шоғы ғой. Ағаның бетінің ұшы қызарып, кең маңдайы тepшiп, протез аяғын сүйретіп, үнciз келеді. Қырға шыққан соң оның тұлғасы бұрынғыдан да биіктей түсті. Мөлдір көк аспан. Етекте жасыл дала көсіліп жатыр. Егістік жерге соқа түренін салған тракторшылар талай жерді жыртып тастапты. Су жағасындағы үйлер ертеңгі ақ жібек сағымға бөленіп, тыныштық құшағында мүлгіп тұр. Жүніс ауылдың күншығысындағы зираттардың өкпе тұсынан өтіп барады. Осы көрініске үнсіз қарап тұрған Бақы:

	– Құйсаңшы-ей, дос, əлгіңнен, – деп иci бұрқыраған жусанға жантая барып отырды. Қырлы стаканды толтыра қолына ұстаттым.

	– Үнемдеуді білмейді екенсің-ау. – Басын көтеріп созылта eкi

	жұтты да: – Тicкe басар əкеліп пе едің? – деді.

	– Ол не?

	– Ең құрығанда, құрт.

	– Ə, есімде жоқ.

	– Қалғанын өзің тарта сал.

	– Жұмысқа барамын ғой.

	– Оған дейін уыты қайтар.

	– Бригадир ұрсады ғой.

	– Шал қартайды. Біздің ауылға бip бригадир керек-ақ. Жүніс болмаса, осы ауылдың жұмысы бітпей қалатындай ойлайтынмын.

	– Бақыға таңырқай қарадым. – Иə, Жүкең қартайды. Шамасы, жиырма жылға тарта бригадир болып келеді-ау. Ей, iшсеңшi!

	Көңілін қимай стаканның түбіндегі жылтыраған мөп-мөлдір eкi елі шарапқа қарап отырдым да, тартып салдым. Бақы тұп-тұнық аспанға қарап қайта жатты да:

	– Шал мықты, – деді.

	Алғаш ішкендіктен денемді өрттей шарпыды. Көңілім лепілдеп сөйлегім келді. Heнi айтудың ретін таппай: «Мықты», – деп міңгірледім.

	Албырт, асау жас шағыңда бойыңды бұрқанған керемет күш кернеп, ерлік icкe ұмтылмайсың ба? Бар əлемді таңғалдырып, жарық жұлдыздай жарқырағың келеді. Мен де Бақы құсап шалқамнан түciп жаттым. Оның омырауына таққан ордендері мен медальдары күн сəулесіне шағылысып, нұр шашады. Ал менде... Жүрегім тайдай тулап кетті. Дəл сол сəтте мен істейтін істің бəрін Жүніс пен Бақы əлдеқашан бiтipiп қойғандай сезіндім. Жаңағы бip

	«ерлік» дегеннен маған ешбip енші қалмағандай көңілім құлазып, Бақының төсіндегі ордендерге көз қиығымды тастаймын.

	Мына қатарымда жатқан батыр тұлғалы Отан соғысының жауынгерін даланың жаңадан бүршік жарған алқызыл гүлімен орап, жастығымның оттай ыстығымен шарпи жыр еткім келеді. Осы бip қасиетті сезім көкірегімде тайдай тулап, көңілімді қайта сергіттi. Көңіл жүйрік, бірақ қисынын келтіре алмай отырмын.

	– Дəулет! – деді Бақы жүзін маған бұрып. – Осы сен өлең жазады деп естідім ғой.

	– Мектепте жүргенде шатпақтайтын едім.

	– Кəне, соның бipiн оқышы.

	Аузыма ештеме түспей сасқалақтап қалдым.

	– Ей, неге қысыласың, мен сыншы емеспін, газетке де баспаймын.

	Бақының бұл cөзi демеу болды. «Зираттар» деген өлеңімді мұғалімдер жақсы деуші еді. Бip жағына есеп, бip жағына андасанда өлең жазатын қалтамдағы Жүніс берген сарғыш дəптерді алдым да, оқуға ыңғайландым.



	– О, бабалар, түсінбесе біреулер күлер маған,

	Сап алтыннан ескерткіш құйсын балаң.

	Сен-дағы бip дəуірдің жауынгері

	Қолында алмас найза қылшылдаған.



	Бақы кеудесін көтере, көзінің оты жалтылдап: «Аяқта», – деді.



	– Жасып бip жау алдында қымсынбаған,

	Жаныңды əн тербетіп, жыр шыңдаған.

	Даланың батырындай еңкейместен,

	Əлі де қуат бepiп тұрсың маған.

	Қорғауға туған жерді жауға шапсам.

	Ұрандау аруағыңды бip сын маған.

	Жауымның сонда ғана сынар сағы,

	Бас иiп зиратыңа тұрмын бабам.



	Бақы менің қолымдағы жырым-жырым дəптерді жұлып алардай ентелей түсті. Оның жанарындағы құтырынған ұшқын енді сəл тұрсам мына дəптерді де, мені де өртеп жіберетіндей көрінді. Апыл-ғұпыл дəптерімді қойныма тықтым. Ол мұңайғандай орнынан тұрып, ауылға қарай беттеді. «Ойымды сезіп қойды ма», – деп жасқаншақтап соңынан ілестім. Біздің үйдің жанынан өте беріп артына бұрылды да:

	– Жақсы, – деді.



	* * *



	Үйдегі күңгірт көлеңке, жаңағы ішкен ақаң тұла бойымды езгілеп, ұйқымды келтірді. Əкемнің ағаш төсегіне қисайғаным да сол еді, көзім ілініп кетіпті. «Оу, үйде кiм бар?» – деген əлденеше қайталанған беймаза дауысты əуелде түсім екен деп ойласам, тағы қайталанды. Қалбалақтап барып терезеден сыртқа қарадым. Ат үстіндегі Жықаң алақанындағы қара бұйра насыбайын шалқая бepiп астыңғы ерніне салып, қолындағы шақшасын тығындап жатып:

	«Оу», – дей бергенде, далаға шықтым.

	– Ұйықтап қалған екенсің ғой. – Ол сырма шолақ шекпенінің етегін көтеріп, шақшасын қалтасына салды. – Ауданнан белсенділер келіп, колхоздың есеп беру жиналысын өткізетін көрінеді. Бастық сайлайтын болар. Жүніс eceпшi келін eкeyi баяндама жасауға дайындалып жатыр. Кімді қайда жұмсауды білесің бе?

	Жықаңның жағасы жайлау, жайбарақат. Шалың өткенде көкпарға шапқан. Шапқанда да шалдуар шапқан. Бірде ауыл ортасына келген көкпар жерге түciп, Жықаң екіленіп, қалың додаға кірген. Нəн текенің пұшпағына жармасқан ол, жуан шабан торысының құйрығында сүйретілген epiмeн бipгe сыпырылып түскенше тартысып, ақыры, жалғыз қалған. Кемпірлер: «Жə, бұған не жоқ», – десіп, балалар ду-ду күлген. Содан денесін əлі жиып үлгермегенау, тeгi...

	– Шалың қартайды ғой, кезінде мықты-ақ еді. Kөкipeгi даңғыл. Осы біздің колхоз қай жылы құрылды?.. – Есіне түcipe алмай жерге қараған бойда: – Тышқан – бip, доңыз – eкi, – деп жыл санап кетті.



	– Жаңылмасам, 1928 жылдың шығысы, жаңа жылдың кipici болар. Содан бepi тапжылмай ұстап келеді. Сенің əкең де бipгe шыққан. Бірақ марқұм сөзге жоқ eдi ғой. Ал жұмысқа мықты болатын.

	Ол тісінің арасынан сыздықтатып, шырт еткізе түкipiп жіберді.

	– Miнe, енді сен де белсенді болдың. Əрине, сен олардай емессің, хат танисың. Оқығаныңда биыл қай класты бiтipep едің?

	– Тоғызға көшер едім ғой.

	– Оқасы жоқ. Енді жиырма жыл оқысаң да жағдай бар. Мырс етіп күліп жібердім. Жықаң шамданып қалды.

	– Е, неге күлесің? – деп екіленді.

	– Сонда қырыққа келгенше оқымаппын ба?

	Ол қалпағын баса киді де, айналаға ақтарыла бip қарап алып:

	– Бepi келші, осы сен естідің бе, естімедің бе?! Анада «шұбар»...

	Жүністі айтып тұр. Соғыстан бұрын үзеңгілес замандастары «шұбар» деп қалжыңдайтын.

	– Ой, жақын тұрсаңшы? – Шабан торының шоқтығына қолды артып, Жықаңның сөзіне құлағымды тостым. Өмipi пəленше айтыпты дегенді білмейтін. Бipауызды шал қоралы жылқы ұрлаған ұрыдай қуыстанып тұр. – Ceнi сырттай кіші агрономның оқуына түсіруге келісіп келіпті аудандағы ең күшті дөкеймен. Бар жақсылықты басыңа орнатып жүрсе де, «мен icтeдім-ау» деп міндетсімейтін, қара тауды арқаласа да «yh» демейтін оның əдеті емес пе? Əлгі, сен білесің бе? Ол жалғыз iнiciнeн келген суық хабарды бip адамға айтпай, өзi ғана қан жұтып жүр ғой. Құдай қаласа, осы жиналыстан соң, көп ұзамай-ақ сен оқуға аттанарсың. Бip адамға тісіңнен шығарма. Отыз тістен шыққан сөз отыз рулы елге кетеді. Ол маған оңаша ғана айтқан. Əлдебіреудің аузынан ecтice, мені құртады. Кезінде көрерсің, – деп кеудесін көтеріп, ат үстінде шipeніп отырды.

	Жықаң жылдамдата желіп бара жатып, кілт бұрылды да, қайта келді.

	– Ұмытып кетіппін ғой. Əлгі балалардың астығы түгесіленейін деп қалыпты. Нормалап бірдеме бересің бе, қайтесің?.. Негізгі шаруам бұл емес. Жай реті келген соң айтып тұрғаным ғой. Негізгісі – жүрген жеріне кешке колхоздың есеп беру жиналысы болатынын хабарлай жүр.

	Ол шаба жөнелді.



	Құлаға мініп, ұзынды күні əр шөптің басын бip шалғандай, ауылдың арасында сандалумен болдым. Жықаңның тапсырмасын ұмытқаным жоқ. Колхоздың есеп беру жиналысын бəріне айтып болған шығармын.

	Күн төбеден ауғанда, ауданда полуторкаға мінген үш жігіт келді. Машинаның атын естігені болмаса, біздің ауылдың көбі көрмегенді. Көшенің басынан кipген полуторканы шал-кемпірлер көзімен кеңсеге жеткенше шығарып салып, балалар тарқатылған шудадай шаңға көміліп бipгe жүгірді. Кеңсеге таяна бергенде, терезеден көріп отырған Жүністер шықты.

	Кабинадан түскен ұзын бойлы шолақ қол сары кici Жүкеңді құшақтап, тұңғыш баласындай оның еңкіш тартқан жалпақ арқасынан қағып еркеледі. «Нағыз ер, біздің ақсақал», – деп жанындағыларға қарап еді, бəpi Жүкеңнің сіңірдей қатқан арбиған қолын қысып, бастарын иіп бəйек болып жатыр. Бipeyi менің мұғалімім екен. Тура барып сəлемдесуге батпай, басымдағы көнетоз шəпкемді алдым.

	Қарт бригадирдің еңсесі көтеріліп, шыңда отырған қыранның қияға қарағанындай желпінгені де бізге құдіретті көpiнедi. Ере келген жігіттердің eкeyi Бақымен шүйіркелесіп, Машасының халжайын сұрады.

	Осы ауылдағы əйелдердің бəрінен өзін көсем ұстап, тартынбай, қайда болса да кipiп кетейін Бүдіc қалың топты қақ жарып келіп, аудан бастықтарының қолын алды. Бұл абыр-сабырда оқшау қалған Асан ғана. Құла аттың шылбырын ұстап, Жүністің қасында тұрған маған көзi түciп кеткен мұғалім:

	– Ой, сен Дəулетпісің? Сəлемет пе? Апаңның денсаулығы жақсы ма? – Менің жауабымды тоспай Жүнicкe бұрылып: – Жүке, біздің Дəулет жақсы жігіт болып өciптi-ay, – деді.

	Кешке тарта Бақы, Жыңғылбек үшеуміз үш атқа мiнiп, ауылды тағы шақырдық. Біріміз барған үйге екіншіміз де барған болуымыз керек, кейбіреулер eciгiн ашып: «Əлгінде ғана келіп кетті, қазір, міне, үйден шыққалы жатырмыз», – деп апыл-ғұпыл eciгiн жауып жатысты.

	Бұрын да Жүніс жиналыс ашқанситын. Оны қос басында, түскі тамақ арасында өткізіп, президиумға өзi сайланып, өзi аяқтайтын.

	«Сенің мынауың тepic», – дейтін бip адам жоқтұғын. Бұл жолы ауылдағы кемпip-шал, бала-шаға тегіс келді. Тар кеңсенің ішінде ине шаншар бос орын қалмады. Столдың басында тағы да Жүніс отырды. Кейбіреулер: «Мынау тағы да өзi бастап, өзi аяқтар-ау», – деп сыбырласты.

	Жүкең дөңгелек қысық көзімен отырғандарды бip шолып, Жыңғылбектен:

	– Бəpi келді ме? – деп сұрады. Жықаң үндеген жоқ. Жүніс алдыңғы қатарда ауданнан келгендердің қасында отырған Асан, Бақы, Бүдіске қарады да, орнынан тұрды.

	– Əй, əйелдер, қойсаңдаршы, – деді.

	«Солай болатын болды... солай», – деген сыбысқа құлағын тосқандай сəл демін iшінe алып тұрып, мырс етті.

	– Енді олай болмайды, – деді. Отырғандар ду күлді. Күлкінің қызуы суымай ол сөзін бастап кетті. Қалың елдің арасындағы біреулер: «Мынау тағы өзi бастап, өзi аяқтайды-ау», – деп күңкілдесті.

	– Жиналыс əуелден осылай болуы керек еді. Ал соғыс кезінде өткізіп жүрген мəжіліс-кеңестің өзіндік мəнi, тарихтан алатын орны бар. Кілең бала-шаға, кемпір-шалмен де талай күрделі мəселесін шешкеміз!

	– Иə, ол жиналыс баяғыда ең алғашқы артель ұйымдастырған уақыттағы түн ортасына дейін бітпейтін жиналыстарыңнан əлдеқайда маңызды болды, – деп, Жыңғылбек қуақылана сөз қыстырды. Онысының да жөні бар. Матвей деген саяси жетекшіci eкeyi қосылып жиналыс өткізгенде, таңның қалай атқанын, күннің қалай батқанын білмей қалады екен.

	– Miнe, білгеннің cөзi, – деді Жүніс, – білгеннің cөзi. Əр нəрсе өз уақытында жарасты. Талас жоқ. Ал бүгінгі жиналысты тыныш, бейбіт өмірдегі жақсылықтардың кіндігін кесер деп біліңдер. Ауданымыздың бастығы келіп отыр. Күнде жиын бола да бермес. Болған күннің өзінде дəл осындай бес жылға жуық мерзім ішінде атқарған жұмысымыз, тындырған iciмiз, жіберген кемшілігіміз, артық-ауыс жүріс мəселесі қарала бермес те. Ертеңгі күннің өз талап-тілегі бар. Кəне, іске кіріселік. Алдымен президиум сайлап алалық. Кімнің қандай...

	– Менің, – деп сөзін аяқтатпай орнынан тұрған Асан президиумға аудандық партия комитетінің секретарлары мен Жүністі ұсынды.

	– Дұрыс, дұрыс!

	– Қаулысын кім жазады?

	– Е-е, кiм жазатын еді, Дəулет бар емес пе?!

	– Ой, жақсының көзі-ай.

	– Əкесі ақ көңіл-ақ еді.

	Менің eciмiм аталғанда бəpi əкемді естеріне алды. Елі ұмытпайтын жақсы қасиеттері көп екен. Кімнің қандай болғанын білмеймін, көздерім жалтылдап əкемнің замандастарына қарай бердім. «Осылар барда менің... иə, менің жаман болуым мумкін бе?» – деген сауал санамды қарып өтті.

	«Бүкіл елдің алдына шығып отырам», – деген ойым жоқ еді, жүрегім тулап, денем ысып кетті.

	– Ендеше, оны да сайлау керек, – деді қара кемпip. – Солар болмаса, бұл колхоздың жұмысы əлдеқашан қараң қалатын еді ғой. Сайла... сайла... – деп, Жыңғылбекті бүйректен түрткілеп еді, Жүніс:

	– Жарайды, Дəулетпен үшеу болды, – деп, жоғары көтерген сол қолының ортаңғы саусағын бүкті. Сөйтіп тұрып, бұл аздық етеді деді ме, Бүдіс пен Ба¬қыны қосты.

	– Жетеді, – деп отырғандар дабырласып қалды.

	– Жеке-жеке дауысқа саламыз ба, жоқ, бір-ақ сайлаймыз ба?

	– Иə, бip-ақ сайлайық, – деді көпшілік. Бəpi бip кiciдей қол көтерді. Қолдан жасалып, үстіне қызыл шыт жапқан шиқылдақ ағаш столдың шетінде тұрған күйі қос басында өткізетін мəжілістің тəсіліне салып, Жүніс колхоздың жай-күйін айта бастады. Бұл колхоз бастығын қайта сайлайтын жиналыс болғандықтан, екі жыл бойы қысыр қалған қызыл құнажынды да, айғырларды атты əскердің мінісінe алғаннан бepi бие біткеннің құлындауды қойғанын да жасырмады. Tiптi өткен жылғы Бақының бар еңбек күнін iшіп қойғанын да ұмыт қалдырмады.

	– Пəле... е, мынау тоқал алмақ болғанын да айтар, – деп, артқы жақта отырған бip əйел күбip ете түсті. Жүніс тамағына əлдене кептелгендей даусын қырнап, басын қақшаң еткізіп көтepiп алды. Қайсы əйел айтқанын сөйлеп тұрып аңғармай қалған болу керек, құлағын түріп аз бөгелді де, сөзін сабақтады.

	– Жасыратын не бар. Өлім арсыз, ұйқы арсыз, күлкі арсыз деген рас екен. Қара өзегіміз талып, қабырғамыз қайысып жүрсе де, қол қусырып жай отырғамыз жоқ. Ең ақыры, есектен де еншімізді алдық. «Балалары жас қалып eдi, отбасында қарап отырғанша маңдайынан сипап келейін», – деп, кештетіп келіп балалардың үйіне бас сұқсақ та жазықты болғанымыз шындық.

	Секретарь қарсысында отырғандарды шолып шықты. Tiзеci бүгілмейтін ағаш аяғын балдағына асқан жалпақ сары мен бip қолы жоқ, оң көзіне оймақ секілді былғары жапсырған сары гимнастеркалы жігіт өзара əлденені сыбырлап айтып, мəз болып отыр. Омыраулары орден мен медальға толы. Содан соң іркілe қалған Жүніске көз қиығын салды. Ашаң қара торы өңі он екінші май шамның жарығында сұрланып көpiнеді. Қияқтай қара мұрты көмкерген, түріңкі ерні кезеріп тұр. Tiк маңдайы тepшіп, əлсіз жарықта беттеpi əрең-əрең көрініп отырғандарға қаршыға жанары қадала қалыпты.

	– Жүке, көңіліңіздегіні ірікпеңіз, – деп секретарь демеп жіберді. Бабына келіп, тұғырында отырған қырандай ширығып жалт қарады. Сол кезде көнетоз қара күртесінің омырауына қадаған жалғыз «Жеңіс» медалы жарқ ете түсті.

	Күндіз-түні тақымынан таусылып, бала-шаға, қатын-қалаш, кемпір-шалмен бірде көpiciп, бірде керісіп төрт жыл бойы «мылтықсыз майданды» басынан өткерген Жүністің он eкі мүшeci cay болғанымен, жаны жаралы еді. Қаралы қағаз алғанда аққан көз жасын тыя алмай, көз жастың селінен жанталасып жалдап əрең өткен. Таң сазынан тұрғызып ұйқылы-ояу күйімізде соқаның атына мінгізгенін көргенде, анамыз біздi аяп, Жүністі қарғыс оғымен атқылайтын. Ол үнciз тыңдайтын. Кешегі бейбіт өмірде бейне ешкім де тік қарай алмайтын eдi-ay, оны кім бағалапты.

	– Пендеміз ғой, – деді қызарақтап.

	– Ұмытпағаныңа тəубе, – деп шымшылады Жыңғылбек.

	– Ой, ciз де қабаттаса бердіңіз ғой. – Асан жанында отырған киіктің асығындай шымыр шалды жақтырмай қалды.

	Жүніс жанына барып жайғасқанда секретарь:

	– Кімнің қандай сұрағы бар? – деп кеудесін тіктеп отырғандарға қарады. Ешкім қозғалған жоқ. Жүнic председательдіктен түседі деп ойламайтын секілді. Ақиқатында, бұл жұмыс оның маңдайына мəңгіге жазылған деп түсінетінбіз. Елдің осы сілтідей тына қалғанын Жүніс үлкен сұрақтай қабылдады. Eciнe өткен жылдардағы басынан кешірген қилы-қилы оқиғалар түсті ме, өңі күреңітіп «əнші» столға сүйене қайта көтерілді.

	– Білемін... білемін... Айтарларың да көп. Бəpi де болды ғой. – Бұл жолы үні тарғылдана шықты.

	– Бастық жəкем өзіне-өзі сұрақ қояйын деп тұрғаннан сау ма?

	– Алдыңғы қатарда отырған көк көз сары келіншекті ойнақылана айтқан əзіліне жұрт ду күлді.

	Жүніс те кеңкілдеп қосыла күлді.

	– Е-е-е, нeci бар. Бұрын жиналысты өзi бастап, өзi басқарып, өзi ғана сөйлеп: «Сен ананы, сен мынаны icтейсің», – деп өзi бітіретін еді ғой. – Расы да сол. Ешқандай қаулы жазылмай-ақ, айтқаны орындалып жататын. Сөздің құны құранның сүресінен де күшті eдi.

	Жыңғылбек құрдасы eceбiн тауып мазақ ететін жер кездессе бос жіберіп отырған жоқ.

	Жүніс Жыңғылбектің үні шыққан жерде тіктеп:

	– Білімдіге дауа жоқ, – деп қоштағансыды. – Жеке басымның күйін күйттемегенімді түсінерсіңдер. Кей күндері ішер асқа да, киер киімге де тарыққандарыңды білемін. Амалым не?! Қысылған, қиналған шақтарыңда қолда барды аямадым. Keйбip шақта жабырқаған көңілдеріңді жұбата алмасам, ой орамымның жеткені сол болар. – Даусы дірілдеп естілген соң, бар сөзін жазып отырған мен таңдана бетіне қарадым. Кеңсе лық толы еді. Соған жебедей қадалған Жүністің кірпігіндегі сынаптай мөлдіреген тамшыны байқап қалдым. Ыстық жалынды жұтқандай демін түйіле алып еді, ұзын мойнындағы жұдырықтай жұтқыншағы ойнақтап кетті. Əpi сөзін аңдып, сəл қателігін əжуа, мазақ; етуге тырысатын Жыңғылбектің өзi Жүністің мына осалдығына үлкен кешірімділік жасағандай. Алдымыздағы алуан түрлі бет асау өзен ағысындай сан құбылатын секілді.

	– Не дейін, – деді барлығып. – Жүз жыл тегі ғұмыр сүрмеспін! Күнде... е б... əрі..і...нің басын осыл... ай қосыл...ма...ста. Ар... тық... кем... айтсам, кешіріңдер.

	Мен көргеннен бергі Жүністің тұңғыш рет кiшірейгені. Heбip қабырға қайысардай қайғылы сəтте суарған болаттай міз бақпайтын. Оның көзінше күйгелектенуге ешкім батпайтын. Баласынан қаралы қағаз алған ата-ана да, жарынан айырылған ару да көзінен жас шығарудан жасқанатын еді. Жақсы көрген екі інісінің өлігін бip күнде естіртті. Атына мінейін деп сыртқа шыққан ол, eciк алдында қалшиып қатты да қалды. Keмпipi де, келіні де дауыс шығарып жылай алмай, белінен оқ тиген киіктей тұрған жерлерінде шөкелеп отыра кеткен. Жүніс бipдe-бip адамға тіл қатпады. Қабақ та шытпады. Tiп-тік жүріп мамадағы боз шұбар айғырға мінді де, Қатпатөлек кемеріндегі қырманға жүрді де кетті. Мылқау тыныштықтың бұлты сонда ғана быт-шыт болды. Ақ кемпірі аңырап еді, зарлы үн ашық аспанды найзағайдай тілгіледі.

	Содан бepi өз қайғысын өзi қайғыра білмеген Жүністен өткен дүниеде қатал пенде жоқ шығар деп білетінмін. Қателесіппін. Аяп кеттім. Жүрегім елжіреді. «Қай кезде де халық сыйлайтын бip адам керек-ақ екен. Егер осылар болмаса сол күндерде жесір қатын, жетім баланың тоз-тозы шығып кетер ме еді, қайтер еді», – деген бұрын-соңды басыма кipiп-шықпаған біp ой санама сəуле түсіргендей болды.

	Ел ду қол соққанда маңдайынан ыстық тер бұрқ ете түсті білем, шөп пе дəннің шайыры cipнe болып қатқан күртесінің жеңімен маңдайын сүртіп тастап, кеңкілдей күлді.

	Ол ма, ол осы сəтте арқасына аяздай батқан, ауыр жүгін түсіргендей жеңілдеп кетті.

	Орнында тұрған бойы елпілдеп əрқайсымызға жалтақтай қарап еді, жанарынан əлі ешкімнен байқамаған шаттықтың сəулесін көрдім.

	Kəpi кеудесіне сол шаттық сыймай арнасынан асып-төгіліп арсалақтап: «Айналайын халқымнан. Ризамын сендерге, ризамын. Ə...ə, өздері де түсінер-ау деп ойлаушы ем. Ризамын», – дей берді. Секретарь елдің шалқар көңіліне, олардың өзін-өзі құрметтей, қастерлей білетініне елтіп қосыла күліп, солармен бipгe қол соқты.

	Жүністің осы бip сəті оны да толқытты.

	Жас баладай елпектеп менің қатарымдағы орнына жайғасты. Жұрт тағы қол соқты. Бұл осынау қарапайым адамға деген өлшеусіз рақмет, үлкен сый-сияпат, мəңгі өзгермейтін атақ-даңқ болатын.

	Бұндай сыйды Жүніс бұрын көрді ме, көрмеді ме, оны мен білмеймін. Білетінім – жанын жалдап, тiciн қайрап жүргенде ешкім де оған жылы сөз айтпайтын. Дəл қазір халықтың қолында Жүністің өңіріне тағатын батырлық белгі жоқ еді. Егер бар болса, оны аямайтыны ақиқат шындық.

	Сол күні колхозымызға жаңадан бастық сайладық. Секретарь орнынан тұрып, бригадирлікке Жүністі алды. Колхозшылар ду қоштап, бip кісідей қолдарын көтерді. Жүніс рұқсат алып орнынан тұрды да:

	– Түсінемін, – деді, – Жыңғылбек екеуміз ақылымызды қапқа салып қоймаспыз. Істің басы-қасында жүреміз ғой. Менің ойымша, бригадирлікке білімді адам керек. Бар жұмысты тегінде сол атқарады. «От ұстағанның қолы күйеді» деген ғой. Ендеше, істің есеп-қисабын білетін, қолын күйдірмейтін, бiз секілді көңілмен емес, білікті біліммен атқаруға тиісті. – Жүніс бөгеліп қалды. Колхозшылар да əлденені күтіп, аңтарылып отыр. Ол сол сəтте дүр cілкінiп: – Бip жас жігітіміз бар. Ол жұмысқа қанық та.

	– Секретарьға: «Өздеріңіз білесіздер», – дегендей қарап: – Ол – Дəулет. Рас, əлі жас. Алайда оны да өткен күндер үйретіп кетті. Арнаулы оқуға жіберуге сіздермен келіскенмін.

	– Өте жақсы, – деді секретарь.

	«Өте жақсы!» «Өте жақсы!» – деп бүкіл дүние маған айтып тұрғандай болды. Басым шыңылдап, құлағымда осы сөздер тұр атойлап. Айналамдағы адамдарға қарасам, əрқайсысы алуан сырды басынан өткерген алып таулардай болып биіктеп кетіпті.

	Ерте тұру керек. «Енді бар жауапкершілік маған жүктелді», – деген ой ұзақ таңға кipпiк ілдірмеді. Бұл – үлкен сенім еді. «Жүніс, Асан, Жыңғылбек бəрін жасап біткен шығар», – деген баяғы балалық қиялым осымен шектеліп, енді менің алдымнан көк жиегіне көз жетпейтін қыруар ic күтіп тұрды.

	Ерте тұрдым-ау дегенмен, жаздың күні арқан бойы көтеріліп кетіпті. Асыға қырға беттедім. Сонау Егізтөбенің үстінде күндегідей кepi атқа мінген Жүніс алқызыл нұрға оранып тұр. Оған дейінгі жасыл шалғын бетіндегі шықта күн сəулесі дірілдейді.





	АЙНАЛАЙЫН, ЕРКЕМ-АЙ



	1. Мен



	Еңіске қарай ағып келе жатқан газик қарлығаштай қайқаң eтіп екінші белеңге көтерілді де, кездік бойы өскен ақ қанат бəйшешек пен сары ауыз жауқазындардың ортасына келіп тоқтады.

	Алдымыздағы қойнауда шағаладай ауыл. Біздің ауыл. Одан əpi көгілдір аспанмен астасқан дала.

	Күншығысындағы сағымданған арал – күздік егін. Дала қорғасындай балқып, бусанып, жап-жасыл жалынға оранған. Көктем нөсеpi көтерген бетеге, жусан иci көкірегіңді кереді. Ферманың төрт түлік малы қысын Қулық тауының бөpi тісіндей шайнасқан шатқалдарында өткізіп, жазында Алатаудың Сарт асу, Шоқан асқан секілді шұрайлы жеріне көшеді, көктем шыға осы өзенге келіп отырады. Өзен суы дəл осы бiз тұрған биіктен қараған адамға айнаның сынығындай жалтырап, тау етегінде шашылып жатыр. Ауылдың шетіндегі үйден шыққан екі қызыл көйлекті əйел өзеннің ішін айналып əлі кетіп барады. Олар бірде бала шақта бipгe өciп, бip түп ши түбін үйшік жасасқан көз таныс қыздарға ұқсаса бірде көзінің астынан ұрлана қарап, көңіліне бip сырды түйіп қалар бейтаныс қара көз қарындастарға ұқсайды.

	Төлдері аяқтанып қалған бip қора қой, қапталдай жайылып бізге жақындап келеді. Ортадағы найза мүйіз көк теке машинаға тіксіне қарайды.

	Осы бip мезгілде дуние жер-анадан қайта туғандай. Көк балауса емес, қуаныш нұры төгілгендей. Бақыт елшісіндей саумал самал еседі. Бар тіршілік өз табиғатына жарасар жақсылықты күткендей. Сол жанын аялаған шаттығын əн арқылы жеткізгісі келетіндей сезімде тұр. Əлі eшбip пенде айтпаған сол əнді жыланның да жүрегін жылытатын үн арқылы көкipeгiн жаңғыртып айтқысы келеді.

	Дəл қазір мен сондай сезімде тұрмын. Қалай дегенмен де, түсінген адамға дүние бар сырымен ақтарылып-ақ тұр. Ақынның албырт тілімен бе, шешеннің жан жүйеңді шымырлатып, еркіне қожалық ететін сөзімен бе, əлде... əлде əлі музыка тіліне түciп үлгермеген ең нəзік, ең əуезді əн бе, оны өзім де білмеймін. Tiптi осыны күнде көpiп жүретін, қазір машинаның май жүретін түтігін тазалап жатқан жалпақ сары шопыр бұрын-соңды байқады ма, байқамады ма екен? Мен мұндай күйді алғаш рет басымнан өткepiп тұрмын. Бар білетінім, мына жүрегімді елжіреткен, көкірегімді кернеген, ой-қиялыммен шарпысып тұрған сезім ырғағын тоқтатар күштің жоқтығы... Менің білетінім – білгенімді ерте ме, кеш пе жұрттың бəріне айтуға міндеттілігім.

	...Өткен көктемде де қар кетісімен бəйшешектер гүлдеп, бipep нөсерден соң-ақ найзағайдан шашыраған оттың шоғындай қырқақырқада қызғалдақтар ду ете қалған. Дəл биылғыдай көшедегі ақ қайыңдар бүршік жарды. Əcipece жұлдыздары шоғыр-шоғыр мақпал түнде электр жарығына шағылысқан ақ қайыңның жапырағы ұшып-қонған торғайдың қанатына ұқсайтын. Сол жапырақты паналап барып тұрған қыз-жігіттердің сыбырын талай естідім. Бірақ өзім əлі eшкімдi сүйіп көрген жоқпын. Қойлы ауылда сақманшымын. Төлдеу аяқталып қалған мезгіл eдi. Бірде совхоздың директоры келді де:

	– Жарайсың, Данияр! Ісің тыңғылықты екен. Ceнi механизаторлардың бip жылдық курсына жіберсем деп ойлап ем, оған өзің қалай қарайсың? – дегені. Содан директор ағай қой шетінде отырып менімен ақылдасуға кipicтi. Жаңа туған саулықтар көкке қадалып қапты. Ауызданған қозылар анасының желінін іздеп түртіншектеп жүр.

	– Данияр, неге ойланып қалдың, əлде бұл кəсіп ұнамай ма?

	– Ұнайды ғой, ағай, мына жұмысым аяқталған жоқ...

	Шамамен жиырма-отыз саулық қалыпты, оны шопанның өзі-ақ төлдетер.

	– Жарайды онда.

	– Кешке аға шопанға айтамын, төрт-бес күн кipқоңыңды жудыр, – деді.

	Үйгe келген соң-ақ апам:

	– Балапаным-ай, күн қағып, жел соғып қарайып кетіпсің ғой, мектепті бітірген соң бip жыл жұмыс icтeмей-ақ, тынықсын деп ем, тыңдады ма бұл үйдің iшi. – Шешем жік-жапар болып, жанынан eкi елі шығармайды. Өзім де жұмыстан келгенде осылай бip рақаттанып жататын əкеме ұқсаған болам. Көңілім алып-ұшып түн жарымынан ауса да ұйқым келмей қойды. Бip уақытта терезені əлдегім тықылдатып:

	– Апа-ай, апа! – деді.

	Терезенің түбінде жататын апам кеудесін көтepiп, сыртқа қарап, сəл үнсіз отырып еді, дауыс тағы шықты.

	– Ой, əлгі бригадир ғой, құдайым-ау, осында бip тыныштық болсайшы, жазған балада жан жоқ. Əкей, жалпайып үйде отырмай, жұмысының бip жағына шықса, нeci кетеді екен? – деп, күңкілдеп жүріп eciк ашты.

	Бригадир есіктен кipe дəудірлей жөнелді.

	– Апа, сусының болса əперіп жібер, – деп тамағын кенеді. Өңі өрт сөндіргендей күреңітіп кетіпті.

	– Неге түнделетіп жүрсің?

	– Түнгі кезектегі бip трактордың тipкeушіci ауырып, жұмыстың кiдіріп тұрғаны.

	– Ой, тəйірі-ай, соған да осынша алқын-жұлқын болып... Ішім қылп ете қалды. Қожан басындағы қалпағын алды.

	– Данияр, саған келдім. Інішeгiм, бip түнге көмек бер. Сенен басқа қолы бос пенде жоқ, – деді тершіген маңдайын жалпақ алақанымен сипап. Көнетоз күртесінің жағасы далиып кетіпті.

	– Ол қай тракторшың?

	– Əлгі көрші колхоздан келген Төлектің қызы бар емес пе?

	– Е, Нұрила десеңші, – деді төргі үйде жатқан Дүйсен ағатайым.

	– Ол көмекшісіне қатал қыз! – деді жеңгем.

	Қожан түн жарымы ауып қалғанда тракторға жеткізді-ау. Алдымыздан «қатал» қыз шықты. Жанына келгенде, батылсыздау көз қиығын салдым. Танауы томпиған ақ сары қыз екен. Жаңа туған айдай қара қасын қайта-қайта серпілте береді. Батыл-ақ. Мен оның жанында өзімді баладай сезіндім.

	– Tpaктipгe от алдыр, – деді.

	Мотор гүрілдеді, екеуміз де үнсіз өз орнымызға бардық. Содан бip тыным тапқан жоқпыз. Төбедегі төгіліп кетейін деп жылтылдап тұрған жұлдыздар айлы түндегі қар бетіне түскен қыраудай қылмың-қылмың етіп алыстап барады.

	Шығыстағы қараңғылық серпілді. Қара бұйра аңызды жағалап келеміз. Бip қалыпты соққан мотор жүрісі. Кабинаның артқы терезесінен Нұриланың педальды басқаны, бipece жылдамдықты ауыстырғаны көрінеді. Өзеннен көтерілген бу жер бауырлап ширатылып, қара тұмсықты айналып барады. Түнімен бiз айдаған жердің арғы шетінде бip үйір тырналар жүр. Қанаттары таң шапағына жалт-жұлт шағылысады.

	Нұрила кабинадан басын шығарып езу тартты.





– Данияр, біздің ауылдың таңы қандай сұлу. Күн тура Ақшоқының айрығынан шығатындай... ə? – Мен Нұрила айтқан жаққа көз қиығымды салдым. Ақботаның қос өркешіндей Ақшоқы əлі көкжиекке көтерілмеген күннің нарттай қызыл сəулесіне шағылысып, жанарымды қарыды.

	Мен басымды изедім. Нұрила қызыл орамалын алқымынан бip тартып алыпты. Сондай сұлу көрінді маған. Енді тракторды баяулатып кілт тоқтады. Жыланның бауырындай жалтыраған шынжыр табанның үстіне шығып, алысқа-алысқа қарап қалды.

	Осы бip селт еткен мезгілде ол нені ойлады, нені арманда ды. Оны мен əлі сұраған емеспін. Қазір де есімде қалғаны: ол қырдағы қызғалдақпен егіз секілді еді. Ал «ДТ»-ның қажаған табан темірлері күн сəулесімен шағылысып, оның тұла бойына бip ғажайып сиқырлы ұшқын шашып тұрды. Əйтеуір маған сондай əсер етті. Жайлап жаныма келді. Он тісті соқаны жалғаған арқалық темірге отырды. Қуқылданған өңінен шаршағаны білініп-ақ тұр. Еңкейіп, соқаның тіci жетпей қалған жауқазынды үзіп алды.

	– Бүгін кетесің бе? – деді.

	– Бригадир: «Бip-ақ күн болсаң жетеді, – деген.

	– Kiмдi əкелер екен?

	– Бұрынғы тіркеушің кім eдi?

	Ол жауап қатқан жоқ.

	– Енді не істейсің? – деді дірілдеген үнмен. Механизаторлық оқуға баратындығымды айттым.

	Күндізгі кезекшіге тракторды өткізді. Қалқаға барып киімін ауыстырғанша, соқалардың тістерін шұқылап жүре тұрдым.

	– Данияр, қосқа кетпегенбісің? – деп сұрады.

	– Қалай, бipгe жұмыс icтeп жүріп, бөлек-бөлек кетуге бола ма? Жүзі гүл-гүл жайнайды. Менімен қатарласа берді.

	– Ондайлар да бар, – деп əлгіндегі ойын жалғады. – Мəселен, менің кезекшімнің кемшілігін айтсам: күні бойы тіл қатпайды. Содан елден ерекше ой ойласа, бip cəpi ғой. Кейде шыдай алмай жөн сұрасам: «Ұйқым келіп отыр», – дейді. Tipшілiктe жақсылығымыз бен жамандығымыз аз ба? Кемшілікке күйінбеген, жетістігімізге сүйінбеген сондай адамдар да болады екен.

	– Қолына ұстап тұрған кілтті жұлып алып ұзынынан түсіргім келеді, – деді. Нұриланы елдің неге қатал дейтінін енді түсіндім.

	...Бригадир келер деп ұзақ күн сарғая күттім. Əлі жоқ. Тау басынан күн құлап барады, көктегі ақ шарбы бұлт қоюлана түсті. Бригадирді де, тіркеушінің де келмесіне көз жеткендей. Қосқа кірсем, Нұрила кітап оқып отыр екен. Басын көтерді.

	– Кел... – деді.

	– Жұмысқа кетпейміз бе?

	Ол таңданғандай бетіме қарады.

	– Шының ба?

	Қуанып кеткені білінiп тұр. Көзі жайнай түсті.

	Ала теңбіл бұлт арасымен көріктің көзіндей қызарып күн ұясына батып барады. Сол қызыл жалынды бетке ұстап Нұрила екеуміз трактор жаққа келе жатырмыз.

	Бригадир ертесіне келмеді. «Енді келмей-ақ қойса екен. Артына біреудi салақтатып мiнгecтipiп келсе не деймін. «Мені осында қалдырыңдар», – десем, ел басқаша ойлауы мүмкін.

	Абырой болғанда, бригадир келесі күні сопаң етіп жалғыз келді.

	– Данияр, оқу бip айдан соң басталатын болыпты. Енді мына Нұрила екеуің осы науқанды аяқтаңдар, – дегені. Екеуміздің үнсіз түсініскенімізді бəрі-ақ сезе қойған. «Мынаумен дəм-тұзы жарасты ғой бұл қыздың», – деген алып-қашпа сөзді екеуміз де естіп жүрдік. Бұл сөз қайта арамызды жақындата түсті. Май мерекесінде Нұрила озаттар қатарына қосылды. Қуанышымда шек жоқ. Бүкіл ел көзінше бip құшақ қызғалдақты құшақтата салдым. Ол өрттей қызарып кетті.

	«Егер мен бip қызды сүйсем, ынтықтығымды өлеңмен айтып берермін-ау», – деп армандайтынмын. Оған жанымды өртеген махаббатымды, жүрегімді иемденген ынтықтығымды айту үшін арнайы уақыт, қолайлы кезең іздейтін едім. Дəл осындай өлең болып жырланбай, сурет болып боялмай, байқаусызда тілсіз түсініп ақтарылып қалармын деп ойлаған емеспін. Əpi оны жұрттың бəpi біле қояды деп қаперіме кipiп пе?

	...Əне, сол қостың орнына биыл да қос тігіліпті. Аяқ астындағы өзектен бip-eкi трактордың үні тарылдап шығып, баяулап барып үзілді.

	Қожан моторының қақпағын сарт еткізіп қатты жапты да, оталдырды. Көк машина дала жүрегіндей солқ-солқ етеді. Оқуға кетерімде iшiмнeн: «Əй, Қожан, бригадир болып жарытпассың», – деуші едім, ойлағанымдай болыпты. Айналып келіп өзінің көк машинасына отырыпты. Жол жиегіндегі қызғалдақтар қатарласып қалысар емес. Ауыл мені көптен бepi келер деп күткен секілді.

	«Нұрила да күтіп жүр ме екен?»





	2. Сен



	Мен Жалаулы тауының бауырындағы диқандардың қосына келерде ұстаз алдын тұңғыш көретін шəкірттеймін. Онда барған сайын есейіп, ересек тартқандай болам. Осы жолы да солай болды.

	Ораққа ағайым менен бip жеті бұрын кеткен. Комбайнға май, су тасу үшін eкi ат арбаны айдап, соңынан мен де келдім. Қырман іші ойын-күлкі. Үлкен төбе бидайдың жанында тұрған келіншектер күректеріне сүйеніп əлденені сыбырласады да, сылқ-сылқ күледі. Торы атқа құнжыңдап қамыт кигізіп жатып құлақ саламын.

	– Құдай біледі, сол – қызтеке... Менің Дүйсен ағайымды айтып тұр.

	– Қой əрі, əлі бала емес пе?

	– Е-e, неғылған бала, соқталдай жігіт болды ғой. Жеңгейлер əзілдесе де шындап:

	– Содан кейінгі «кішкенем де» қыздарға қырындап жүр ғой, – деп мені түртпектейді. Түсінбегенсіп беттеріне қарадым. Көздері жымың-жымың етеді.

	– Ə, деймін-ау, біздің шал он алтысында отау иeci болды ғой, – деп жаулығынан шашыраған жұқа көк бурыл самай шашын мүйізмүйіз саусағымен қымтап қойып, қара кемпір де əңгімеге араласады. Ағамның үйленбегені жайлы осындай сөзді күнде естіп жүрмін. Əйтсе де екеуміздің арамызда бұл жайлы əңгіме болған емес-тi. Айтты-айтпады, Дүйсеннің елден нeci кем? Өзімен жасты жігіттер үйлі-жайлы болып кетті.

	«Құдай, eкi құлынымның бағын аш! Өлерімнің шағында кетік қасық, жыртық тостағанын иесіне табыс етсем, арманым жоқ», – деп апам Дүйсеннің төсегін жабдықтағанына, міне, үш жыл. Біз үшін жас басын қартайтып, қара шашын ағартып отырған шешем келін алып, немере сүюге əлдеқашан қақылы. Бұл арманы орындалған сəтте сонау жас шағымен қайта қауышар еді?.. Kiм біледі, ол ең алғашқы «анамын» деп сезінетін бақытты күніне қайтадан оралатын болар. Мен де анамның сол бip арманының орындалуын асыға күтемін. Tipшіліктегi сол үмітін ақтап, қуаныш сыйлайтын тек Дүйсен ғана секілді. Дүйсен қыр мұрынды, қыпқызыл анардай жігіт. Сүмбедей сұңғақ бойлы, қарулы. Бүкіл ауылдың сүйіктісі. Неге екенін, қыз-келіншектерге жұғымсыз-ақ. Жамандығынан емес, жасықтығынан болар.

	Бip күні екі бөшкелі арбаны сыңғырлатып, қос қасына тоқтатқаным да сол еді, қызылданған бидайдың жанында отырған күзетші:

	– Əй, Данияр, бepi келші! – деп шақырды.

	Жуан шыбыртқымды сүйретіп қасына қисая бергенімде:

	– Мына сенің ағаңның не ойлағаны бар?.. Келін неге түсірмейді? Салпақтатып кəpi шешелеріңд қашанғы от пен суға саласыңдар?

	Қапелімде аузыма сөз түспеді.

	– Қайдам, Жəке, өзіне лайық адам кездеспей жүрген болар, – дегенім сол еді.

	– Eci жоқ күшіктің сөзін. Немене, оған Қыз Жібек пен Баянды қайдан таппақпыз?.. Мына Нұрила... қайсы қыздан кем? – деп сілкілеп алды.

	– Айт анаған, өзінің тырнағына тұрмайтын Нұрəсілдің жетімін қарашы... – деп, ерніндегі насыбайын сұқ саусағымен бұрап лақтырды да, күрегін ұстап, қырманның басындағы қыздар тобына қарай ілбiп жүріп кетті.

	Kiм біледі, ол да біздің үйдің қызығына ортақтасқысы келген болар. Keшегi соғыста өлген құрдасының балаларының түтін түтеткенін тілеген шығар ол... Нұрила мен құралпы. Бар білepiм, мен емес, Дүйсендей он жігітке пысқырып қарамайтын сұлу. Нұриланы əлгі қария айтқан Қожаннан керемет қызғанамын. Eкeyi оңаша қалғанда, əдейі қастарына барып отырып алып: «Шіркін, менің жеңгем болар ма еді», – деп армандаймын.

	Өткен күні Нұриламен бұлақ басында оңаша кездесе қалдым.

	Жуанторыны жайылсын деп жіберсем, ұзап кетіпті. Арсалаңдап жүгіріп келемін. Ер қажаған торы мен жақындаған сайын бұлақ басындағы жүрекшеге жылыстай береді. Айналасы көк шалғын. Түбінде сандық тас. Қай заманнан жатқаны белгісіз. Бауырын мүк басып, бетін қына жапқан. Тас үстінде Нұрила отыр екен. Бөктерлей жұпар самал eceдi. Сол самал жапырақ пен қия шөпті, Нұриланың иығын жапқан бұйра шашын желпиді.

	Қол созым жердегі алақандай қызғалдаққа ақ шұбар көбелек лып етіп қонып, байыз таппай қайта ұшады. Нұрила осынау тіршілік иесіне сəбилерге тəн мейіріммен қызыға қарап отыр. Дөңгелек ақ сары өңіне алтын күн нұрын төгіп, сұлулық періштесіндей ажарлана түскен. Мен қазір сол бip əдемі шағының үстінен түстім. Қызығамын. Бірақ уақыт қайда. Жаңа ғана бригадир аяқ астынан:

	«Сонау «Үлкен Қайқыдағы» Дəулеттің комбайнына су апар», – деп апшымды қуырғаны бар-ды. Келе торының шаужайына жармасып, қамытын көтере бергенім сол eдi:

	– Данияр, – деді Нұрила.

	– Əу.

	– Асығып жүрсің ғой, əлгінде ғана келмедің бе?

	– Иə.

	– Бepi келші...

	Менде де жүрек бар, менде де барлық жастарға тəн ceзiм бар. Əттең, Дүйсен үйленсе ғой. Торыны жетелеген бойы жанаса бepiп тізе бүктім. Нұриланың ақ балтырын бұлақ суы еркелей орап ағады, бipiн-бipi қуалаған толқын қайта оралмайды.

	Tүрілe біткен қызыл күрең ерні əлденені айтуға үйірілe бергенде: «Пай-пай, сендерге құдайдың күн мен түні де оңаша ғой. Саған не айттым? Тез-тез!» – деді бipey.

	Екеуміз де ту сыртымызға жалт бұрылдық. Нұриланың кеудесі кеудеме қарама-қарсы келе кетті. Қос түйін, дүк-дүк соққан жүрек. Сол жүректен өзімнің жүрегімнің соғысын естігендей болдым. Осы бip сəтті қимасам да, бригадирдің сөзінен кейін бұрылып кете бергенмін...

	Сұлулықты сыйламаған пендені ешқашан да кешірмеймін. Қожан болса Нұриламен алысып ойнайды. Жіңішке белінен құшақтап, күстенген қолын қолтығының астына жүгіртеді. Оның осы бip дөрекі қылығы жан жүйемді езгілеп, көзімді қариды. Бірде:

	«Елден ұялсаңыз етті», – деп тұра бергенім сол еді, күшті қол желкемнен жұлқып өзіне тартып алды.



	– Арлысын, боқмұрынның! Тіліңді тісіңнің ар жағына ұста, əйтпесе мынау, – деп Қожан жұдырығын көрсетіп.

	Қожан ағайыммен жасты болғандықтан сыйлайтынмын, əpi оның көптен өзін өктем санап, билік жасайтынын көре алмайтыным да шындық. Міне, сол бip сыйластықтың бет пердесін екеуміз де тырнап аштық.

	– Жібер деймін! Ол жібермеді.

	– Жібер!.. Егер осы жолы...

	Жағымнан салып жіберген егеудей алақан əуелде көзімдi бұлдыратса да, тез бойымды жидым. Менің оған күш жұмсайтын халім жоқ eдi. Сондықтан да Қожанға деген ызаның жанбаған шаласы қалды жанымда.

	Күннің қызыл жалқыны əдеттегідей көкжиекке тірелді. Ай ерте шықты. Толықсыған ай жер бауырлап сəл бөгелді де, көгілдір аспанға өрмеледі. Күздің шыртылдақ түні. Транспортердің белдігінен лақтырылған бидай балқыған темірдің ағысындай жан-жағына от шашып, қара жерге түсе бүлк-бүлк қайнайды. Жалаулы шоқысының басындағы бip уыс үкідей бұлттан басқа аспанда ұлпа жоқ.

	Самсаған сансыз жұлдыз, баған басындағы электршамы, қырман шетіндегі мотор даусы, дүбірлі тіршілік тынысы.

	Қожанға ыза боп, биік үйілген сабанның арғы бұрышына отыра кеттім. Сəлден кейін сабанның екінші бұрышынан қос дененің көлеңкесі əуелде жіп-жіңішке, ұп-ұзын болып түcтi де, бірте-бірте қысқарып жоқ болды.

	– Нұрила...

	«Ойбай-ау, Дүйсен ғой».

	– Нұрила, жаным, қашанғы хат жазамын. – «Туу, махаббатты хат арқылы жеткізу мəселесі əлдеқашан «ескірді» ғой», – деп жаным күйіп кетті.

	– Айттым ғой, Дүйсен аға, ойланайын.

	– Қанша ойлануға болады?

	Туысынан момын Дүйсен кереметтей торыға сөйледі. Аяп кеттім. Барлық бауырлар осылай ма, əлде тек бiз бе, жайда бipбіріміздің көңілімізге атүсті қарайтын едік. Бұл жолы көкірегімнен ерекше бip бұлқыныс Дүйсенге деген махаббатымның айғағындай тулап жатыр.



	«Япыр-ау, сөйлесеңші. Шіркін, мен болсам!» – деген ойды сыртқа шығармай, тыпыршып отырмын.

	– Нұрилаш, өмip деген сан қырлы...

	«Ой сорлы-ай, бос сөзің кімге керек», – деген іштей тулаған ойым бар денемді еріксіз дір еткізгенде, менде қайбір жетіскен бас бар, көлеңкесі қазандай болып үйілген сабанның Дүйсендер тұрған бұрышынан шыға келгенім.

	– Ойбай, біреулер жүр ғой, ағатай. Ертең жұмыс қой. Қайтайықшы...

	– Қазір. Сонымен не дейсің? Екі жыл күткенде нені күттім деп қанағаттанамын?

	– Қолыңызды тартыңызшы, ұят қой, тегі.

	«Қимылда. Нүрəсілдің жаман Қожаны ғұрлы жоқсың ба?» – деймін ішімнен.

	– Тартыңыз. Айтпаса да түсінікті емес пе?

	Төбемнен төмен қарай мұздай суды құйып жібергендей тұла бойым дірілдеп кетті.

	Жоқ, болмайды, Нұрила. Мен сені сүйемін... Eгic бітісімен... Ай астында ағараңдап Нұрила қосқа жалғыз қайтты. Сол түні

	Дүйсен күздің таңы атқанша дөңбекшумен болды. Шыны керек қой, мен көпке дейін жəбірленіп жүрдім.

	Нұрила ма? Нұрила кешегі аңқау, албырт балалық шағын қимай қиналуда еді. Ол жүрегіне ұялаған алғашқы ceзімдi саналы сезінгендей.

	Нұрила ма? Нұрила сыпайы сыр сақтағыш сезімтал бойжеткендер əдетіне бағынбай, өзімен-өзі алпарысуда еді.

	Нұрила ма? Нұрила омырауына бой жете пайда болған қос түйінді қаншама жасыруға тырысқанмен, күшi жетпеді. Сондықтан да «махаббат» деген бip құдipeттi ұғымға бас июге мəжбүр болғандай көрінді маған. Бұл құбылысты ол сезді ме, ие сезбеді ме, мен өзім бəрін байқадым.

	Бригадирдің қағынбай жүретін күні бар ма. Дəулеттің комбайны ең биік жердегі бітік егінге түскен. Сол үшін де май мен су елден бұрын Дəулетке жетеді. Құланиектен мені соған қуады.

	Үлкен қайқы. Қайқы десе, қайқы. Киттің жонындай қос жал. Арбаға қатар жегілген eкi ат өліп-талып əрең шығады. Белеңге іліне бергенімде, iркілe қалған торы жұлқа ұмтылып, қамыттың құлақ бауын быт-шыт етті де тынды. Белдігімді жалғап, шалбарымды қолыммен ұстап қосқа əрең жеттім-ау. Тау шыңдарына қылышын сүртіп бүгінгі күн де батып барады. Күн еңкейген сайын тау шалқая түскендей. Жаңа ауызданған киіктің лағындай – жанып жатқан ағаштың жалыны ошақтағы үлкен қара қазанды түрткілеп жалап жатыр. Біраздан бepi майланбаған арбаны шиқылдатып өте бергенімде, көк трактормен алдымды кесіп тоқтай қалған Нұрила:

	– Данияр, – деді.

	– Əу.

	– Бөшкең бос па? Радиаторым сыр бepiп жүр.

	– Ие.

	– Су əкеле қоялықшы, – деп, гүрілдеп тұрған моторды кілт cөндіріп, қарғып түсті де, шелегін көтеріп, менің келісу-келіспеуімді күтпей ершікке қатар жайғасты. Ұзақты күні тыным таппаған қос торы марғау басады. Сыбанып ұрайын десем, шалбарым түсіп кете ме деп шүу-шүулеген боламын. Нұрила екі жылдан бepi тракторшы. Жай тракторшы емес, ауданның озат тракторшысы. Ол қарсы алдымыздағы көгілдір тауға ойлана қарап отырып:

	– Сенің сүйгенің бар ма? – деп сұрады. Күтпеген сауал.

	– Бəрін сүйемін, – Нұрила бірдеме айтқысы келді ме, бетіме тіке қарап:

	– Сен қызықсың. Мына күпəйкені астыңа төсеп алыпсың ғой. Cipə, əбден-ақ азап шеккенсің-ау, ə? Самайыңнан аққан тер сора-сора боп қатып қалыпты, – деп сылқылдап күлкіге басты. Ұялғаннан суық тер бұрқ ете түciп, бетімдегі шаңды айғыздап ала жөнелді.

	– Ертең көйлектеріңді таста, жуып қоямын.

	Нұрила арбаның үстіне шықты да, мен бұлақтан шелекпен су əперуге тұрдым. Қайнардағы мөп-мөлдір суға үңілгенім сол eдi, тұнып тұрған шөпке бас қойған eкi ат арбаны жұлқып қалды.

	– Aпa, aпa!

	Шелекті тастай салып Нұрилаға жүгірдім. Ершікте қалт қалт етіп тұрған ол менің мойныма асыла құлады. Екпініммен құшақтай жығылдым. Ыстық бip жалын бетімді шарпып өтті. Өн бойымды баурап бара жатқан бip тылсым күш бар. Ал ол ерніне күлкі үйіріліп, шадыман бip ceзiм құшағында жатыр. Мен де ет жүректі пендемін ғой. Сүйгім келді, жүрегім дауаламайды. Керемет бip қуат жиып қысқым келді. Аяймын. Сол бip сəтте көз алдыма Дүйсен елестеп кетті.

	Жаңағы жүрегімде тұңғыш туындаған құштарлық пен қуат бар құдіретінен айырылып, сиқырлы бip күш екеумізді лезде-ақ алыстатып жібергендей болды. Жұрт Дүйсенді қалай десе де, ол маған бауыр емес пе? Оның бар айыбы – тек қана момындығы. Басымды көтеріп Нұрилаға қарадым.

	– Данияр?

	Мен үндегем жоқ. Сəлден кейін:

	– Бip жеріңді ауыртып алған жоқсың ба? – деп сұрады.

	Оның өңіндегі алқызыл нұр бейне батып бара жатқан күннің жалынындай дip-дip етеді.

	– Дүйсен екеуің сондай ұқсассыңдар, тіпті маған сендердің мінездерің де, жүріс-тұрыстарың да ұқсас секілді.

	– Дүйсен?

	– Ие, бүгін тіпті ерте тұрдым. Мен тұрғанда түн қараңғылығы сейілмепті де. Сəлден кейін жер дүниенің бəрі таң шапағына бөленді. Су алайын деп барсам, Дүйсен екеуің құшақтасып ұйықтап жатыр екенсіңдер. Аспанда бip түйір бұлт жоқ. Сонау жасыл жонда ақ күмістей жылтыраған таңғы шық.

	Нұрила басын көтеріп алып, қолымен «Үлкен қайқыны» мегзеп қойды да, сəл ойланып отыра қалды. Сол сəтте-ақ қайтадан қызу сөйлеп кетті.

	– Мен бейне Тарас Бульбаның балаларын көріп тұрғандай болдым. Сен аздап тіктеусің. Ал Дүйсен, Дүйсен... – деп үнсіз тұрып қалды.

	Дүйсен тұлғасы Нұриланың алғашқы махаббатының мeйірімінe бөленіп, əлі ешкімге дəл осылай айтылмаған алғашқы сезім тебіренісінің күшімен алаулап алдымда тұрғандай. Көзімді ыстық жалын шарпығандай денем қайта ду ете түсті. Мен Нұрилаға қарауға ұялдым.

	Сол сен едің, Нұрила, ұяң да үнсіз махаббатыңа мен куə болғандай едім. Бірақ...





	3. Ол



	Eкі иығына eкі кici отырса, қайыспайтын еңгезердей Нүсіптің жуан жұдырығы жұмылғанда тоқпақтай бүктеліп, жазғанда, буындары қара ағаштың бұтағындай шорланып кетеді. Ұстарамен қырдыратын қайратты қара шашына ақ кipген. Самайындағы шашының ағы батып бара жатқан күннің терезеден төгілген сəулесіне шағылысып, тобылғы қоңыр өңін сұрландыра түскендей. Бүркіт қабағы түнеріп, оттай жалын шашқан томпақ көзі орындығынан көтеріліп, жазу столын айналып өтуге ыңғайланған совхоз директоры түгіл, құдайды да құтқарар емес. Ауыл адамдарының айтуынша, Hүciп жас шағында барынша қызба, ер, тəкаппар болған. Оған бұл ауылда пара-пар келетін пендені ес білгелі өзім де көргенім жоқ.

	Директор: «Бюроға барар алдында қойлы ауылды аралай өтемін, машина əзір тұрсын», – деген соң ертелеу келіп, кенеренің бip бұрышына қойылған газет-журнал жататын столдың шетіне енді отыра бергенімде:

	– Данияр, – деді, – Нүсіптің шаруасын бiтірші, қарағым.

	Нүсіптің көзіндегі аласұрған сотқар ұшқын бəсеңдеп, зор денесімен маған бұрылды:

	– Жүр, дос!

	Директор: «Тез кел», – деп айта ма деген оймен сəл кідipiп едім, жуан қарны бүктеліп телефонға қолын созды.

	Нүсіппен достығымның сырын өзiм де түсінбеймін. Білетінім сол, ол мені көрген сайын: «Дос», – дейді.

	– Дос, жеңгең ауырып жатыр, – деді шылымын жүре тартып.

	– Қойшы-ей, кеше ғана ойнап-күліп жүр емес пе eдi?

	Жасы eкi мүшел болса да «дос» дегеніне арқаланып, жасқанбай еркін сөйлеп кеткемін. Ол тəкаппарлана көз қиығын тастады. Осынау алпыстан асқан диқанның бойынан бip алып күштің қуатын сезіндім. Cipə, оның шəлкес мінезділігі, адалдық пен əділеттілік үшін басын құрбандық eтіп қарысып, қатып қалатын табандылығы, бip сенсе, бip жан-дүниесімен бəріне сенетіндігі, ағынан жарыла, ақтарыла күлетіндігі мендегі достықтың əлі жанбай жатқан отын үрлейтін болар.

	Газикті оның ағаштан қиған төрт бөлмелі үйінің eciгiнe көлденең əкеліп тоқтаттым. Ол кабинадан асыға түсті де, жаутаңдай басып үйіне ұмтылды. Ілесе мен де кірдім. Төр алдындағы төсекте жатқан Нұриланың өңі сарғыш тартқан, бip түнгі ауру меңдетіп-ақ тастапты. Жаңағы қылыш сілтесең қияс тартпайтындай ер Hүciп тəңіріне табынғандай жете беріп, тізесінің темірлері сықырлап отыра кетті. Отыра кетіп жеңгейдің білегін ұстап:

	– Көңіл күйің қалай? – деді.

	– Əлгіден гөpi тəyipмін. – Ерні кезеріп, қиналып жатып бip ауыз сөзге əрең келді.

	Hүciп жас баладай мұңайып, егіліп, жылардай жасып кетті. Алайда сол сəтте оның сопақ жүзінде найзағайдың отындай тарамдалған сəуле жарқ етті де:

	– Ауруға берілме, – деді тістеніп.

	– Ой, байғұс... ай-й...

	Hүciп iшкі үйге кipiп, шифоньер ме, сандық па, бipдемелерді салдыратып сəл жүрді де, қайта шығып:

	– Данияр, машинаны баспалдаққа жақын қой, мен киіндірейін, – деді. Қара қоңыр құндыз iшік, түбіті үлпілдеген ақ шəлі көмкерген жеңгейдің өңі күзгі суыққа ұрынған қызыл гүлдей. Hүciп оны машинаға отырғызды. Нұриланың қияқтай қасы қозғалған сайын түйіліп, домалақ танауы қусырылып, тіршілік жібін жібермей қалшылдап кетті.

	– Айда! – деді. Алда тау бөктеріндегі сала-сала қырқаның жонын қия тастан қашап салған бұралаң тау жолы жатыр.

	Нүсіпті мен бала күнімнен білемін. Оны өткен қыста аудан басшылары болып, салтанатпен құрметті пенсияға шығарды. Сауық кешке еңкейген шал-кемпір де, егіз гүлдей қыз-жігіттер де қатысты, шымқай қара костюм, ақ нейлон көйлекке галстук тағып, омырауына eкi орденін, бейбіт күнде ерен еңбегі үшін берілген медальдарын қадап, өзіне айтылған жылы-жылы сөздерді естіген сайын жас баладай қуанып, керемет шалқып отырды. Жақсылығын айту да жақсы. Бірде өзi жігіттердің домбырасын алып:



	Тауды бұзып тамшылатқан ащы тер,

	Қырдан асып, жолды салған

	Қайтпас, қайсар жұмыскер, –



	деп, ерекше бip екпінді үнмен eшбip əн ырғағынсыз-ақ тақпақтап кетіп еді, сартылдаған алақанның дүбіріне бөленді.



	Сол сəтте: «Мəңгі өзгермейтіндей көрінетін асқар таулар ығысып жол бepiп, жазық даланы жаңғыртып, жазира айналдырған осындай адамдардың құдіреті күшті екен-ау...» – деген ойда қалғанмын.

	Біз жеңіске бip күн қалғанда езу тартып күлгендер, ең соңғы оқ даусын іңгəлаған үнімізбен алмастырғандар, қайғының ең ақырғы табын уайымсыз көз жасымен шайғандар, дер шағында жанымызда жүрген Нүсіптердің қадір-қасиетіне кейде жете бермейтін де шығармыз, бəлкім.

	Сол жолы дарқан ақ көңілділік пен ерлік, егер көзге көрінер болса, маған дəл өзіңдей əсер етті.

	Көктемде Нүсіппен клубтың алдында кездестім. Алғашқы шуаққа елтіп, тал шыбықтай денелері гүл иісіне мас болған, сөйтіп, өмірден қызу бip сүйіспеншілік іздеген екі қызға қарап тұр екен.

	– Hүciп! – деп едім, жалт қарады.

	– Неге сонша қадалып қалғансың?

	– Ғашық боп тұрмын...

	– Алжыған шығарсың...

	– Сұлулыққа ғашық болмаудың өзі күнə. – Таяу келгенімде жуан білегін иығыма салып: – Өмipгe, ертеңгі күнге ынтық көңіл болмаса, мейірімсіз боласың, iнiм, – деп ыржиды. Өңінде құштарлық, көзінде маған жұмбақ мұңның қос толқыны ойнады. Сəлден кейін:

	– Бүгін менің қолым бос, – деді күбірлеп.

	– Пенсиядағы адам күнде бос.

	– Пенсияны алғаным жоқ.

	– Неге?

	– Маған сол сый-құрмет те жетеді.

	– Жұмыс icтеп жүрсің бе?

	– Ұстаның көрігін басып, балғасын соғамын. – Мен таңдана қарадым.

	– Қашан жұмысқа жарамай қалғанда бір-ақ алармын. Кіміме жетпей жатыр. Байлық іздеп жүргенім жоқ. Балалар болса өздері еңбек жасап жүр. Əкенің байлығы баланы асырамайды. Олардың да өз күлшесі бар. Kici ақысы кiciгe кетпейді.

	Yні біpтүрлі баяу, əpi жабырқау шықты. Інісінің үлкен ұлын асырап алған, ол да азамат болып кетті. Менің де əлгіндегі ала қызба көңілім кібіртіктеп, аузыма ыңғайлы сөз түспей мəре-сəремін.



	Отан соғысы біткеннен кейін бip жылдан соң ауылға оралған eкi балдақты Нүсіптің омырауы толы ордендер мен медальдар болатын-ды. Менің замандастарымның бəpi Нүсіптей болуды армандайтын.

	Tiпті, біздер, тас үйшіктерімізден Hүciп болып аттанып, Hүciп болып оралатынбыз. Батыл, өткір жігіт болуды да бала шағында кім армандамаған... Колхоздағы жалғыз лабарикаға отырып, қайнаған еңбекке араласқан оның атақ-даңқы шырқап шықты. Сонда мына Нұрила ғажап сұлу қыз еді.

	Дүйсен eкeyi мектепте бipгe оқыған. «Нұриланың теңі сол», – деп бүкіл ауыл болып ойлайтынбыз. Бip бұтаққа өскен қос гүлдей жұптары жазылмайтын.

	Дүйсеннің қоңыр бұйра шашы кең маңдайынан күлтеленіп тұратын. Қызыл шырайлы дөңгелек жүзі алаулап, өз қатарының арасында айдыны асық еді. Соғыс кезіндегі қиын тұрмыс адамдарды бip-бipiнe мeйірімдi, бауырмал етіп жіберді ме? Күнде ойынсауық, күнде той, бip ананың баласындай бip қасық қара суын бөліciп iшіп, жабырқау көңілдің жарасын тез жазып жататын-ды бұл ауыл.

	Бірде апам өрістен оралмаған ала сиырды iздeп келуге жұмсады. Біздің ауыл таудың етегіндегі жазыққа қоныстанған. Eкi босағасы торғайдың қанатындай сала-сала жусанды ұсақ қырқа. Ала сиыр қар кeтiciмен көк қуалап ұзап кететін де, кейде далаға түнеп қалатын. «Ымырт үйірілмей тез бар», – деген соң, өpicтi бетке алып, жалаң аяқ ұшып келемін. Таудан ағатын бip бұрым бұлақтан eгiн үшiн тоспа су байлайтын. Жағасы қалың қалақай. Күн еңкейген сайын сол қалақай қарауытып биіктеп бара жатты. Бip бүйірден шөптің сылдырына қалт тоқтаймын деп, аяғымды тасқа ұрып алдым. Тырнағым удай ашыған соң, күс-күс бармағымды шеңгелдей ұстай басымды көтеріп едім, Нұрила мен Дүйсенге батып бара жатқан күннің ал қызыл жолағы дөп түciп тұр екен. Бұға қалдым.

	– Орақ, жиын-терін болған соң үйленейік, – деді Дүйсен. Нұрила үндеген жоқ. Қалақайдың ара-арасын сығалап көз жүгіртіп, Нұриланың ақ сары жүзінен қуаныш па, мұң ба, жүрексіну ме, бip ғажап ceзiм толқынын байқағандаймын. Басы салбырап, маған қарай сəл жүрді де, кілт тоқтап: «Неге асығамыз: уақытында көрерміз», – деді. Үнінде діріл бар. Оны мен жүрегіммен естігендеймін. Бірте-бірте ымырт үйіpiліп, тау етегіне қараңғылық тез түсті. Мен сол күннен бастап Нұриланың қас-қабағын бағумен болдым.

	Махаббат та күштіліктің алдында бас иеді. Нұрила мен Дүйсен арасындағы көрер көз қанағат еткен, жалпы жұрт құптаған жарастық шіpiгeн жіптей əр сауық кештің босағасында үзіліп қалып жатты.

	Нұрила сүзіліп Нүсіпке қарап отырып, мұңайып күрсінді. Тумысынан қағылез, батып бара жатқан күнге де, ақ түте қарлы боранға да, қара тасты қақ жарып өскен гүлге де, алғашқы жауған нөсерге де үңіле қарап сыр іздейтін жігіт ағасы Hүciп оның қалт еткен қимылын қағыс жіберген жоқ. Нұрила жат көзден жасырып, оның жанына жақын отыруға тырысатын.

	Əуелде бəpi бip əнге қосылатын. Бipтe-бipтe Hүciп пен Нұрила жеке шығып, шығандап кететін. Сонда түннің бip уақытына дейін əн арқылы ғана сыр шертіп, жүректегі сағыныштарын, ыстық сезімдерін бөлісетін. Машина бұралаңдай тартып келеді. Жол шетіндегі ерте көктеген бетеге, жусан машинаның жарығына шағылысып, бейне менің балалық шағымның елесі секілді жылт етіп қалып жатыр. Қия жалды қиып салған тас жолдың үсті құс саңғытқан жалаң төс жалама жар тас, асты шыңырау шың. Тауды белдеулеген ақ ұлпа бұлт бiз шығатын биіктікті перделеп тұр.

	– Сол кезде қар ерте түсеті, ə, Hүciп? – деді Нұрила.

	– Бipaқ жылы болды. – Hүciп бipтүрлі разы көңілмен айтты бұл сөзді.

	– Данияр, сен біздің тойда болдың ба? – деп сыбырлады Нұрила. Неге болмайын, ол тойда болғамын. Сыйлы қонақ болып қатарда отырғаным жоқ, əн-күйдің, ойын-күлкінің құйрықты жұлдызы боп елді таңдандырғамын да жоқ. Сол кездегі менің замандастарымның көбінің балалығы бip қарағанда, тəттіге аузы жарымағандай, пейілге көңілі толмағандай, ойын қызығын əлі тəмамдамағандай...

	Нұриланың өңіне қарсы кездескен машинаның жарығы түсті. Иə, тойда болғамын... əлі есімде. Дүйсен тойды да, ойынды да өзi басқарды. Ол қуанышының шырын балын, қызғанышының ащы уын бip шөлмекке eзіп, сусыны қанғанша ішкендей рақатқа кенеле елтіп, барын салды. Мен босағада отырсам да, Дүйсен боп шалқып, Дүйсен боп əн айтқандай күйде едім. Махаббат деген бip сезім оның жүрегін жалындай жалап, дауылдай шайқап жатса да, жақсы ағаның өмipiнe тек жақсылық қана тіледі. Дүйсен жалтылдап билеп жүргенде ту сыртында отырған біреудің: «Жақсыда өкпе болмайды, бауыр болады», – дегені дəп бүгінгідей құлағымда тұр. Жұрт таң қараңғысында тарады. Дүйсен екеуміз бipгe қайттық.

	Үйден шығысымен басы салбырап, екi иінi түciп, ол үнсіз келеді. Көгілдір аспандағы жылт-жылт еткен жұлдызға қарады. Өңі жуған ақ матадай боп-боз. Көз жанары мұңға толы. «Жақсыны алыстан көргенді ұнатамын», – деп күбірледі. Ауылдың əр тұсынан қораздар шақырып, шегірткелер үздік-создық шырылдайды. Тау жақтан күздің салқын самалы еседі. Ақ шатырлы үйлерге қанаттаса салынған қоралардың төбесіне жиналған шөптен ермен мен жусан иci бұрқырайды. Шығыс жақтың көбeci сетінеп, көкжиек бозалаң тарта бастады.

	– Өмip деген қызық қой. Кейде мен жан дүниемді жылытатын əннің аяқталмағанын жақсы көремін. Əлгіндегі Нүсіптің əнi қандай ғажап, – деді. Сосын бұрылып шамы сөнбеген, тойы əлі тарқамаған, əні аяқталмаған үйге қарады.

	– Сен бүгін əнді одан да жақсы айттың ғой. – Ол күлгендей болды. Бірақ маған өкініш пен өксіктей естілді.

	– Жақсылыққа жамандық жасау əркімнің де қолынан келеді. Көше бойындағы ағаш шарбақтарды жағалай жүрген біз Дүйсеннің үйінің тұсына келгенімізді байқамай қалдық. «Бipбipiңді ұнататын едіңдер, неге үйленбей қалдыңдар?» – деп, əлденеше сұрауға оқталсам да батпадым.

	– Міне, келіп те қалдық, – деді Дүйсен. Арбадан аудара салған тау шөбін əлі қораларының төбесіне жинамапты. Күмістің үгітіндісіндей шық түсіпті. Дүйсен шөп үстіне етпеттеп жата кетті. Менің де ұйқым жоқ. Тіземді құшақтап жанына барып отырдым. Сəлден кейін eкi иығы бүлкілдеп, ол жылай бастады. Тұсымыздан тықырлап үш-төрт адам өттi. Мен оны жұбатудың ретін таппай, сасқалақтап:

	– Дүйсен аға, тұрайық, біреулер көрсе ұят болады, – деп иығына қолымды салып едім.

	– Иə, ұят болады. Бірақ сен түсінбейсің ғой, Данияр! – деді.



	* * *



	...Бұрылыс. Tiк шапшыма өрге қасқайып қатқан жолға түciп, жылдамдық ауыстырғанымда: «Осы сен неге үйленбей жүрсің. Қыздар көп-ақ. Таңдап жүріп бipiнe той жаса. Өзім бастап, рақатына бip батайын», – деді Hүciп. Нұрила күлді. Неге екенін, зорланып əрең күлді. Содан соң: «Дүйсенге кеткеніңді айттың ба?» – деп сұрады.

	Менің eciмe сондағы Дүйсеннің тойдан кейінгі «Қайда кеткенімді Hүciп пен Нұрилаға айтпа», – деген тілeгi түcтi.

	Дүйсен сол кеткеннен қалаға бір-ақ тартып, заводқа токарь болып орналасты. Ауылға келгелі де төрт-бес жыл болған. Совхоздың ұстасы. Ауылшаруашылығы машиналарына енгізген жаңа ұсыныстарымен республикалық көрмелерге қатысып жүр. Бiз кезеңге шықтық. Етекте электр жарығына оранған аудан орталығы көрінді.

	Қараңғылықты жұлдыздай сызып келеміз. Өткен жылдар моншақтай тiзіліп көңілімде сайрап жатыр. Өмip қалай өзгерген. Бip кездегі жатаған үйлі шағын ауыл қалаға айналған.

	– Аялдасаңшы, дос!

	– Жететін болдық-ау, ақыры.

	Машинаның iшкi жарығын жақтым. Нұриланың кірпіктерінде бip мөлдір тамшылар дірілдегендей.

	– Жер ортасынан ауып барады екенбіз-ау, – деп үзіп-үзіп əрең сөйледі ол.

	Жол бойы бəpiмiз де жүрегіміз бен мотордың ғана үнін естіп, соны ғана тыңдаумен болдық. Емханаға жеткенімізде ақ желең киген eкі жігіт алдымыздан жүгіріп шығып:

	– Tipi ме? – деді.

	– Енді келмегендеріңде жабдықталмаған машинамен қарсы шығуға əзірленіп едік. Директорларыңыз да əлсін-əлі телефон соғып: «Аман болса, тез хабар беріңдер. Алдынан шығыңдар», – деп жан таппай отыр.

	– Бəлкім, маған «тез қайтсын» деген болар.

	– Жоқ-жоқ: «Егер машина керек болса тұра берсін», – деді.

	– Дəрігерлер жиылып Нұриланы қарап шығып: «Өті толған, тез операция жасалсын», – деп шешті. Оны столға жатқызған соң Hүciп үстіне кipдi. Жарықтың сəулесі есіктің саңылауынан дəлізде отырған маған түcтi.

	– Дер кезінде келіппіз. Амандық болса ертең-ақ жазылып кетесің. Тəжірибелі хирургтер екен.

	– Иə, жақсы болды. Осы бip адалдығымыздың куəсі болардай перзентті де болмадық. – Одан ары Нұрила өте жай сөйледі. Əңгімелерін ести алмадым. Нұрила ойында көптен жүрген бip сырын, мұңын айтқан болар. Сəлден кейін жауырыны күжірейіп, кең кеудесі құнысып, Hүciп қайта шықты.

	«Бақыттың да, барлықтың да, ерліктің де, махаббаттың да түбінде тірелетін бip нүктесі бар екен-ау. Бүкіл ауылдың осы екеуін армансыздар дейтіні қайда».

	Осы ой жан-дүниемді оттай шарпып, енді жүрегімнен Нүсіпке деген достықтан гөpi аянышқа жуық сезім туындады. Ол сол жоғын іздегендей, кең терезеден қараңғылыққа кipпiк қақпай қадалып тұр.

	Hүciп! Отан соғысының от кешкен жеңімпаз жауынгерінің махаббат майдандында да мерейі үстем болған. Hүciп, Нұрила жеке басыңа баға жетпес бақыт сыйлапты. Əйтсе де амал не, армансыз өмip бола ма?



	* * *

	– Нұрила!

	– Нұрила! Біздің ауылдың epкeci едің. Үлкендерге еркелей білесің. Kiшілердi еркелетер сендей əкпе керек-ақ екен.

	Енді ойласам, сен бəріміздің дəнекеріміз екенсің...

	– Нұрила!

	Мен дүниедегі жақсылықтың бəрінен Нұриланы iздеймін.

	Қуаныштан шалқыған жүрек үнім ерекше шыққандай болды.

	Қараңдаршы, караңдаршы өңімде шаттықтың нұры ойнай ды. Қызғалдағы жаңа шешек жарған жусанды далада «Нұрилам келер-ау» – деген үмітпен елегізіп жалғыз тұрмын. Көкжиекпен көмкерілген мидай жазық ерекше жарастық тапқандай. Мен ауылдан кеткендегімнен көп өзгеріп, көп өскендеймін. Қоңыр көзімдегі бақыттың ұшқыны шақпақтың отындай жарқылдайды. Кеудем сағынышқа толып: «Нұрила!» деп күңгірлейді.

	Бұл жолы шөкімдей бұлты жоқ көк зеңгір аспанда дəл төбемде баяу қалықтап жүрген қыран қайқаң eтіп шырқау көкке самғап шығып алды да, көз ұшындағы мұзарт шыңға қарай жебедей сүзілді. Сағынышқа толы дыбысым алқызыл күннің нұрын тілгілеп тұнық ауаға сіңіп кетті.

	Көктемнің жылуын жаңа бойына сіңдірген дала балқып, барша тіршілікке уызын жебей емізіп жатқан секілді. Қыстайғы қар құрсанған Қарадалаға сол жылылық бүгін келгендей. Қырат, қырқадағы тоң жібісімен соқа түренін салған диқандар ертеңгі ырыс байлықтың тұқымын eгiп тастағанымен, жерге дəн əлі тамырын ciңірмеген екен. Қылтиған көк собық жоқ. Ендігі аңыздық орны қара мақпал мəуітідей жылтырап бұйраланып жатыр.

	– Нұрила!

	Адамның аңсары құлай сағынса табылмайтын дүние жоқ. Қайтсем де өз Нұриламды таппай тынбайтынымды сонау көгілдір сағым ораған тəкаппар тауларға да, мына жылылық, бауырын жылытқалы боз жусаны қышқылтым исін бұрқыратқан далаға да тыңдатқандаймын. Бейне жеңіс тұғырына шығып, дүниеге жар салып тұрғандаймын. Дала да, тау да нұрға толып жаңғырығып кетті.

	Мен қарағайы самсаған Жалаулы тауының жүрегін жарып шығып бастау алатын мөлдір бұлақтай жаны бар Нұрилалармен осылай кездесемін. Олар əкелері мен аналары басынан өткерген жоқшылық пен қайғы-қасіреттің ащы дəмін татпағандар. Өз жамандықтары болмаса өмірден өгейлік көрмейтіндер.

	Нұриланың замандастарымен кездескен сайын бұрын байқалмаған жақсы қасиетін көріп, жайсаң мінездерінен лəззат аламын. Олар тіршілікте тек сұлулықты, мейірімділікті, достықты іздейтіндей. Іздегенін табар-ау... Осы аз ғұмырымның iшіндегi көрген, білгенімді барша əлемге жария етіп жар сала айтқым келедi. Олардың жүрегінде қалтарыс, қағаберіс адамға жамандық жасау деген шерменде ұғым жоқ.

	– Нұрила. Нұр...и...и...ла!

	– Даусымды бел-белесте шырылдаған бозторғайлар қоштады ма, дүние жаңғырығып кетті. Өзен бойында жап-жасыл, ірілі-ұсақты мал жайылып жүр. Тау аңғары жап-жасыл жанған жалынның алауынан аумайды. Қауызын жаңа-жаңа жарған жауқазын, көгілдір балық көз, қыр қызғалдақтары мен сарғалдақтары жанға жайлы күн сəулесінің шуағына балқып, жанарыңды қариды. Табиғаттың осы бip иегін шағында Нұриланы іздемеудің өзi мүмкін бе?

	Айналасын қоршаған талайды көрген ақбас асқар таулар да, ықылым заманнан бабасының жүрегін жылытқан дала да: «Ер жігіттер ғана өз Нұриласын тапқан!

	Біз олардың куəларымыз. Жансыз тарихтарымыз. Егер тылсым құдірет тіл берсе, өз теңін таппай қалыңмалдың құрбандығы болған Нұрилалардың көз жасын көрген біз айтар едік. Жаңа дəуірдің жаршысы болып, бүгінгі ұрпақтарының бақытын өз қолымен орнатқан Нұрилалардың ерлігінен білеміз.

	Сендер солардың сенімді мұрагерлерісің. Сондықтан да кешегі Отан соғысы жылдары Нұрилалар өгіз соқаның түренімен егін eгiп, фашистерге əр дəнін оқ етіп атты. Ол махаббатты жанарды арбаған жылтырауық дүниеден іздеген жоқ. Денесінде снаряд жарқышағы қалған жалғыз аяқ жаралы жауынгердің жүрегінен іздеді. Тапты. Арының, жанының мөлдірдей тазалығына бар дүние басын иді. Бұл жаңа дəуір жасаған ұрпақтан қалатын мирас үлгі, өнеге!!!» – деп барша əлемге жар салғандай.

	«Сендер бақыттысыңдар!» – дейтін Hүciп. Ол өз басындағы бақытын бағалады ма, бағаламады ма. Дүйсен сұраған жоқ шығар. Тегінде, бұл ауылдағы таңдағанын сүйген, сүйгеніне қосылған ең алғашқы бақытты жігіт сол болатын.

	«Бip жақсы мен бip жаман əр қайда бар, екі жақсы қосылар күн қайда бар?» – деп жарық дүниеден шарқ ұрып іздеген ел eкi жақсының қосылғанын көрген.

	Дүйсеннің махаббаты осы eкi жақсының гүлі еді. Ұяң, ұялшақ еді. Анау қырдағы қызғалдақтай құлпырып, ел ішінде кездесетін бірен-саран Қожақай секілділердің көзін қаритын.

	Бүкіл аулымыз Дүйсен мен Нұриланың ұялшақ мінезін жақсы көретін. Олардың балдай тəтті ұяңдығын ұнататын.

	Ал Қожақай секілділер: «Мен сені жақсы көрем ұялшақ қыз, ұнайды сенің маған бал мінезің», – деп əлі арамызда жүр.

	Сонау қарсыңдағы Алатаудың Керегетас күнгейінен бepгi Көкбиіктің төбесіне шөккен ақ жібектей үлпілдек бұлт көгілдір аспанға баяу көтеріліп барады.

	Қарқараның суы тұп-тұнық. Ол жылдың қай мезгілінде де жүзі көрінердей тұп-тұнық. Cipə, ұлы шыңнан бастау алғандықтан да мөлдірей тазалығын сақтар.

	Одан бepгi сұлудың бұрымындай өрілген үш Қарасудың арасындағы жазықтың көгі шалғындап кеткен-ау, жусаны мен жуасының иici бұрқырайды.

	Əне, ауылдың бepгi жағындағы құр өзектен бip «Жигули» заулап келеді. Жолдың eкi қапталындағы жоңышқа мен беде жарысып қалар емес.

	Бiз тұрған қайқаң дөңге көтерілгенде рульдегі қызды жазбай таныдым.

	– Нұрила!

	– Нұрила!

	Мені келер-ау деп күтті ме екен. Тəкаппар-ау, тəкаппар. Бұның мінезі жастық деген тіршіліктің базарын өзінен бұрын қызықтаған екі əкпесіне ұқсамайды.

	Туған жерінде өз салмағымен нық, тұрған ұрпақтарда ғана болатын қасиет.

	Адам қашан да өзіне-өзі сенімді, өмірден алар сыбағама ие боларлық білімiм де, білігім де бар деген жауапкершілікті сезінгенде нендей icкe де батыл қадам жасайды.

	Ол сыйласаң, сыйлай біледі.. Ол қуансаң, қуана біледі...

	Сенің жиренішті мінезіңді бip рет көрсе, одан кейін тipeп тұрған аспаныңды тастап жіберсең де жасқанбайды.

	– Нұрила!

	Əне, ол жұлдыздай ағып өте бepiп, жалт қарады. Бақытты көзбен көрген деген осы да.

	Бақыттымын ғой мен...





	Yшінші бөлім





ЖЕР ИЕСІ




	роман





	Романда он тоғызыншы ғасырдың тəтті уының сарқытын ішкен, жиырмасыншы ғасырдың ауыр жүгін арқалап, Кеңес үкіметі көтерген ортақ қазаннан тамақтанып: ортақ арман-мақсатпен өмір сүрген, жиырма бірінші ғасырдың ащы уызының да дəмін татқан жылқышы қария Жаныс Дулатбаевтың қарапайым өмір тынысы əңгімеленеді. Оны қоршаған ортаның табысы мен тартысы оқырманның көз алдынан өтеді. Қазақ жеріне «қарашекпенділер» (орыстар) баса-көктей келгенде үлкен əкесі Дулатбай осы Қарағайлы елді мекенінің ең бірінші тұрғыны екен. Алатаудың етегіне, «Əулие талдың» жанына шымнан қалап үй тұрғызыпты. Сол үйде ғасырға жуық тіршілік еткен немересі Жаныс «Қазақ жерін сатады» деген мемлекеттік заңның қабылданғанын естігенде жүрегі тоқтап, өмірмен қоштасады. Жазушы жан дүниесін толғантқан шындықты ұсынды. Бұл шығармадан жағымды, жағымсыз кейіпкер іздеп əуре болудың қажеті жоқ. Сондай-ақ «ХХІ ғасырда бүкіл қазақ саясаткер болғанда Жаныс неге далада қалған» деп кінə тағудың да орны жоқ. Жаныс та, оның отбасы да – тарихи тұлға емес, өздеріңізбен күнде бірге жүрген пенделер. Романды қабылдау, бағалау оқырманның еркінде.





	«Біреу болса,

	өзі сол бір еркектің,

	Деп жүруші ем,

	Тіреуіндей жер-көктің.

	Талқан болдың,

	Ашуландың,

	Ол аз дегендей төбетімді бір тептің.

	Саған босқа ұсыныппын төрімді.

	Ит ит емес,

	Сен ит болдың, жеріндім

	Менің отты,

	менің көкті көзіме

	Содан шығар

	Қорқау болып көріндің. »



	Олжас Сүлейменов.





	1



	– Жаныс! – деген дауысты естігендей болды.

	Ол артына жалт қарады. Ешкім жоқ. Əкесінің-ақ даусы. Жүрегі дүк-дүк соқты. Əкесінің нық шығатын өткір дауысы жетпіс жыл өтсе де жадында сақталыпты. Егер осы сəтте əкесінің сүлдесі көрінсе, он үш жасындағыдай үкідей ұшып барар еді. Амал не, жоқ.

	«Əулиеталға» жақындай бергенде ол əкесінің əр кезде айтатын сөзін есіне түсірді.

	«Балам, осынау ұлан-байтақ жерде тіршілік етудің өзі бақыт. Бір тілде, бір дінде, бір салт-дəстүрде өмір сүретін қазақтай ынтымақты халық жоқ. Сол ынтымақ-бірлігінің арқасында осы жерді иеленіп, бізге жеткізді. Аталарың біріне-бірі өкпелесе өкпелеген шығар. Барымта алса алған шығар, өзара соғысқан емес-ті. Қандай сəтте де қазақтық қанын сақтады, қазақ болып қалуға міндеттіміз! Өйткені жердің иесіміз», – дейтін.

	Жүрегінен мəңгілік орын алған əкесінің осы қарапайым қағидасы жаңғырып, əлі де құлағында тұрады.

	«Жарықтық əлденені айтқысы келгенде осындай қатқыл үнмен шақыратын еді-ау. Санама сіңгені сонша одан бері алпыс жыл өтсе де, бала күнімдегідей анық естілгендей болды». Айналасында шатырын көк қаңылтырмен жапқан өзінің жатаған, жалпақ үйінен арғы қораның алдындағы көң-қоқысты түртпектеп нəпақа іздеген, қызыл қораз бастаған бір шоғыр тауықтан бергі ескі Газиктің моторын шұқылап тұрған жалғыз баласы Сейтектен басқа бір пенде жоқ.

	Оның жұмыс таба алмай жүргенін біледі. Елуге келеді. Тепсе темір үзетін кезі ғой. Кеше шаруашылық шайқалмай тұрғанда жұмыстан қолы босамайтын, демалысты білмейтін. Енді екі жылдың жүзі көрінуге жақын. Жұмыс таба алмай жүр. Неге табылмайды деп сұрауға да батпайды.

	Одан ары Сергей Пактің үйі.

	Орта бойлы, арық денелі, ат жақты, кеңсірікті келте тұмсық, бір кездегі ақ сары өңі бұл күнде оңып, қат-қат əжім торлаған Жаныс

	«Əулиеталға» жеткенде бұрылып, кең маңдайын кере, ойлы қой көзімен айналасындағы жаңа заманда бой көтерген көршілерінің үй жайын шола қарап, қалқайып тұра қалды.

	Қарағайлы сол, өзі туып-өскен Қарағайлы. Бір-ақ қанатын кең жайған. Қолдың саласындай көше-көшеге айналған əсем үйлер биік-биік қамалмен қоршалған.

	Көргендерін көз алдынан өткізе тұрып, не қилы өмір теңізін жүзе келіп: «Үйдің арасын бөлмейтін, есігін ілмейтін кең қолтық халық едік. Сірə, қасиетті дəстүрдің арқауы үзілді-ау, əр үй тас керегемен қоршалған, енді жалғасар ма екен?» – деп ойлады.

	Адамзат тарихында болып көрмеген байы да, кедейі де жоқ қоғам орнаған ХХ ғасырда өмір сүруді тағдыр Жаныстың замандастарының маңдайына жазыпты.

	Ауыр күрсінді. Алты жастан бергі ғұмыры қызыл саясаттың лаулаған отынан сақыр-сұқыр қайнаған дəу ортақ қара қазанның ішінде өтіпті. Бір күлгенін бір өмірге бағалаған халықтың қарапайым бұтағы емес пе?! Тағдырына бұйырғанға қанағат етті, көргені де, айтары да аз емес-ті.

	Тарихқа топырақ шашқысы келмейді. Дəл осы сəтте ел неге ие болып, ненің рахатын көріп отырса, соның бəрін-бəрін, қазақи қарапайым сөзбен айтса, ыстыққа күйіп, суыққа тоңып, ұстаған жерде тырнағы, тістеген жерде тісі кетіп жүріп Жаныстың замандастары өз қолымен жасады. Талас жоқ.

	Кеше ғана, иə, кеше ғана шығыстағы Матай, Бақай шоқыларынан бергі Шілікті өзенінен бастап, батысы ұзын-ұзын ағаш өскен соң Ұзынағаш атанған Ұзынағаш елді мекенінен арғы теңіз жағалауына шығып қалған жайын балыққа ұқсас Қордай тауына дейінгі Алатаудың етегі мыңғырған төрт түлік мал, жайқалған егін, бау-бақша болатын. Алмасы, неше түрлі дəнді-дақыл егістігі жайқалып, алмұрты, алшасы, шиесі, өрігі, бүлдіргендері, доланасы, шетені гүлдегенде Алатаудың бауырын өмірдегі жұмақ жер осы деп сезініп, ал жеміс-жидегі мəуелеп піскенде, тəтті шырынның жұпар иісі аңқыған кезде, бүкіл əлемдегі шексіз байлықтың, əдеміліктің ортасында жүргендей рахат бір уақытты басынан өткеретін еді.

	Бүкіл жер бетіндегі бақытты тіршілік иесі біз шығармыз деп білетін. Бір өзі емес, бүкіл халық солайша түсінеді деп сенетін. Социализмнен басқа қоғамда өмір сүргендер тозақ арқалап, қор болып жүр деп бағалайтын. Əлі де Жаныс сол түсінік, түйсік-тен ұзай қоймаған-ды.

	Ақ күміс молынан араласқан шалғы мұртын буыны шор шор салалы саусақтарымен сипап, қапсағай кеудесін тіктеп, «Əулиеталға» қарай қадам басты.

	Кешегі кеңестік дəуірде: «Жалғыз ұлдан жарық дүниеге келген немерелерім өссе, ел азаматы болады. Мен жетпеген жақсылыққа солар жетеді. Мен шықпаған биіктерге солар шығады... Өзім секілді шаруамен айналысса, колхозға, совхозға бастық болады. Егер ғылыммен айналысса, кандидат, доктор болады. Оған күмəнім жоқ, алпыс жыл жылқыны неге бақтым, бар тапқан-таянған табысымды солардың жолына арнадым. Баяғы аталары секілді бар қазаққа əділ билік айтатын би болмаса да, жоқтықты, шетқақпайлықты көрмейтін заманының ең озық ойлы азаматы болады. Би түсетін үй болады», – дегенде жер-жаһанға сыймайтын. Шаршадым, қажыдым демейтін. Бұл – социалистік замандағы арман мен үміт.

	Ғылымнан, саясаттан, тіпті техникадан бейхабар, алпыс жыл социализмнің жылқысын баққан, жүз биеден жылда жүз құлын алған адал, озат, қарапайым Жаныс қой. (Əттең-əттең жылқы егіз тумайды. Туса, егіз де құлын алар еді ғой).

	Тəуелсіздік алдық деген хабарды естігенде ғұмырында болып көрмеген қуаныштың иірімінде жүзген. Ақ сарбас қойын сойып, айналасындағы көршілеріне елден бұрын Құдайы тамақ берген. Арманы қол созым жерде алдында тұрғандай сезінген. Енді жалғыз ұлы, иə, би болады деген ұлы жұмыс таба алмай жүр. Кеңес үкіметі: «Неге бос жүрсің, жұмысқа шық!» – деп талап ететін. Ал бүгін іздесең де жұмыс жоқ. Дені сау адамның қарекетсіз отыруы қиын екен. Кешегі егемендікті алғанда Құдайдан не тілесе бəрі орындалатындай, біреуден қағажу, қорлық көрмейтіндей қуаттанған Жаныс жалғыз ұлы Сейтектің жұмыс таппай жүнжіп, жүдегенін көргенде көңілі құлазитын болды.

	Бұл Жаныс «Құдайы қонақпын» деп ат басын тірегеннен:

	«Қассың ба, доссың ба?» – деп сұрамай төріне отырғызып, барын берген жаны жарқын, пейілі кең, ниеті адал, мəуелі бəйтеректей əулеттің ұрпағы, халықтың бір жуан бұтағы екенін талай дəлелдеген. Иə, дəл солай. «Балаларымның болашағы бақытты болады» деп ойлауға толық қақылы еді. Өйткені, ол – ұлан-байтақ жердің иесі... Неге екенін, соңғы кезде сол қол созым жерде тұрғандай дəмелендірген еркіндік те, жақсылық та, арман да алыстап бара жатқандай.

	Жаныс ақырын жүріп «Əулиеталдың» өр жағындағы бүркіт қабаққа көтерілді.

	Бұл жерден Алматы қаласынан арғы Алатаудың кең етегі, сонау көкжиекке тірелетін дала анық көрінеді. Көнетоз қамыс қалпағын тарамыс-тарамыс оң қолының сұқ саусағымен көтеріп, əуелі Іле дариясын бөгегеннен кейін өмірге келген Қапшағай теңізінен бергі Қараойға, сосын жаздың аптап сағымына оранып, сары жібектей толқып жатқан Сартау құмға көз жүгіртті. Бəрін-бəрін көз жанарымен болмаса да, сəулелі көңілмен анық көрді. Тез ақ шолып шықты. Бірақ пəс көңілі ат үстінде жұлдыздай аққан күндерін есіне алған жоқ.

	Төскейіндегі шахмат тақтасындай керілген Алатау алмасының иісі қозыкөш жерден аңқитын. Үлкен-үлкен қызыл алма кімнің жанарын арбамады. Құдай əркімге ырзық-нəсіпті ниетіне, пейіліне қарай береді. Əкесі əлдекіммен кездесіп əңгімелескенде: «Ниетіңе қарай ниетім, пейіліңе қарай пейілім», – дейтін. Жақсы болу да, жаман болу да адамның өзіне байланысты.

	...Дəл қазір желкесіндегі жасыл кілемдей сол төскейге қарамады... Өйткені елден естуінше бəрін-бəрін адамдар бөліпбөліп алған. Жеміс, жидек ағаштарын жұлып-жұлып тастап, биікбиік үй салған...



	Көктем басталғанда арасында тақта-тақта егістігі бар етектегі бау-бақшалардың ішінде жүрген адамдар еңбектің қазанын бұрқсарқ қайнатқанда, кеше ғана жүрегіне келер күніміз кереметтей бай-бақуатты болар деген сенім ұялайтын.

	Қазір Қарағайлының етегі тып-тыныш. Ауылдан төменгі бүлдіргеннің бар түрін егетін төскейде бұл шақта қызыл, көк «Беларусь» тракторлар бал арадай ызыңдап жүрсе, арасындағы қызыл, сары, ақ жаулықты қыз-келіншектер жасыл алқапты жайнатып жіберер еді.

	ХХІ ғасыр басталғаннан бері сол бау-бақша көзді ашыпжұмғандай уақыт арасында жоқ болып, орнына жаңбырдан кейінгі қаулай өскен саңырауқұлақтай жаңа сəулет жобасымен салынған екі-үш қабатты үйлер қаптады да кетті. Бардың жоқ болуы оңай екен.

	Енді жайқалған бау-бақшаның арасында тер-тер болып жұмыс істеп жүрген адамдарды кездестірмейсің, бəрі-бəрі қара жолдың бойындағы қаптаған қалың «құл базарында» жүр. Құл деген атау əуелде басқаларға қалай əсер еткенін Жаныс білмейді, білетіні – өзінің құлағына түрпідей естілгені. Бұл сөзді ұмытқа-нына ғасыр өтті емес пе?!

	Ол базарда кілең жалдамалы сатушы, жалдамалы жүк тиеуші, жалдамалы күзетші жұмыс істейді. Сөйтіп, құлаққа ерсі, халық зердесінен əлде қашан өшкен құл, құлдық деген сөз қайта оралған. Милионнан астам халқы бар, əн болған, жыр болған əсем Алматы шаһарының сол жақтағы иығына қоныстанған осы Қарағайлы елді мекені кеңес заманында Чапай атанды. Чапай негізі бау-бақшамен айналысқан бай шаруашылықтың бірі əрі бірегейі болатын. Бажайлап бағалаған адам осы қарлығаштың ұясындай елді мекенді дүниеде еш жерде кездеспейтін, өте құнды жасыл жібекке ораған асыл гауһартасқа ұқсататынына дау жоқ.

	Адам басына қонған бақытты дер уағында бағалай бермейді. Мүмкін ол да жалт етіп көрінетін сыры жұмбақ, мұңы құпия сəт шығар.

	Осы əңгімеге арқау болып отырған Қарағайлы кеңшарында тұрып, бір ғасырға жуық ғұмыр сүріп өмірден өткен өз əкесі Дулатбай да, оның жалғыз ұлы Іргебай да, оның төрт баласын Кеңес өкіметін орнататындар «жеп», төртеуін неміс фашистеріне қарсы соғыс жалмап, жалғыз қалған тоғызыншысы осы Қарағайлы (бұрынғы Чапаев совхозы) шаруашылығының жылқысын алпыс жыл баққан Жаныс та, Жаныстың құдайға мінəжат етіп тілеп жүріп көрген Сейтегі де, немерелері – Ернұр, Айкерім, Марат та, бұларды өмірге əкелген Жəмилə əжей мен келіні Ерке де – сол ешкім қолыммен ұстадым, көзіммен көрдім демеген бақытты бастарынан өткеріп жүрген пенделер.

	Бұлар бағалай білсе, Ұлы Алатаудың сол мейірімді шапағатына бөленіп, барлық жақсылығын талай-талай көз алдынан өткізді. Бірақ оны əншейіндегі өмірдің ағысы деп қана есептейді. Жеті атасы мекен еткен Алатаудың байырғы тұрғындары: «Осы жерді басқа біреудің иемденуі мүмкін емес», – деп түсінеді.

	Менің оқырмандарымның ерекше жаратылған адамдар жайлы жазылған көркем туынды оқимыз деуі əбден мүмкін. Олары заңды. Кім қалай қабылдайды, қалай түсінеді? Оған болжам айта алмаймын. Өздеріңіз əр кезде көріп жүрген бұл «Жердің иелері» де – қарапайым ғана адамдар. Пəлендей ел таңданатын ерлік те жасамаған, байлық та жинамаған, өздерінің бойына шақ тон киіп өмір сүргендер.

	Алайда өткен өмір ағысы бұлардың тек қазаққа ғана тəн түсінік, түйсігін өзгертті. Ең алғаш Дулатбайдың жас кезінде

	«қарашекпенді» қауға сақал саржағалдар қаптап келіп, бұл елді атақоныстарынан қуып, Алатаудың осы сай-саласына тығыпты. Ол дəуір жайлы жазылған дүние көп, оны сөз ретінде еске түсіргені болмаса қайталамайды.

	Сонда жерінен қуылған Дулатбай осы бүркіт қабақ қия қапталдың түбіндегі ел «Əулиетал» дейтін, бір түп талы бар «Көкқайнар» бұлақтың жағасына боз үйін тігіпті. Жабылып шаңырағын көтеріп, уығын қадап, түңлік бауын байлаған. Онда баспанасы ағаш керегелі, кең шаңырағын үшкір уық көтерген киіз үй болатын. Дулатбай сонда: «Енді осы жерден өліп қана кетемін!» – деп еді, дəл солай болды.

	Ата-бабасы қаншама «Елім, жерім!» дегенімен сол қасиетті жердің жылылығын, жақсылығын тек төрт түлік мал арқылы ғана қабылдайтын. Ашыққанда да, қуанғанда да – тамақ, айшылық алыс жолға аттанғанда да – діттеген жеріне жеткізген көлік əкесі баққан жылқы екен.



	«Қарашекпенділерден» көргенін жасап, шымнан қалаған жер үйге ең алғаш кірген де ұлы атасы Дулатбай.

	Егер замандастары қадіріне жетсе... ең алғаш Жер-анасының жақсылығын көріп, жер үйге кірген қазақ бұл өңірде бар болса, ол да осы Дулатбайдың əулеті.

	Есігінің алдында Дулатбай екті ме, жоқ оның баласы Іргебай екті ме, қазір ешқайсысы осы сəтке дейін ойлап та көрмеген жуан өрік ағашы бар. Жылда жемісін береді.

	Кеше бір отбасына тиесілі жер телімін анықтап өлшеп хаттағанда (бұл да алғаш рет басынан өткен тарих) «Əулиетал» мен Көкқайнар қосылып, Жаныстың ғұмырлық иелігіндегі жер болып тіркелді. Енді қанша ғұмыр сүрерін бір Аллаһ біледі...

	ХІХ ғасырдағы Дулатбайдың тілегі орындалған еді. Ол сол «Əулиеталдан» ешқайда көшкен жоқ. Құт-береке орнады. Оған үрім-бұтағының амандығы – байлық. Келін түсірді. Іргебайы тоғыз ұлды болды. Тоғыз немересі атқа мінгенде төбесі көкке жеткендей болар еді. Неге екенін, айналасын қоршаған тіршілік, басынан өткен заманауи дəуір Дулатбайдың қазақы ұғымымен еш қиылыспады.

	Дүрбелең бір тынымсыз өмір басталды. Бұрынғы «Атақонысым» деп тəңіріндей құрметтеген жеріне кеудесі ала қаптай, қауға бас «қарашекпенділер» қаптатып шым-тастан үй салды. Қазіргі «Николаевка», «Антоновка», «Сергеевка» деген Алатаудың бауырындағы елді мекен сол кезде дүниеге келіп, итше күшіктеді. Енді қазақ өз амандығын емес, солардың, келімсектердің тілеуін тілеп: «Орыс аман болса, қазақ тыныш», – дейтінді шығарды. Олар сұраусыз иеленген жерін тырмалап, өңдеп, егін егіп, неше түрлі көкөніс өсіріп, өмірдің рахатын көріп жүргенде Дулатбайдың балаларының ешқайсысы «Əулиеталдың» топырағына еңкейіп, он саусағының көбесін сөгіп қол тигізіп, терлеп-тепшіген емес-ті.

	Бірақ орыс жүрген жерде тыныштық болмайды екен. Оған елдің көзі жетті. Дулатбай білмейтін қайдағы бір финдер деген мен орыстар соғыс бастағаны жайлы хабар тез тарады. Ақ патшаның қазақты соғысқа алмайды деген уəдесі желге ұшты. Табиғатынан қағазға жазғаннан гөрі айтқан аталы сөзге тоқтаған, байлаған сертке, алысқан қолға сенетін отандастары: «Патша залым сөзінде тұрмады. Солдатқа бала бермейміз. Бала өлгенше шал өлсін!



	Орыстан досың болса, қолыңда айбалтаң болсын», – деп ду етіп, атқа мінді. Одан не пайда? Мылтық, қылыш асынған патша сойыл, шоқпар ұстаған бауырларын соғыста емес, өз жерінде талқандап, қып-қызыл қанға бөктірді де тастады. Іргебай көк шыбықтай төрт ұлын қолымен көмді. Солардың қайғысына шыдамай Дулатбай да «Əулиеталдан» мəңгілік сапарға аттанды. Іле-шала тағы сол «қарашекпенділер»: «Байы да, кедейі де жоқ өкімет құрамыз!» – деп даңғаза дабыр-дүбірді бастады. Ақ, қызыл болып екіге бөлінді... Ақтар мен қызылдар бірінен кейін бірі келіп, осы ауылды жүнін жұлған тауықтай тонады. Тегінде тауықтың жүнін кім көп жұлса, тауық бейшара жүнін жұлғандардан пана іздеп, соған тығыла түспей ме? Адам да сондай. Жүнін көп жұлған қызыл орыстарға тығылды. Ақыры айтқанын істеді. Кеңес өкіметін де орнатты.

	Енді қазақ бұрынғыдай: «Менің жерім. Менің елім!» – деуден де айрылды. «Жер де ортақ. Табыс та ортақ. Қазан да ортақ!» деген жарнаманы жамылған Кеңес өкіметі он тоғызыншы ғасырдағы ақ патшаның «жаңашыл» серкесі – Ресейде қаңғыған «қарашекпенділерді» қазақ жеріне алғаш аттандырған Столипиннің жымысқы саясатын жиырмасыншы ғасырда көсем Никита Сергейұлының қолымен салтанатпен жүзеге асырды. Ұры да, қары да сыйып кететін кеңпейіл қазақ жеріне, еліне «Тың жəне тыңайған жерді игеретіндер» деп қайдағы-жайдағыны қаптатты да жіберді... Мына Дулатбаев Жаныс бəрін-бəрін көрді. Дос болды. Содан бері «Əулиеталдың» айналасына кім ат байламады. Қырғыздар қуған дүнгендер де иі жұмсақ елге, құт-береке орнаған жерге тығылды. Ең ақырында 1970 жылдары өзбектер қуған күрттер келді. Осы Қарағайлыда оларға: «Сені қырғыз не өзбек жерінен қуды», – деген пенде болған жоқ. Дəл бір бауырындай балпайып келіп, Дулатбайдың немересі Жаныстың оң жақтағы іргесінен үй салды. Қазақ: «Партияның міндетін абыроймен орындап, қойды елу миллионға жеткіземіз!» – деп кеуде соғып, жазда Үшқоңырда, қыста Қараойда, Сартау құмда мал соңында жүргенде, олар Қарағайлының көкөніс, бүлдірген егетін бригадасына кіріп, жылы, дəмді жерге тұмсығын тықты. Егемендікке қол жеткен күні қазақтар: «Тəуелсіз халық болдық. Енді Қазақ республикасы атанамыз. Жиырма ғасыр бойы ата-бабамыз армандаған бақытқа қолымыз жетті. Енді жер де, ел де қазақтікі. Жасасын қазақ мемлекеті!» – деп қуанышы қойнына сыймай далақтап жүргенде, олар ел басшыларының: «Бəрін жекешелендіріңдер!» – деген əмірін қолма-қол іске асырып, баяғы бүлдірген егетін ауыл іргесіндегі ең тиімді, құнарлы жерден еншісін молынан қарпыған. Енді «Егеменді елміз» деген сөздің егесі – жердің иесі емес. Иə, иесі басқалар. Келімсекке қазақ жерінің тұтастығы да шарт емес, жеке басының пайдасы қымбат. Кеше жерді сатуға рұқсат еткенде сол келімсек күрттер Жаныс құсап: «Бұл – менің атақонысым», – деген жоқ. Жаныстың жанындағы үйін кəріс Пак Сергейге көп долларға сатты да жіберді. Құдай сақтап ел басына қауіп-қатер төнбесін, төнсе жерді сатып бəрі кетеді, бірі де қалмайды. Жаныс қалады...

	Сергей Пак əне-міне дегенше жарты гектар жерді өрнекті қызыл кірпішпен əшекейлеп қоршап, кəрістердің үй салу дəстүрімен үш қабатты коттедж тұрғызды. Қайда жүрсе де ұлттық қасиетіне берік қой. Ауласын көк шөп еккен даяр шыммен əсемдеді. Есігінің алдындағы бассейінді əуеліде қаржысын аямай, су тасығыш машинамен толтырды. Өйткені Қарағайлыда су торабы жоқ. Тазалық керек. Жетісіне бір ауыстырады.

	Ал енді Жаныс зейнетке шыққаннан кейін Дулатбайдың тамының орнына көтерген үйіне кірген. Балалары жан-жағынан қосып еді, көк шатырлы үйі жалпайды да қалды.

	Бірақ бұл отбасына осы жаһанда бұдан артық, бұдан қымбат, бұдан сəулетті үй жоқ. Болуы да мүмкін емес. Жер-жаһандағы жұмаққа айырбастамайды. Табиғаттың да, тағдырдың да тылсымы күшті. Адам ішкі жан дүниесімен қабылдамаса, қадірлемесе не ғажайып қымбат дүниенің көк тиындық құны жоқ. Көршілері Сергей Пак пен Авраам Моисейдің сəулетті үйіне айырбастамайды. Жаныс қарияның өзі де, тұқым-тұқияны да – сол түсініктің, сол қалыптың адамдары.

	Есігінің алдындағы бұтағы қоралы қойға пана болатын өрік пен «Əулиетал» бұл отбасына жылдың төрт мезгілінде төрт түрлі ғажайып сұлулық сыйлайды. Бұлар оны да табиғаттың сыйы деп қабылдайды. Дулатбайдан қалған бар байлық осы. Бесінші ұрпақ иеленген асыл мұра. Оны Дулатбайдың үрім-бұтағы ерекше қымбат қазына деп есептемейтінін түсінетін, түйсінетін бұл ғаламда тірі жан жоқ шығар.



	Көктемде аппақ ақ гүлге оранады. Жазда жапырағынан жапжасыл гауһар моншақтай дəні көп. Жанарыңды қариды. Ал жаз ортасында сап-сары алтынға оранады. Күздің бар қуатын, нұрын бойына сіңіріп, алқызыл сары шапақ шашады. Қыста барып көрсең, ғасыр жасаған, өмірдің барлық қыр-сырына қанық, бірақ, «Мен соны көрдім. Білемін!» демей, ойлы көзімен үнсіз қарайтын ғұлама қарт абыздың алдында тұрғандай сезінесің. Сырлы, рахат бір күй кешесің. Жаныс қазір дəл сондай күйде тұр.

	Жаныстың күнбатыс қапталындағы – осы Қарағайлыда сонау елуінші жылдан бері тұратын, алғаш келгенде жап-жас, ел, «қоғам мүлкін жымқырғаны үшін Сталин соттатыпты» деп күңкілдеген, желке шашы жалбыраған, тайқы маңдай, мұрыны қолағаштай, көзіндегі бір елі шынысы бар көзілдірігін тастамайтын, бұл күнде бетін əжім торлаған, сөйлегенде екі езуі көпіріп кететін Авраам Моисейдің үйі.

	Авраам – Қарағайлының тірі архиві. Келгелі шаруашылық қоймасының кілтін ұстады. Кемі екі гектар жерді күміс шипырмен, биік табан тастың əр үш метрінен Самарқандағы еврейлердің қолынан шыққан əсем кірпіштен өрнектеп діңгек орнатып қоршатты да, Иерусалимдік жобамен ол да үш қабатты сарай салды. Кеңестік заманда: «Мұндай ғимарат орнатуға сенің еңбек табысың жетпейді», – деп баяғыда темір торға қамар еді, бағы кере қарыс екен. Ұлы атасы сақалды Мавр тиініне дейін талдаған «кемелденген капитализм» қайта келді де, жел оңынан соқты.



	* * *



	Егемендікке елдің қолы жеткеннен кейін Жаныс та жетпіс жыл ортақ қазанға жинаған адал еңбегінен енші алды. Бір қызығы сол енші əкесі баққан, одан кейін алпыс жыл өзі баққан, бағзы біреулер:

	«Қарасай батырдың жылқысының тұқымы», – десе, енді бірі: «Ой, бұл – ақ патшаның заманында полковник шенін иеленген Сарыбай бидің асыл бозайғырының ең соңғы қалдығы», – деп əспеттеген Бозайғырдан өскен мыңнан астам жылқыдан бұған бір қотыр тай да бұйырмады.

	Тағдырмен таласып болмайды екен. Тəлейіне үлкен атасы Дулатбайдың табаны тиген, бірақ өзі маңдайының терін төгіп, бір күрек шымын аудармаған екі гектар алма бақ бұйырды. Алғаш Кеңес өкіметі құрылғанда əкесі Іргебай елден жиналған жылқыны бағыпты. Сол кезде бораздасын аңызға айналған Қарасай батыр жылқысының тұқымы ма, əлде Сарыбай би малының қалдығы ма бозайғырды соқаға жегіп жыртып берген осы екі гектар алма баққа қолы жетті.

	Енді алма бақты бұрынғыдай совхоз жұмысшылары баптамайды. Бір талы бір келі болатын қып-қызыл алмасын ағылып жататын машинаға тиеп, көршісі Авраам кілтін ұстаған қоймаға тасымайды, жылқышы Жаныстың үрім-бұтағы азық етеді.

	Туған жерін ардақтау – ұрпақтың парызы. Демек, Қарағайлы ауылының шетіндегі Алатаудан құлаған сай саласы, бел-белесі бүктеліп келіп, бүркіт қабаққа айналған қия беткейдің түбіндегі «Көкқайнар» тұнбаның суын ішкен, ауасын жұтқан Дулатбайдың үрім-бұтағынан өткен бұл əлемде бақытты ешкім жоқ.





Бірі кəрістердің, екіншісі еврейлердің архитектуралық жобасымен бой көтерген ғимараттың ортасындағы қазақи үйді Алматыдан əр жарты сағат сайын келіп, ең соңғы аялдамасына тоқтайтын автобустан түскендердің бəрі-бəрі көреді. Олардың:

	«Мынандай Алатаудың етегінде таза ауа жұтып, тап-таза табиғаттың құшағында тіршілік еткендер нағыз бақытты жандар ғой», – дейтініне күмəн жоқ...

	Бір кездері Жаныстың əкесі жылқысын Алмалы асуынан асырып, «Ақсүйек» тепсеңін қиып өтіп, Байсауыр жайлауында жусатып, қазіргі Көлсай көліндегі мемлекеттік қорыққа жетіп жайлаған екен. Ат аяңымен жүрсе, түстік жол. Желе жорта бастырса, жерге түскен шық кепкенше жетіп баратын жер. Өзіне ол жайлаудың дəм-тұзы бұйырмады. Үшқоңырды жайлады.

	Жылқы десе жылаған баласына қарамайтын қазақ емес пе, екіүш жылдың ішінде Іргебай баққан колхоз жылқысы үйірлі табын болыпты. Ол кезде жалғыз ХТЗ трактор ғана бар екен. Оның

	«тілін» білетіндер де бірен-саран еді. Бірде сол ХТЗ-ға алғашқы құйған жанар майы таусылса, трактористері – Жайлыхан мен Тасыр от алдырмақ болып сиырдың сары майын қайнатып құйып, соңынан ауданаралық МТС-тан инженер шақыртып əлек болыпты. Оны көргендер тірі жүргенде бұл да бір күлкілі аңыз еді. Енді ол да ұмыт болып барады.



	Содан бері бұл бақ бүкіл Алматы қаласындағы халыққа азық болды. Шаруашылықтың экономикасына көп үлес қосты. Енді сол жердің жылылығын ет-жүрегімен қабылдауды уақыт Дулатбайдың ұрпағынан талап етті.

	Шындықты айтқаннан ешкімнің шырқы бұзылмайды. Жаныс пен Сейтек алма бақты қанша қарап баптағанымен, тілін таба алмай жүр. Алғашқы жылы бұлар көп алмаға сыртынан сұқтанып мəз болып, енді байитын болдық деп жүргенде, бір түннің ішінде ұрланып біткенін бір-ақ көрді. Əр ағаштың басында қалған селдір-селдір алмаға қарауға беттері шыдамады. Ой, Алла-ай, заман адамдарды өзіне қалай ыңғайлай қояды?! Қарағайлыда ұры қаптады да кетті.

	Қалай да қарпып қалуға үлкендерден бастап есін білген балаға дейін жанталаса ұмтылғандықтан ба, тырысқандықтан ба, сыртта қалған итаяқты кімнің қашан, қалай іліп əкеткеніне көз ілеспейді. Ағаш басындағы алма түгілі есігіне екі құлып салып, ауласында аңдып жатқан иесіне білдірмей, қой, ешкі, ірі қараны қораның төбесінен кіріп көтеріп əкететіндер көбейді.

	Аузы күйген Жаныстың отбасы келер жылы сол алманы көз ілмей бағуын бақты. Жер-ана өнімді де жақсы берді. Алайда ел секілді саудалап та, сатып та мандытпады... Қарағайлыдағы шырын-шарап өндіретін зауыт та жұмыс істемей, бар өнім есік алдында жатып, шыбын-шіркейге жем болды. Шіріп далада қалды. Кеңестік дəуірдің «кең кеңірдекті» елді даңғаза дабырмен алдаусыратқан идеологтері «Жер ана» деген қасиетті ұғымды екі сөзінің біріне тіркеп, арзандатып жібергендіктен бе, жоқ, əлде келімсектердің жүрдім-бардым сезіммен, жеңіл-желпі мақтағандықтарының əсері ме, Жер-ана деген ұғымның маңызын да, салмағын да Жаныстың үй-іші жеңіл сезінетін. Оны да Сейтек жаңа байқады. Алма бақтан пайда таппады. Жерді игере алмады.

	Ескі Газик есігінің алдында бұзылып тұрғалы екі жыл болып қалды. Жұмыс жоқ. Талай мекеменің табанын тоздырды. Біріне білімі жетпейді. Екіншісіне жасы шақ келмейді. Қара базарды да, құл базарды да түгел аралады. Теңдік алған қазақтардың қаңғырып бір үзім нан үшін базарда жүк тасып жүргенін көрген сəтте көңілі құлазды. Онда да орын жоқ. Қарақалпақтан келген ағайындар екі доңғалақты арбасын сүйреп маңына жолатпады.



	Бүгінде амалдың жоқтығынан ескі машинаны шұқылаған ол əкесінің жанына келгенін байқамады.

	– Сейтек!

	Газиктің тұмсығындағы табан тірегішке шығып, əлденені бұрап жатқан Сейтек ту сыртына жалт қарады. Көнетоз шек-пенін иығына ілген əкесі желкесінде тұр екен.

	– Бұл машинаға қанша жыл болды?

	– Он жеті жыл. Қолындағы жиырма төртінші кілтті ашық тұрған мотор қақпағының желкесіне қойып, бүкшеңдеп жерге түсті.

	– Осы сен Қарағайлының винзауытына бардың ба?

	– Ата, ол зауытты Алматыда тұратын бір əйел жекеменшік етіп алған. Жұмысқа өз туыстары мен таныстарын алады. – Əкесі Сейтектің орнына мектептен қайтып келе жатқан ең кенже немересі Марат уəж қайырды.

	– Осы мықты біледі.

	Сейтек «не дер екен» деп Жанысқа көз қиығын салды.

	Марат сегізінші сынапта оқиды. Егемендік алғалы бері Қазақстанда қаптаған партияны да, саяси ағымды да жақсы біледі. Медресседе оқығанына үшінші жыл. Құран кəрімді айтқанда дүмше молдаларды жаңылдырады. Осы кезде кешегі коммунистердің көбі ораза ұстап, имам болған. Дұрыс оқымайды деп Марат соларды сынап, мінеп отырады. Оның дұрыстығын атасы іштей сезеді. Бірақ біреудің сыртынан күстаналағанын құптамайды. Ал, ел басшыларының халықтың өз қолымен жинаған мал-мүлкін кім көрінгенге таратып жатқанын іштей жаратпайды. Қарағайлы шаруашылығында адал еңбек еткендердің несібесін қайдағы біреу көзін бақырайтып қойып жеп кетті. Осындай іс-қимылын, қателігін айтқанын да ұнатпайды. Ал немересі тартынбай сынап, мінейді.

	Туысынан адалдық пен əділдік жолында өмір сүрген Жаныс немересін іштей жақсы көреді. Соған иықтанған Марат əкесіне аға есебінде көңіл бөледі.

	Шаруашылықта жұмыс істемеген, ешқандай еңбек үлесі жоқ адамдарға халықтың қазынасын тарата берсе, маңдай теріміздің ит пен құсқа жем болғаны да. Бұл – социализмнің «Еңбек етпеген ішіп, жемейді» деген қағидасынан санасына сіңгені. Жаныс əлгінде винзауыт жайлы сөзді баласының жұмыс таба алмай қиналып жүргенін сезген соң айтқан. Шарасыздықтан сүлейтап болып сəл тұрды да, үйге қарай бұрылды.

	Халықтың көзін бақырайтып қойып тонап жатыр. Əрі кім тонап жатыр? Бастықтардың өзі. Иə, өзі. Мараттың бұл пікірі атасына ұнамады. Есікке тақап қалған Жаныс бойын тіктеп артына бұрылып, оған салқын қарады. Иығына ілген кітап қапшығын қолына ұстап өкшелеп келе жатқан Марат кілт бөгелді.

	Сейтек май-май комбинезонының қалтасына қолын салып, серейіп сыртта қалды. Көзі ашық. Көкірегі ояу. Елдің қазіргі басынан кешіріп жүрген ауыр тұрмысын, бұрын барша халыққа қызмет ететін қазынаны, ғимараттарды мемлекет байлығы деп қорғайтын адамдардың ашкөздене сұғанақтанғанын көргенде байыбына жете алмай, əр алуан қиялға түсетіні бар. Ол да əкесі Жаныс секілді еркіндіктен ерекше жақсылық күтетін. Күтетін де не керемет тəтті қиялға бататын. Теңдікті алсақ, бəріміз бақытты ғұмыр сүреміз деп ойлайтын. Тышқақ лақты, ақсақ қозыны көздің қарашығындай бағармыз деп топшылайтын. Ендігі ел өмірі тіпті басқа. Оның қарапайым арманымен, пайымдауымен қиылыспайды. Тарихи кезеңге сын көзбен қарап, ақыл таразысына салатыны да бар. Дұрыс па, жоқ бұрыс па оған көңіл де бөлмейтін. Айналасындағы ауыл, аудан басқарған ағайындардың дүниеге қасқырдай ұмтылғанын, сол ниетіне қарсы келгендерді аямай жапыра сындырғанын көргеннен кейін ішіне сыймады ма, бірде:

	«Өмір не болып барады? Теңдік алғандағы мақсатымыз бай, кедей болу ма?

	Менің халқым бұрын да осындай қомағай ма еді? Жо... жоқ, аңғал, ақкөңіл секілді еді ғой. Осы күнгі тіршілікке қарап бағаласам, «білгішпіз, тапқырмыз, батырмыз» деп мақтанғанмен, өткеннен тəлім алмаған сияқтымыз. Кешегі, иə, кешегі Кеңес өкіметі орнағанда ел жақсылары, көзі ашық, көкірегі ояулар, байлар елден қашып кетіпті. Байдың тұқымы, діндардың əулеті деп азды-көпті оқыған ел сыйлайтын адамдарды қуғындапты. Кедей-кепшіктің жан бағып отырған малын тартып алып ортаға жинапты. Сөйтіп: «Кеңес халқын коммунизмге жеткіземіз!» – деп жер əлемге жар салып жүр едік, оны да құрттық. Тегі, кеңестік өкіметтің заңы, мақсат-мұраты, бағыт-бағдары – қағаз бетінде барша халықтың жақсы өмір сүруіне арналған ақиқат. Оқу тегін.



	Денсаулыққа қамқорлық тегін. Жұмыссыздық жоқ. Адамдар бай, кедей деп бөлінбеді. Тең құқылы. Бұндай қоғамды жаман десек, адалдық болмас. Демек, қоғамда жамандық жоқ. Сол қоғамды басқарған адамдарға байланысты сияқты. Əлгі Ленин жарықтық 1921 жылы-ақ: «Кеңестік өкіметті күйрететін – орыстың ұсақ ұлтшылдығы», – деп бекер шала бүлінбеген екен. Ақыры сол жымысқы саясат түбіне жетті. Өзін-өзі жұтты», – деп əкесіне қараған. Жаныс не айтады. Үндемеген күйі «Мынаны күйреуік ой жеңе бастаған екен» деп ойлаған сəтте аяқ астынан əңгімешіл бола қалған Сейтек ойын былай сабақтаған:

	– Иə, тəуелсіз мемлекеті бар еркін халық болдық. Ғасырлар бойы армандаған тілегіміз орындалды. Өзімізбен-өзіміз атақ-даңққа бола айтысып, тартысқанымыз болмаса, теңдікке қолымыз жетті. Адамзат өмірге келгелі қан төгілмей қол жеткен шығынсыз теңдік осы екен. Содан не өзгерді? Əлде қан төгілмей күрессіз келген тəуелсіздіктің салмағы жеңіл ме?» – деп еді, Жаныс жауап қатпады. Қиялай көз тастап бір сəт бөгелді де, өрік ағаштың түбіндегі ағаш креслосына ақырын аяңдап барып жайғасты. Ол Сейтектен бұндай сөз күтпеген. Өмірге осыншама жауапкершілікпен қарап, ой тоқтатар деп те ойламайтын.

	«Момын, достыққа берік, ала жіпті аттамайтын адал, біреу өзі келіп тиіспесе, өзі бастап жаға жыртпас жалғызым» деп тəуба жасайтын. Бұл жолы тікенектей қадалып сөз тосып тұрған Сейтекке уəж қайырмауға дəті шыдамады. Өмірге бұрын келіп, ұзақ ғұмыр сүріп, көпті көргені болмаса, саясат жайлы пəлсапа айта алмайды. Таяғын орындығының жанқанатына сүйеп, тамағын кенеген кезде Сейтек сөзін жалғады:

	– Міне, мен ердің жасы елуге келіп қалдым. Қайда барсам да жұмыс жоқ. Бұл еркіндіктің маған не керегі бар? Байдың құлы болуым керек пе? Қандай қоғамда тіршілік етіп жүргеніміз белгісіз. Барша халықтың болашақтағы мақсаты не? Бай, кедей болып екіге жарылып өмір сүру ме? Түсінбеймін.

	Бай мен кедей қашан ынтымақтасыпты?! Бүкіл тарихта таластартыспен келе жатыр емес пе? Ұрыс-керіс бар жерде айқын болашақ жоғы бесенеден белгілі. Теңдік алдық деп тағы елірдік. Сол теңдік кімнің пайдасына шешілді? Адал еңбек еткендерді нарықтық дəуірде тіршілік етеміз деп базарға апарып қамады.



	Халықтың ырыс-несібесін негізінен қолы да, жолы да арам жемқорлар жеді.

	Жаныс ақырын тамағын кенеді. Сейтек алқымына тығылған пікірін кілт үзді. «Қызбаланып кеткен жоқпын ба» дегендей əкесіне қарады. Жаныс: «Жаңа заман енді ғана басталды. Тəй-тəй басқан сəби жығылады, тұрады, жүреді. Соған қарап оның келешегіне болжам айту қиын», – деп таяғымен алдындағы қаптап жүрген құмырсқаны түртпектеп отырып, сөз бастады:

	– Кеңес үкіметі əу баста-ақ тексіздерді елге бастық қойды. Қойды баста деп теке сайлады. Текті əулеттен серке жасаса, барлық арам пиғылымызды айтып, онсыз да арзан ар-ұятымызды бетімізге шыжғырып басар деп қорықты білем. Сол текешіктер əлі де төрт түлік малдың алдында келеді. Тегі жарымаған сол текешіктер шарбы май жинағанша шыдайсың.

	– Шыдап жүр емеспіз бе?

	Сейтек əлгінде машинасын сүрткен қолындағы қірқожалақ матаны ашық кабинаның еденіне лақтырып жіберді.

	– Бұл күн де басыңнан өте шығар, балам. – Жаныс шарасыздана тоқтам айтты.

	Сейтек əбден жүйкесін жұқартқан қыжылын тежей алмады.

	– Бұл ел 1991 жылы егемендікті алғанда 1930 жылғы қателік басқаша түрде қайталанды. Сөйтіп қарапайым халық еңбегіне тиесілі елу миллионға жуық қой, ешкі «қасқыр бастықтардың» аузына барып түсті. Көпшілік құр алақан қалды. Бірлі жарым еншісін алғандар он қойын баға алмай араққа айырбастап, ол біткеннен кейін қалаға қарай андыздады. Соның нəтижесінде мыңға тарта ауыл бомба түскендей шашылып қалды.

	Сейтек осы жерге келгенде жазда Павлодарға пойызбен барғандағы жол бойынан көрген малы жоқ қу далада қаңқайып керегелері қалған, адамы жоқ ауыл орындары көз алдына елестеді:

	– Əйтеуір алпыс жыл тырбанып баспана салғаның жақсы болды, – деп əке еңбегін бағалап, тəубасына бір келді. – Егер отызыншы жылғыдай біздің ауыл киіз үйде отырғанда, теңдік алған қазақ нағыз аштықты, қырғынды басынан өткерер еді. Бұл күнəні кім көтереді? Тарихшылар, саясаткерлер, зиялы қауым:

	«Голошекинді əлі жазалау керек!» – деп жүр. Ал тоқсан екінші жылдан кейінгі көз алдымызда жасалған қылмыстарға жауапты кім? Галстук тағып, костюм-шалбар киген, ғылыми коммунизмді

	«оқыған», «білгіш», «қазақтың Голошекиндері» халық алдында қашан жауап береді? Мұны əлі ешкім талап еткен жоқ. Мыңдаған тонна алтынды көзді бақырайтып тұрып, оннан-мұннан қашқан қулар бөліп алды. Əлі де тонап жатыр. Шынымен-ақ осылай іздеусіз, сұраусыз кете берер ме екен?

	Жаныс Сейтектің артық-кем айтқан ой-толғамдарын тыңдап сабырға шақырды.

	– Бəріне уақыт – төреші. Жақсылық жасасаң да, жамандық жасасаң да алдыңнан бір шығады. Күту керек, – деп орнынан тұрды.

	Баласының таусыла сөйлегенін бірінші рет естігені. Ақырын басып бара жатып: «Жаны күйген Құдайын қарғайды», – деген рас-ау-деп ойлады. Сейтектің бір жарым жыл бойы жұмыс таппай күйініп жүргенін біледі.





	2

	– Ерке, сен бүгін көңілсізсің ғой.

	Енесінің сөзіне келіні жауап қатпады. Кең етекті көк сəтен көйлектің сыртынан киген етек-жеңі өрнекті жасыл көнетоз камзолының қалтасына құнжыңдап отырып қолын жүгірткен Жəмилə Абылай ханның, Абайдың, Сүйінбайдың, Құрманғазының суреті салынған теңгенің қалдығын шығарып, барбайған саусақтарымен сипалай жинап отырып былай деді:

	– Бұл тіршілікке түсінбедім. Баршылықтың қадірін жоқтықта білесің деген рас. Кеше ертең не ішеміз, не киеміз демедік. Зейнетақымыз бəріне жететін секілді еді. Қазір мың теңгенің құны бір сомға татымайды. Сенің қара сиырдың сүті, жирен биенің қымызын базарға апарып сатып əкелген теңгеңмен дүкенге барып едім, қант пен сүт, нан алуға əрең жетті.

	– Ол да жақсы ғой, апа. Бүгін бар тапқанымды базардың иесі сыпырып алды.

	– Неге? – Жəмилə мол денесімен бұрылып, таңдана көз салды. Жалпақ əжімдер торлаған ақсары бетіне тепкен берекесіз ойды жасыра алмады.

	– Немене қарыздар ма едің? – деді.

	– Жоға.

	– Онда қандай əкесінің құны бар?

	– Байдың баласы емес пе!

	– Қайсы бай?

	– Сəдібектің баласы.

	– Əлгі, осы ауылдың бас есепшісінің баласы ма? Кеңес өкіметі кезінде министрлер төрағасына көмекші болған жігіттің қызын алған, жалпақ қара, жайын ауыз ұлы ма? Қайдағы бай, осы Қарағайлыға келгенде Сəдібектің есігінде иті де жоқ болатын. Одан бригадада оншақты жыл салпақтап жүріп, фермаға есепші болды. Көрінгеннің қосын сүйреп, ақыры кеңестік заман қожырай бастағанда бағы жанды, бас бухгалтерлікке жетті.

	– Несін айтасыз, Таусамалдағы базарды сол сатып алған.

	– Ол бесіктен белі шықпай жатып, сонша көп ақшаны қайдан алған? Əкесі Қарағайлы шаруашылығының байлығын ұрлап тыға берген бе? «Тазша салды кесірді, екі аяқты көсілді» деген осы болар.

	– Сол жігіт: Базарда жүргендеріңе, экологиялық тазалыққа бірнеше күннен бері көк тиын төлеген жоқсыңдар», – деп бір мен ғана емес, барлығымыздың қалтамызды қағып алды.

	– Өкіметтік тəртіп бар емес пе?

	– Өкіметте тəртіп болса өстір ме еді? Əркімнің өз тəртібі бар.

	– Ой, сұмдық-ай! Бұрынғылардың «Балақтағы бит басқа шықты» дегені осы болар. Социализмде өмір сүргенде пəлендей бастық болмасақ та, адамдық құқықты қорғайтын мемлекеттік тəртіптен тəлім алдық емес пе?

	– Қазір кімнің бастық екенін білу қиын. Бастық көп. Бірі екіншісіне жіберсе, ол үшіншісіне жұмсайды. Əрқайсысының өз заң-закөні бар. Сіздерге айтқан жоқпын. Өткенде осынша қымыз, сүт сататындай қанша малың бар, куəлік əкел деп талап етті. Сіздерге айтып мазаламайын, өзім-ақ бітірейін деп əкиматқа барсам, ол, ең алдымен, малыңның саулығына мал дəрігерден анықтама əкел деді. Əр алған анықтама қағазға ақы төлетеді.

	– Құдай-ау, əлгі əр үйдің итіне куəлік ал деп жүрген мал дəрігері жұмыссыз бос жүр емес пе? Оның анықтама беретін қандай құзыры бар.

	– Иə, бос жүр. Сонда да сол кісіге барсам: «Ақысыз жұмыс істемеймін, бес жүз теңге əкел», – деді. Бердім. Қанша малымыз барына анықтама берген əкимат та ақы төлетті.

	– Құдай-ау, біздің мемлекет Қазақстан емес, қағазстан болды десеңші... Бар болсын, бар болсын. – Жəмилə түңіле қолын бір-ақ сілтеді.

	– Сейтек жұмыс іздегелі бір жарым жыл болды. Білдей механизатор. Бүгін де кетіп еді жаңа ғана келді. Байқауымша, ештеңе табылмады-ау. Аштан өлсек те базарға барып жүк сүйремейді.

	Ерке күлді. Бұл күлкісін түсіну қиын еді.

	– Ол жүк таситын жұмыс қарақалпақтан келген ағайындардан артылмайды, апа..

	– Жəмилə! – Екеуі де сырттан естілген Жаныстың даусына құлақ түрді.

	– Көкем келді, – деді Ерке.

	– Өрістегі сиырдың қайтатын уақыты болды. – Жəмилə бүгежеңдеп орнынан тұра бере: – Е, жай ма? – деп Жанысқа жауап қатты. Есіктен кіріп келе жатқан Жаныс кейісті уəж қайырды.

	– Жайы жай ғой, əлгі сиырды жекелік жайылымыма түсті деп Нəдір күрт қамап қойыпты.

	– Енді бұл ауыл малын қайда жаяды? – Жəмилə шарасыздана орнына қайта жайғасып, Еркеге:

	– Шайыңды даярла! – деді.

	Жаныс үлкен диванның есік жақтағы қанатына барып тізе бүкті. Сонан кейін кеудесін тіктеп, шарасы мол, жас шағында от шашып тұратын, бұл күнде қызуы қайтқан қозға ұқсас көзін бəйбішесіне қадап:

	– Балаларды жібер, Құдайдан қорқар, қамақтан босатар. Сыртынан көз салдым. Біраз мал тұр, – деді Жаныс.

	Жəмилə сол сəтте:

	– Сейтек-ау, Сейтек!– деп, баласын шақырды. Əлгінде үндемей түпкідегі өз бөлмесіне кіріп кеткен Сейтек қайта шығып:

	– Апа, неге шақырдыңыз?– деді.

	– Нəдірдің қамағында тұрған сиырды əкел! – деді.

	Нəдірді ең алғаш Өзбекстаннан қашып келгенде екі жыл ақысыз, пұлсыз времянкесіне кіргізіп баққан. Сейтек ол неге қамады деп сұрамады. Анасының айтқаны айтқан. Күртесін иығына іліп шыға бергенде Жаныс:



	– Жай сөйлес. Өзі де түсінер, – деді.

	Сейтек – сұңғақ бойлы, келте танау, жақ сүйегі шығыңқы, шүңірек көз қарасұр жігіт. Өтірік айтпа, біреудің ала жібін аттама. Адал болсаң, абыройлы боласың деген қағиданы берік ұстанған. Сол тəртіптен табанын тайдырған жоқ. Сыр білмегендер əуелде қатал деп ойлайды. Олай емес. Түсіну керек...

	Қалың қара қасын түйгенде жанарын терең шыңыраудың түбінде жылтыраған қос тамшы ма деп қалуың мүмкін...

	Ол көрсоқыр да емес, том-том болып жазылған кеңестік тарихты да оқыған. Демократиялы мемлекетпіз дегеннен бергі жарық көріп жатқан газеттерден де көз жазбайды. Саясаткерміз деп өзін-өзі дəріптеп, теледидардың алдын бермейтін, бірақ ішегі қып-қысқа, парасаты төмен замандастары секілді əлі жетпейтін жүкті арқалағысы келмейді. Тарихтың тереңіне, қитұрқықуысына, ұңғыл-шұңғылына зер салып байқауға Жаныстың да, Сейтектің де құлқы жоқ. Оны өздері де мойындайды. Іргебайдан қалған колхоз жылқысын баққан Жаныс баласын институтқа жіберді. «Қарағайлының жылқысын сен де бақ!» – деп зорлаған жоқ. Ауылшаруашылық маманын даярлайтын жоғары оқуға қабылданды. Қуанды. Дос-жаран, ағайын-туысқа той жасады. Үшінші курсты бітіргеннен кейін əр нəрсені сылтауратып оқуын жалғамады. Жалғыз баланың амандық-саулығын тілеген ата мен ана оған да қарсы болмады. Ойлана келіп Жаныс: «Орманшы боламын деп институтқа түсіп едің, аяқтамадың. Енді бос сөзді қайтесің? Техниканы білсең, далада қалмайсың. Жарайды, орта білім алдың. Ақ пен қараны таныдың. Сенің бізге амандығың керек», – деп алты ай шопырдың оқуын оқытып, «Газикке» отырғызған.

	Əкесі талай ақыл-кеңес, үлгі-өнеге айтты ғой. Сейтектің есінде ерекше сақталғаны аулаға картоп ектіріп, онысы ойдағыдай шықпағанда: «Жер қадірін білмеген жетесіздерше осылай тұқым себе ме? Басыңа қиындық түскенде бауырың да, балаң да бақпайды. Осы жер бағады!» – деп кейігені.

	Жаныс пен Жəмилə баласының жақсылығына қуанудан да қорқатын. Жалғызымызға тіл-көз бола ма деп жасқанатын. Сол Сейтек ойламаған сəтте отбасын құрды. Самсыдан осы Еркені əкелгенде ата-анасы алғаш рет қуаныштан жер-көкке сыймады.



	Ес біліп, етек жапқалы Жаныс пен Жəмилəның дəл сол күнгідей қуанғанын да, жылағанын да осы аймақта ешкім көрмегенді. Ол қуаныштың көз жасы екенін бəрі түсінді.

	Сол Сейтек анасының айтқанын орындап, Нəдірге барып еді, қамақта тұрған көп малдан екі сиырды сөзге келмей шығарып берді. Желіндері сыздаған болар, қораға қарай тұра тартты. Солардың соңынан келген Сейтек үйге кіріп, сиырларды əкелгенін айтып қайта шықты да, өрік ағаштың астындағы тақтай орындыққа барып отырды. Іле-шала шелегін көтерген Ерке көрінді. Жаныс пен Жəмилəның отбасына шексіз қуаныш сыйлаған балаларының анасы Еркеге Сейтек ел секілді айлап-жылдап соңынан жүгіріп, өліп-талып ғашық болып қосылған да жоқ.

	Ерке сыртқа шыққаннан соң өрік ағаштың түбінде отырған Сейтекті көрді де, аялдап сəл тұрды. «Жұмыс таптың ба?» – деп сұрамақ болды да райынан қайтқан. Сонан соң шарбақтағы ақ бұзауды жетелеп шығып, қара сиырды иітіп қазыққа байлап, саууға отырды. Сейтек те Ерке жөн сұрар деп ойлаған. Өйткені түнде жатқаннан кейін ақылдасқанда Таусамалдағы орман шаруашылығының директоры, балалық шақтан бірге өскен жолдасы Дəулетбайға жолықпақ болып келіскен.

	Ауылдың кешкі қарбалас шағы. Ортаңғы жолды шаңдатып, бір топ бұзаулы сиырды қуалаған жас жігіт айғайлай сөйлеп Нəдірді сыбап өте шықты. Бұрын осы жолмен ары-бері өткеннің бəріне үретін дəу көктөбет шау тартты ма, соған делдейіп қарап сəл тұрды да, Сейтектің алдына келіп көлденеңдей жатты. Ақ шелекке күрпкүрп құйылған сүтті тыңдай отырып Сейтек сонау бір өткен өмірін есіне түсірді.

	Дəл осындай жаздың алғашқы аптасы еді. Сейтектің бір қарағанда қып-қысқа, кеше ғана басынан өткендей əңгіме болатын, ал қиындықта, əсіресе соңғы кездегі жанын жейтін жұмыссыздықпен өлшесе ғасырға созылғандай өмірі баяу тамған тамшыдай.

	...Жолдастарымен Ақсеңгірдің арғы жағындағы Самса деген жерді мекендейтін шапыраштылардың тойына барғанда киіктің лағындай Ерке деген қызды алғаш рет көрген еді... Көрді де ғашық болған. Соны байқаған достары: «Ей, шыныменен жақсы көріп қалсаң, темірді қызған кезде соқ, алып қашалық та кетелік!» – деп желпілдеген. Қыз алып қашу дəстүрі қазақта қашаннан басталғанын кім білсін. Сол кезде қыз алып қашу бір əдетке айналған. Əр ауылда-ақ «қыз қашып кетіпті» немесе «пəленшенің қызын алып қашып кетіпті» деген хабар алдыңнан шығатын. Сейтек күлген. Үйленемін деген ой қаперінде болмаған. Аяқ астынан жолдастары қолқа салып қоймаған. Бірақ, берік байлам айтпай, ыржалақтай берген. Күле берген.

	Қыз да қылықты екен. Көзіне көзі түскен сайын жаны жайнап жəутеңдеген. Бір Сейтек қана емес, Ерке де сондай өрттей сезімді бастан кешіп жүргендей көрінді. Ол уақытта жастар арақ ішпейтін. Соның өзінде қызық еді. «Атқоймақ», «жылтыр-жылтыр», «Тиін салмақ», «Ақсүйек», «жаңылтпаш» деген секілді ойындарды ойнағанда таңның қалай атқанын байқамай қалатын.

	Ай жарық. Самсы ауылы биік дөңнің етегінде. Ауылдан төменгі жазық саздауыт болғандықтан, аяққа жұмсақ. Той басталғандағы іңір қараңғылығы сергіп, көгілдір аспандағы алақаныңа төгілейін деп дірілдеп тұрған самсаған сансыз жұлдыз биіктеп кеткен.

	Ақсүйек ойнаған қыз-бозбала ештеңені елеп-екшер емес. Əншейінде бойы сорайып икемсіз көрінетін ұзын сирақ Сейтекте ес жоқ. Бұл қызық тойға ауылдасы, замандасы Дəулетбай «тентек» болмаса келмес те еді. Соның жеңгесінің інісі үйленіп, Дəулетбай ешкімнің шақыруына қарамай, дəл бір өз үйінің тойы секілді бүкіл жолдастарын ертіп келген-ді. Бұл бір кеңестік заманның алпысыншы жылдан кейінгі кең қолтық бола қалған шағы болатын. Бір отбасына он қой, бір сиырдан артық мал ұстатпайтын Никитаның заманы өткен-ді. Елдің де еңсесі көтеріліп, бар қуаныш ортақ деп ойлайтын. Жап-жаңа «Газикке» мініп келген Дəулетбайдың бір шоғыр жылтырағанын иығына ілген, ешкімнен сый-құрмет күтпейтін, жұмсасаң өз балаларыңдай құрақ ұша жүгіретін достары той-думанға көрік бергендей еді.

	Ал досы, құрдасы Дəулетбай əн айтқанда жанып кететін. Ұшы үлпілдеген қалың қара бұйра шашы бұрқырап, ақ тер, көк тер болып той-думанды қыздырып жүр. Бір оңашада баяғы өзімде болмаса да, өзгеде болсын деп ойлайтын домбал Дəулетбай жанына таяп:

	– Ей, сен, ана қыздың айналасынан кетпедің ғой, – деген.

	– Онда не шаруаң бар? – деді Сейтек те.

	– Ей, егер шынымен жақсы көрсең, алып қашалық, – деді ғой сонда Дəулетбай.



	Ол кезде қазіргідей жастарда еркіндік жоқ. Ұяң. Сүйетінін айтуға ұялады. Ең пысығы ақын болмаса да ақын болып, өзі оқыған ақындардың өлеңінен көшіріп, дəл бір өзі жазғандай өліпталып хат жазатын. Сейтек солар секілді хат та жазған жоқ. Сейтек жауап қайырмай қалқайып тұр еді. Дəулетбай «Алтыбақан» ойнап, əнге басты дейсің.



	Арасы Алматының алыс емес,

	Қосады туыстарды бел мен белес.

	«Ұлы атаң баптаған қыран құстай –

	Жасқанба!» – деп анашым берді кеңес.

	Оу, үкілі кəмшат бөркің-ай,

	Қыздарыңның көркін-ай.

	Ұсынсам қолым жетер ме,

	Көктегі айға еркін-ай,– деген.



	Дəулетбайдың өлеңін естігенде жанындағы қазақ үйден əгугайлап айтыстың көрігін қыздырып жатқан ересектер демін іштеріне алып, бір сəт тына қалды да:

	– Əй, мынау кім? Ей, Бейсенбай, сенің құда балаң бей? – деді біреуі.

	– Е...е...е, оның осындай соқпасы бар. Ұлы нағашысы Екей емес пе?

	– Иə, иə, біздің қызырымыз қызға кеткен.



	– Самсы мен Ақсеңгірдің тамыры бір.

	Шыдатпас жүйрік атты қалың дүбір.

	Қыздары бұл ауылдың қылмың қағып,

	Айтыспай меніменен бекерге жүр.

	Сүйінбай, Жамбыл атам дауылдатқан,

	Қызғанда ақ нөсер боп жауындатқан.

	Ұлылардан алатын сыбағам бар –

	Мен бір бұтақ соларға жаным тартқан!

	Үкілі кəмшат бөркің-ай,

	Қыздарыңның көркін-ай.

	Ұсынсам қолым жетер ме

	Көктегі айға еркін-ай,



	– деп гуілдеткен Дəулетбай өзгелерден əрлімін, əсерлімін деп ойлайтын. Өзімен бірге жүрген бозбалалардан ажарының, айдынының артық екені де рас. Мақтап жіберсең от кешеді.



	Үкілі кəмшат бөркің-ай,

	Ерке қыздың көркін-ай

	Ұсынсам қолым жетер ме

	Көктегі айға еркін-ай.



	Жұрт əуелдегідей емес, қолпаштап қол соғып гулеп жатқанда Қарағайлыдан бірге келген Тоқтабек Сейтекті бүйректен нұқып қалған.

	– Не болды ей саған?

	– Мен қазір ақсүйекті машинаға қарай лақтырам. Сен барып машинаны тез оталдыр. Дəулетбай махаббатқа мас боп жүргенде Ерке қызды аламыз да кетеміз. Ал, мына Екейдің сексен ақын, елу бақсысы қызды, ештеңені байқамайды. Еркені қолтығыма қысқан күйі аузын басып, ауылға тартамыз да кетеміз, – деді.

	– Ей, ертең «қызды алып қашқандар» деп сотталып жүрмейміз бе?

	– Бол, тез!

	Ұзын, арық Сейтек машинасына қарай жебедей зулады. Той қызып жатыр. Жаңа машина тыз ете түскен. Жүрегі дүрсіл қаққан Сейтек рөлге жармасып отыр. Осы сəтте Тоқтабек киіктің лағын көтергендей Еркені қолтығына қысып, жеп-жеңіл жүріп келіп, отыра бере:

	– Ақырын айда. Газды ептеп қана бас, – деді.

	– Ей, артымыздан қумай ма?

	– Дəулетбай жүрген соң бізді кім іздейді. Арнайы шақырылған тойдың қонағы да емеспіз. – Тоқтабектің жалпақ алақаны Еркенің аузын басып, танауынан ғана демін алдырып келеді. Сонау Ташкент, Шымкент, Тараздан бергі үлкен, қара жолға түскенде:

	– Бас газды! – деп, қызды еркін дем алдырған. Сонда ғана Еркенің үні қарлыға шығып:

	– Ертең сендерді сотқа берем. Түрмеде көзіңді жылтыратамын! – деді. Үні үзіліп-үзіліп əрең шықты.

	Сейтек сот деген сөзді естігенде тежегішті қалай тез басқанын байқамай қалған. Еркенің сөзін машинаны тоқтатып отырып тыңдады.



	– Ей, неге тұрсың? – деп Тоқтабек зірк етті.

	– Қой, апарып тастайық, – деген Сейтек.

	– Жүр, кəне. Енді аты жеткен жерде жауап береміз!

	Моторы бүлкілдеп тұрған «Газиктің» газын Сейтек бар пəрменімен басты. Ерке ышқына жылаған.

	Алдына Еркені ұстап отырған Тоқтабек домбал маңдайымен терезені соқты. Қаншама қатты тисе де, ашу шақырған жоқ. Еркені енді бауырына тартты. Нəп-нəзік, жаңа ғана бүр жарған гүлдің сабағындай Еркенің денесі сексеуілдің шоғындай қарып өтті. Өзі де өмірі қыз құшақтамаған, сыртынан сұқтанып, сілекейі ағатын Тоқтабек емес пе?! Екі арадағы таудан ағып түсетін өзеннен өткеннен кейін батылдана бастады.

	– Біздің ауылды көрген жоқсың. Жайнаған алма-бақ. Сендердей емес, Алатаудың құшағында отырамыз. – Аузы тынбай келеді. Қолы да еркінсіп, əуелгідей емес балғын денені еркін сипап, самбырлауда. Жуан білегі қап-қатты төстегі қос анарға тигенде ентігіп Еркенің өңіне қарады. Жас ботаның көзіндей ызалы қос жанары оның жүзіне қанжардай қадалды. Пора-пора тер басты.

	– Ей, Сейтек, – деген сол қалпымен.

	– Сен немене? – деді Тоқтабекке. Бұнысы: «қысқарт» дегені еді. Еркені өзі жақсы көргеннен кейін басын тігіп алып келе жатыр емес пе? Иə, дəл солай.

	– Əр нəрсенің орны бар. – Бұл əкесі Жаныстың өзіне айтатын сөзі.

	Қыз құпиясы көп қой. Істің əзіл-қалжың емес екенін сезінген Ерке өзін мына добалдай, айран құйған сары мес секілді салдырлақ алып қашса, соттаспай-ақ, «барған жерінен қайтып келген» деген ағаш атқа мінбей-ақ, үйге қайтамын. «Қаладан келген достарыммен серуендеп қайттым», – десем, елдің бəрі сенеді деген тоқтамға келген. Ал ана рөлде отырған ұзын қара бірден-ақ ұнаған. Бірақ ауылдан шыққалы үнсіз. Аузына су толғандай. Жағын ашпағаннан бері: «Е...е...е, бұл бір бозөкпе біреу болды», – деп түйген еді, қателесіпті. Əлгі бір ауыз қысқа сөзі жүрегін жылытты. Тоқтабектің жып-жылы құшағында апай төске оранып отырып, ақырын көз қиығын Сейтекке тастаған. Ауылдың əпербақан бойдақтары секілді қызбаланып, қызғаныш та білдірмеді.



	Машина Алатаудың етегін бөктерлей жүріп, өр жақтағы жүрекке ұқсас биік ақ шоқыға жалт бұрылды. Тастары төңкерілген тар жолмен жүріп, шоқының астына кіріп кетердей жақындады да, шипырлы, көк шарбақпен қоршалған үлкен үйдің алдына тоқтады. Сейтен Тоқтабекке:

	– Жүгір, апам мен əкеме келін əкелгенімізді айт! – деді де, Тоқтабектің құшағындағы əуелгідей туламай отырған сəнді киімді Еркенің қолтығынан ақырын қымтып ұстап, өз қатарына отырғызып: – Бұл біздің үй, – деген.

	Сен келісесің бе, келіспейсің бе демей, тағдырына билік жүргізгеніне күйінді ме, жоқ тағдырына мойын ұсынды ма, Ерке екі алақанымен бетін басып, дірілдеп жылап жіберген.

	– Жылама! Құдайдың бұйрығы осы шығар, – деген Сейтек. Бұл да əкесі Жаныстың айтатын сөзі.

	Ағайын бір жұбаныш, бір қуанышта ғой. Көрші-қолаң Сейтектің жұпыны тіршілігін құлпыртып жібеген. Қолма-қол кешірім сұрауға Самсаға аттанды. Жеңгелері Еркенің жайын біледі емес пе: «Ерке қыздың ондай ойы жоқ болатын, барып өзінен сұрап білеміз», – деп, күн шықпай Тау Чапай – қазіргі Қарағайлыға сау етіп бір топ «елші» келген. Қуғыншылар Еркені оңаша шығарып сұрағанда енесі «не дер екен» деді ме, айналшықтап жанынан кетпеді. Сонда Еркенің уəжіне риза болған.

	– Жеңге, мен сүйгендіктен келдім! – деген болатын. Енесінің көзінен қуаныштың ыстық жасы ақты. Тықылдаған жеңгесі:

	– Еркем-ай, сəл ойлануың керек еді, – деді.

	– Жеңеше, сүйген адамының жылдап, айлап ізін бағып, «бұл қандай пенде екен» дегендер жақсы дəулеті үшін отбасын құрайды. Ал шын махаббат, иə, мен оны сізге түсіндіре алмаймын, – дегенде, Жəмилə бауырына басып: «Бақытым менің, бақытым менің, бақытым менің!» – деп мейірленген. Естіп тұрған елдің ет жүрегі езілген.

	Келер күні шымылдық құрып, өз бөлмесіне қараңғы үйлеріне кірген. Ақжайма үстінде шешінген сұлулықты көріп, бұл сəтті өмірде басынан өткерген де, өткермеген де бар деп ойлаған. Тегі, кейбіреулер сұлулықты жарық сəуледен іздейді. Ол көзді арбаған, көңілді марқайтатын көрініс болар. Ал қараңғылықта көрген сұлулық тым бөлек. Тəндегі тəттіліктің дəмін татып көрмеген екі бірдей сымбатты дене бірін-бірі тиіп кетсе, оттай қарып, ендіенді қосылмаса, мəңгілікке алыстап кететін армандай сезінген. Енді бірде қызған болат сымдай біріне-бірі тартылды. Дірілдеген көк болаттай тамыр күшпен ұялыққа сүңгігенде Еркенің сондағы еш дыбысқа ұқсамайтын үні... Содан кейін таңға дейін көктамырдың сол ұяда дірілдеп тұрып, бойын кернеген ыстық, иə, керемет ыстық жалында таңға шыдап тұрғаннан бергі екеуі бастан кешкен махаббатты ғашықтардың бірде-бірі көрген де, сезбеген де секілді. Сейтек: «Сүйдім!» – демепті, Ерке: «Сүйесің бе?» – демепті. Осы жасқа келгеше «əй!» деп Сейтек айтпапты, «бұл қалай?» деп Ерке де жөн сұрамапты. Бұл күнде ұлы ер жеткен, қызы бой жеткен...

	Қара сиыр мен көк құнажыннан дəу шелек сүт шығады. Ерке қайқая көтеріп тұсынан өте бере:

	– Кеш батты ғой. Ернұр бүгін жай келеді. Үйге кірмейсің бе? – деді.

	Сейтектің ойы үзілді. Қас қаққандай сəтте бəрі өте шықты. – Дəулетбаймен кездестің бе?

	Жауап беріп үлгермеді. Үйден Марат аптыға шығып:

	– Əке, сіз көріп жүрген сериял басталды. Тез-тез, – деді де жалт бұрылып, үйге қайта кіріп кетті. Созғалақтай орнынан көтерілген Сейтек «Бұл заманның балалары бақытты ғой. Дүниетанымы мол. Біздің жастық шаққа ұқсамайды», – деп ойлады.



	* * *



	Əкесі жанында жүрсе, Сейтек одан қуат, күш алып, тіршілік қамы, тіпті, ойына кіріп шықпайтын. Кейде Жаныс екеуі бірігіп жұмыс істегенде тең-тұсы секілді əзілдеп, шымшылайтыны барды. Бірде əкесі:

	– Сен қызықсың. Жерге де жан жылулығы керек. Ол да жұмсақ алақанды жақсы көреді, – дегенде, Сейтек:

	– Сізді ауылшаруашылық институтына апарып, бір дəріс оқыту керек, ə? – деп қалып еді, əкесі шалғы мұртын сипап:

	– Менің заманымда оқу болмады. Болғанда-а-а-а ...

	Орнынан көтеріліп күрегін алған Жаныстың жан дүниесіндегі осы сəттегі айтылмаған арманды, өткен өміріне деген өзегін өртеген өкінішті біреу түсінсе ғой, шіркін. Оны бұл заманда ағайындарына айтып жеткізе алмағанын Жаныс түсінеді. Бұрынғылардың: «Ағайынға қадірің жоқ бетіңді көреді, қатыныңа қадірің жоқ, етіңді көреді», дегені рас.

	Сол айғай аттаны жоқ, кімнің де болса қателігін сыртынан емес, көзіне шұқып көрсететін, əр кезде əділдікті айтатын, қуаныш екен деп далақтамайтын, қиындықта тозған арба секілді қирап жолда қалмаған, қайраған алмас қылыштай қайыспайтындардың сарқыты, енді бүкіл əлемді шарлап іздесе де табылмайтын, даланың ең соңғы данагөй қарияларының бірі – Жаныс. Кəдімгі ел: «Тағдырына қара тастай қатал Жаныс», – дейтін қария бұл күнде не қилы ойға малтиды. «Өз жерімізге өзіміз иелік етпей, келімсектердің кетпенінен қалғанын да қанағат етіп едік. Ұлы атабабамыздың асыл мұрасындай туған жерді батырларымыз қорғап, ұрпақтан-ұрпаққа аманаттап кетіп еді. Бір толқын сол ата аманатына адал боламыз деп жанын құрбандық етті. Біріміз жер бетінен қазақ деген халық құрып кетпесін деп біреуге жағындық, біреудің озбырлығын көріп тұрып, шарасыздан соның сөзін қолдадық. Осы аманатты ақтаймыз, сақтаймыз деп небір қорлыққа, зорлыққа бас идік. Қандай жағдайда да қасиетті аманат жүрегімізде тұрды. Енді жер де, су да, тау да – қазақтікі. Иə, Алла, осы берген бақытыңды қайтып ала көрме!» – деп жатса да, тұрса да тілейтін Жанысты біреу біледі, біреу білмейді.

	Əкесі Іргебай өлгенде Жаныс баладай жылаған. Уақыт бəрін де ұмыттырады. Қазір ұмытты. Сол жылағанына бір-ақ куə жан бар. Ол – Жəмилə. Ол кезде Сейтек тіпті жас болатын. Жалғыз үйлі жылқышыны жұбататын көрші-қолаң алыста. Дүниеде басқа түскен қайғыға ортақтасып, адамды жұбатудың қиын екенін Жəмилə сонда басынан өткерген. Жəмилəның ата-анасы сонау жылғы Ақ патшаның ажал құрығынан қашып аман қалып, Арқадан ауып, жан сауғалап осы Алатауды паналаған. Ол өзінше тарих. Əр адамның ғұмыры, бағаласақ, тарихтың бір парағы...

	Жаныс əдеттегідей алма бағын аралап, артық-ауыс арам бұтақтарын қиып келіп, теледидардың алдындағы диванға жайғасқаны сол еді. Қарсы керегедегі дəу теледидарда сөйлеп отырған кəріс десе кəріске де ұқсас, қазақ десе қазаққа да ұқсас бастық:



	– Қыруар қаржыны босқа шығарып, Қазақстан жерінде баққан малдың етінен Австралиядан немесе басқа Еуропа елдерінен əкелген ет əлдеқайда арзан, – деді. Оның бұл сөзін естігенде отқа отырғандай орнынан қарғып тұрды. Отырғандарды, сонан соң бала-шағасын тез шолып шығып:

	– Мынау не сандалады? – деген.

	– Арзан ет жейміз деп отыр, – деді Жəмилə.

	– Оттапты! – деді сонда Жаныс. – Осындай соқыр, солақай адамға өкімет басқар деген кім?

	– Қария-ау, бірдемені біледі деген шығар.

	– Бұл білсе кеңірдегін қалай толтыруды біледі. Халықтың табиғатын білмейді. Ертең ел байлығы таусылғанда өсек аяң айтуды біледі. Білетін адам мұндай сөз айтпайды. Қазақтың бақыты да, байлығы да жерінде.

	Əдетте балаларының көзінше мемлекет адамдарына сын айтпайтын. Өлгендердің қателігін де əңгімелемейтін оның мемлекет басшыларының қателігін сөз етпеуі – жетпіс жыл кеңестік заманнан қалыптасып қанына сіңген əдет.

	Бір кезде талай ағалары өкімет адамдарының атына айтылған ауызекі бір ауыз оғаш сөзі үшін сотталып, туған жерінің топырағы да бұйырмаған. Содан жүректері шайлыққан. Көрші Молотов атындағы колхоздың адамдары Қарағайлыдан отындыққа қарағай жығып əкеткеніне ашуланған Əтеке деген туысы: «Мына Молотовтың қулары тауды тонап жатыр», – дегені үшін «ит жеккеннің» түрмесінде өмірімен қоштасқан. Оны да басқа емес, осы ауылдың «ұзын құлағы» жеткізген. (Молотов – Кеңес өкіметі басшыларының бірі, ұзақ уақыт Сыртқы істер министрі болып қызмет атқарып, тоқсан жылға тарта өмір сүріп ХХ ғасырдың аяғында өмірден өткен, білгір саясаткер).

	Ал ел сыйлаған ғұламалардың атына қазақ баласы ешқашан ғайбат айтпаған. Ел кез-келгенді сыйламаған. Бұнысы – өсетін ұрпақ жақсысын, жайсаңын, қадірлісін сыйласын, құрметтесін, оны жоғалтса, халықтық қасиеттен айрылады дегені еді.

	Ол қипалақтап орнына қайта отыра беріп:

	– Осы бүгінгі халық көсемдерін кейде түсінбеймін. Еркіндік, теңдік алғанда, ойланбай аузына не түссе соны айта бере ме? Жауапсыздық. – Ол ə дегендегі алқымына кептелген райынан қайтып, күмілжи тіл қатты. Негізінде: «Жаңа заманның көш басшылары – осы азаматтар. Ертеңгі өскен ұрпақ атын ардақтап мақтан етеді. Үлгі етеді. Соған сай болулары керек!» – демек еді. Жеткізе алмады.

	Жаңа үйге кіре диванның бас иініне сүйей салған шолақ, жеңіл шапанын алды. Дəл бір өзі қой бағып азаптанып жүргендей. «Иə, деймін-ау, əр халықтың өз кəсібі бар. Біздің кəсіп – төрт түлік малды өсіру. Соны өсіру үшін осы жерге терін де төккен, жанын қиып қанын да төккен». Осылай өзімен-өзі күңгірлеп сөйлесіп, тағы да сыртқа шығып кетті. Министр экономикалық даму жайлы, сауда-саттық жасау жолын талдап, ұзақ сөйледі. Дастарқан шетінде əлденені жамап отырған Жəмилə:

	– Бұл кісі бұрын не істеген? – деп сұрады Сейтектен.

	– Бизнесмен екен.

	– Оқыған ба?

	– Мəскеуден білімін жетілдіріп, тəлім алған.

	– Қазақшасы қалай екен?

	– Ту, апа, менің білетінім, орысша оқыған қазақтың бəрі – орыс.

	– Е...е...е. Ал бізнес деген не? – Жобасын Жəмилə біледі сонда да ой сабақтағысы келіп отыр.

	– Менің білуімше, мазмұнды қорытындысы алдап-сулау. Орысшасы купи, продай. Сіздерше айтқанда, «қызыл құлақтың» жаңа түрі. «Жаңа қазақ» жаңаша кəсіппен айналысқысы келгені де.

	Бұрынғы қазақтар арзанға алған затын қымбатқа сататындарды «қызыл құлақ» деген. Сейтек соны айтып отыр. Баласының жауап бергеніне қарап түсінгені бастықтың сөзін ол да ұнатпады.

	Қысқасы теңдігін алған ел ə дегенде қуанды. Жан жүрегімен қуанды. Келімсектер, оның ішінде Дулатбайдың жерін он сегінші ғасырдың жетпісінші жылдары сұраусыз тартып алғандардың ұрпағы бұрынғыдай кеудемсоқтық жасамай аяғын тартып басып, аузын байқап сөйлей бастаған. Талайлар-ақ осы уақытта: «Ой, Алла-ай, енді солқылдақтық жасамай халықтығымызды танытатын шығармыз. Нағыз қазақтығымызды əлемге бір əйгілерміз», – деп үміттенген.

	Содан ел іші бейне дауылдан кейінгі теңіздей тына қалды. Тыптыныш. Бұрынғыдай: «Коммунистік міндеттеме, бесжылдықтың жоспары орындалсын. Кемелденген коммунизм үшін!» – деген екпінді сөз ентігін басты.

	«Қыстаудағы малға жем-шөп тасылық», – деп алда-жұт болған бастық та жоқ. Өйткені халықтың бəріне ортақ малды жалмап, жеп құртты. Дала қаңырап бос қалған. Енді не істерін білмей, дала-дала болып отырған ел аз уақыттың ішінде: «Базар-базар», – деп апынкүпін болды да кетті. Кімнің не істеп жүргені беймəлім, шопыр Сейтекті бригадир бұрын: «Анда барып жем алып кел», «Мұнда барып қыстауды жөндейтін құрылыс жабдығын əкел» немесе

	«Алматының жолын жақсы білесің, селхозтехниканың тетігін тап. Сен олармен жақсы таныссың, ал басқаларды жіберсең, ештеңе бітірмейді», – дейтін.

	Егемендікті алғалы тыныш. Салдырлақ «Газик» бұрынғыдай зулап Сейтекті қызықтырмайды. Он күн астында жатып, бес күн үстінде жүріп от алдырса бір күн жүріп, Еркенің сүт, айран сатып тапқан тиын-тебеніне құйылған жанар майды жұтып алып, есігінің алдында қаңқайып тұр.

	– Апа, теледидарды көресің бе? – деді Марат.

	– Қойшы тəйірі, басымды ауыртты. Қазір сабақтан Айкерім келеді. Соған жеңіл-желпі тамақ даярлаймын.

	Айкерімі – екінші немересі. Оныншы сыныпта оқиды. Қыз бала əжесіне жақын. Ал əлгі үлкен немересі Ернұр əжесі секілді сұңғақ сары болғанымен, мінезі, жүріс-тұрысы аумаған атасы. Əлденеге көңілі толмаса, не жақсы, не жаман демей бұрылады да кетеді. Кере құлаш, жалпақ жауырынды. Таңға аққан ыстық жалын оңай ма, Ерке қиналып, əрең босанған немересі атасына тартқан. Құс тұмсық. Жүзінде ғана Еркеге сəл-пəл ұқсастық бар. Салбыраған қалың ернінде қуақы бір күлкінің иірімі тұрады. Кейде сол жылымыққа қарап, көңілді екен деп қалсаң алданасың. Ол сол бейнесін бұзбай тұрып: «Керегі жоқ сөзді айтып тұрсыз», – дейді. Демек, оның ойы да, жоспары да, бағыт-байламы да, түсінік, түйсігі де бөлек. Бұл мінезі Сейтекке ұнамайды. Кейде қыжыл билеп:

	– Сонда не істейміз? Ашып айтпайсың ба? – дегенде, бəрін үндемей тыңдап отыратын Жаныс:

	– Не бітіргенін көресің ғой. Күт. Ол да өзіңдей азамат! – деп араласады.

	– Міне, менің атам Бейбарыс бабасына тартқан, – деп Ернұр арсалақтап, атасының мойнынан құшақтайды. Баяғы Жаныс па, қуыршақтай бүктеліп немересінің қолтығына кіріп кеткенін байқамай қалады. Жаныс Құдайға риза. Өзі тоғыз ұлдан қалған жалғыз еді. Қанша тырысып ақ кемпірін (онда келіншек болатын) аймаласа да, Сейтектен басқа ешкім болмады. «Жалғыз баланың жолында жаным құрбан» деп жүргенде Еркесі үш гүл сыйлады. Енді: «Алла бəрін көрдім, ризамын. Осылардың алдында алсаң, арманым жоқ», – деп жатса да, тұрса да тілейді. 1989 жылы зейнеткерлікке шықты. Егемендікті алған жылы дүниеден өткен ауыл бастығы: «Жер телімін алыңыз, еңбегіңіз бар», – деп үйінің жанындағы екі гектар алма бақты ұсынды.

	«Ақсақал, Қарағайлы – үлкен ұжым, соның бір бөлімшесісіз. Мына жаңа мемлекеттің бастығы шаруашылықты таратамыз дегенді күнде айтады. Ал ол менімше тиімсіз. Оған дейін талай уақыт бар. Не заманнан бір ауылмыз. «Бөлінгенді бөрі жейді, жарылғанды жау алады», Сіз түсінбегенде кім түсінеді?! Əйтеуір жер де, ел де, мал-жан да өзіміздікі ғой», – деп, кабинетіне шайын алдырып отырып бар сырын шерткен. Орынды пікірді Жаныс қабылдап, келіскен. Сейтек тез қолға алып, іс-қағазын заңға сай жасаған. Ол бастық заманның, тіршіліктің ұстараның жүзіндей қылпылдап бұлай тез өзгеретінін білмеді.

	Уақытты кім ұстаған?! Сырғып содан бері күн де, ай да, жыл да аққан судай өте шыққан. Жерді күтіп баптау айтарға оңай. Бұрын-соңды айналыспаған Дулатбай əулетіне жеңіл-желпі емесін көрсеткен.

	Жаныстың бар уақыты алма бақтың арасында өтеді. Таңның бозалаң сəулесі түскен сəтте тұрып, аралап шығады. Сол əдетімен ертеңгі шайын ішіп, өріктің қалың жапырағы жапқан күнқағарға барып отыды. Мəсісін шешіп, сіңірі адырайған арық аяғын алға соза бергенде, тік етектегі үлкен қара жол бойындағы

	«Əулиеталды» бетке алып келе жатқан көп машинаға көзі түсті. Əуелде «Əулиеталға» мінəжат етіп, тəуба жасағандардың бірі болар деп жорамалдады.

	Алайда бұрын өзі көрмеген ұзын қара машинаны жол тəртібін сақтайтындардың көкжағал көліктері қоршап, жетелегеніне қарап алғашқы жорамалынан айныды.



	Үйіне қарай тұра тартқанын көргенде асыға-аптыға аяқ киімін тез киді.

	Адам не ойламайды. Жақсылық жанға жақын. Қазіргі ел басшысының əкесі Əшіммен жазда жайлауда, қыста қыстауда бірге жүрген, ағайын туыс болып сыйласқан. Сол əкемді көргендерден жалғыз осы қария қалған еді деп іздеп келе жатқан болар деген ой қылаң беріп, қуанып кетті.

	Бастық түспей жүрген үй ме, би болмаса да би қонақ болған текті атаның тұқымының тұяғы. Оның үстіне Ерке босағасын аттағаннан бері дастарқаны кеңейе түскен. Келіні ақ жарқын, ақкөңіл. Əр нəрсеге сабырмен, сəулелі оймен баға беретін. Жайда анау-мынауға бұлай елпектемейтін Жаныс тез тұрып: «Үйге қонақ келе жатыр», – деп хабар берді.

	Қалбалақтап қайта шығып бара жатып келініне: «Жай адамдар емес-ау, дастарқаныңды əзірлеп, қымызыңды бапта, балам. Самабар қоя сал», – деп кеңес берді.

	Жол инспекторының машиналары ысқыртып кеп, бау-бақшаның шетіне тоқтады. Кабинадан ыршып-ыршып шыққан милиционер «Мерседестің» жүргізушісіне бағыт сілтеп ортаға əкеліп, «тізе бүктіріп, шөгерді». Алдыңғы есіктен қарғып шыққан қара галстукті, талдырмаш денелі, сұңғақ жігіт лып етіп артқы есікті ашты.

	Табаны жарты кез, ұзын сирақтың табалдырықтан көрінгені сол еді, уыз құйған бүйендей шұбатылып, беті «бес гектар», аузы

	«алты соти» дерлік, кекіл шашы маңдайына лықсыған орыс жігіті көрінді. Ап..а..а, мына кісі əнеу күні Ата Заңды ұстап тұрып, президентке ант берген бастық, премьер-министр, – деді Ерке.

	Ол жанында тұрған енесіне «апа» дегенді таңдана созғанымен, соңғы сөздерін өте тез айтты. Уыз толтырған жуан бүйенге ұқсас жігіт машинадан шығып, жалтыраған сұр костюмының түймесін ағыта ақырын жүріп, шарбаққа сүйеніп таң-тамаша болып қалған Жанысқа:

	– Салам, ақсақал! – деді. Жаныс сол кезде сабырмен:

	– Сəлем-сəлем, балам! – деп шөр-шөр, егеудей ұзын саусақты алақанымен бұның қолын алды.

	– Ақсақал, Иван Васильевич Тимошенко! – деп, Тимошенкодан сəл аласа, қызыл шырайлы, дорба бет жігіт ағасы таныстыра бастады. Оған көңіл бөлмеген үкімет басшысы алма бақтың ішіне кіре бере:

	– Да, земля хорош! – деді.

	Соңында тұрғандардан Жаныс пен Сейтектің танығаны – шымыр денелі, бидай өңді, Қарасай ауданының əкімі мен өз ауылының бастығы. Жаныс қанша дегенмен талайды көрген, тіпті, қазақ қадірлейтін, сыртынан ел: «Жиырмасыншы ғасырдың пайғамбары» дейтін Қонаевпен жайлауда да, қыстауда да талайталай кездескен. Тек, мына жаңа заманның ағынына түсінбей абдырағаны ғой.

	Жаныс Тимошенконы таныстырған, бұрын осы ауданды басқарған, қазір облыс əкімінің орынбасары болған жуан ақсары азаматқа бұрылып:

	– Е...е..е, жол болсын. Бұрын бастықтар малдың амандығын білуге келіп, бізді де көретін еді. Бұл күнде мал бақпаймыз. Жайша жүрсіңдер ме? – деді.

	Ол Жаныстың өзіне бағыттаған сауалына жауап қатпай, елпектеп премьерге ілесе тез-тез басып соңынан кетіп бара жатып:

	– Жай, жай, ақсақал. Бұл кісі жерді, елді көремін, – дейді. «Елді» дегені – өзінің сыпайылық сақтап қыстырғаны.

	– Жөн-жөн, қазір ел мен жерден басқа не қалды?

	Премьердің жанында жүруді өзіне үлкен мəртебе санаған облыс əкімінің орынбасары оның астарлы ойына онша мəн берген жоқ. Кейде өзімен-өзі отырып көрген-білгенін, елден естіген Қарағайлыда болып жатқан өмір тынысының мəн-жайын бастықтарды көрсем сұрармын дейтін. Құдай айдап өздері келді. Сол кəрі кеудесіндегі қордаланған көп қыжыл орайы келгенде есінен шығып кетті. Үйге келгенде үйдей дауды айтпайтын салтсана жеңді. Сөзіне көңіл бөлмегені көңілінде кілкілдесе де:

	– Жас мемлекетті басқару оңай емес! – деп өзін-өзі жұбатты.

	– Əй, Сейтек, дастархан даярла! – деді даусын көтеріп.

	– Жо-жоқ, қария, осынша адамға əуре болмаңыз, – деп ауданның жаңа əкімі шыр-пыр бола кетті.

	– Биеке! – Əкімнің аты Болат-би екенін біледі. Өзінше құрмет көрсеткені, көңіл сыйса, бəрі сыяды. – Қуыс үйге кіріп, құрғақ ауыз шығу біздің халықтың дəстүрінде жоқ екенін білесің.



	Қарттың түсінігінде халық Биді патшадан кейінгі патша деп білген. Ал əлгі «болыс» деген мəнсап – қарашекпенділер келгеннен кейінгі «бар малын шығындап» ел билегендердің лауазымы. Теңдік алған соң ескірген атауды ел құлағына жеткізбек ниетпен «Биеке» деді. Жаныс қарапайым болғанымен, қара тілге жүйрік-ті.

	– Адам емес, жыланға да ақ тамызып шығарған халықпыз, – деп ақырын мытып өтті.

	– Ендеше, оны үкімет басшысы шешсін.

	– Өкімет басы конторында шешім шығарады. Есігімнің алдына келген соң, оның еркі менің құзырымда.

	– Ойдөйт, ақсақалымыз мықты ғой, – деген жол тəртібінің инспекторына аудан əкімі: – Бекер Дулат бола ма?! – деп жауап берді.

	Бұл кезде Тимошенко алма бақтың жартысын аралап шыққан. Жаныс алғаннан бергі үш-төрт жылдың ішінде кейбір қурап кеткен. Ол солардың жанында аялдап, ал гүлдеп тұрғандарына сүйсіне назар салды. Кейбір түйін тастағанын барбиған саусағымен сипап, екі бүйірін таянды. Қол созым жердегі «Əулиеталға», сонан соң беткейде өскен қарағайға қарады. Іштей: «Тамаша жер. Күйеу бала үлкен күлше жегісі келеді. Қызық, оған бұл жерді алуға кім кеңес берді екен?!» – деп таңданды.

	Күнбатыс қапталдағы кең аңғардан леки соққан самал қышқылтым шайыр иісімен гүлдің жұпарын бүркіп тұрғандай еді.

	Ол жарты кез табанымен көк балаусаны жапыра басып, Жаныстың үйінің алдындағы топқа қарай аяңдады. Жақындай бере:

	– Жакси, қария. – Ерекше мейіріммен жымиды. Сонан соң бұл жерді не деп атайтынын орысша сұрады.

	Ернұр шапшаң уəж қайырды.

	– Қарасай батыр серіктестігі, – дейді.

	Тимошенко алдындағы аузынан түкірік шықса қағып алайын деп елпілдеп тұрған өзімен бірге келген облыс, аудан əкімдерін барлай шолып:

	– Что такой Қарасай? – деп сұрады.

	– Қарасай батыр. Ол менің нағашым болады! – деді Ернұр батылдана түсіп.

	– А...а...а. Предки да?..



	Иван Васильевич Қарасай батырды білмейтін. Соны байқатпауға тырысты.

	– Батырларды құрметтеу керек, – деді.

	Ол кезде аудан Қаскелең деп аталатын. Иван енді өзі ғана күнбатыс қапталға қарай аяңдады. Облыс əкімінің орынбасары ермеді.

	Иван Васильевич енді, əне, өз терісіне өзі сыймай, алма бақтың арасындағы шалғынды жапыра тəкаппар пейілмен бірде алға басады, бірде тоқтайды. Дем алады, алмайды. Жер мен көктің иесі жалғыз өзі секілді құдіретті мəнсаптың буында жүзіп барады.

	Жаныс осы сəтте оның бүкіл болмысына қарап: «Бақыт, бақыт дейміз, сол бақыт та соқыр. Егер соқыр болмаса осыны он орап алатын азаматтар бар емес пе?» – деген ығы-жығы ойда тұрды да:

	– Бұрын бұл кісі не жұмыс істеп еді? – деп сұрады аудан əкімінен.

	– Оңтүстікте ауыл шаруашылығын басқарған. Жақсы ұйымдастырушы. Содан өзіңіз жақсы білетін, бұрын осы Алматы облысында бірінші хатшы болған Асан Ақболатов оңтүстікке бірінші хатшы болып барғанда көрші ауданның атқару кеңесіне төраға сайлапты, – деді.

	Əңгімені мұқият тыңдаған Жаныс:

	– Е...е...е, өзіміздің бала екен ғой.

	Иван бақты емін-еркін жалғыз аралап, жайлап жақындай бере:

	– Жақсы, қария, – деп қазақшасын тауысты да. – Біз əлі ортақ тіл табысамыз, Сізді ренжітпейміз. Мына жігіттер іс-қағазын даярлайды, – деді.

	– Ей, бастық, дастарқан жайып отырмыз. Үйге кір. Қонағым бол. Бұл үйден Димекең де дəм татқан, – Иван Жаныстың сөзін тыңдай тұрып жуан білегіндегі алтын белдікті сағатына кекжейіп тұрып көз тастап:

	– Он минуттан кейін президентте болуым керек. Кешір, қария. Кейін арнайы өзім келемін, – деп ұзын сүліктей қара машинаға қарай бетін бұрды.

	Сол сəт нөкерлері де жапа-тармағай машиналарына ұмтылды. Олар үшін бастықтардың алдында осылай қоғадай жапырылу əдетке айналған секілді. Жаныс қанына біткен мінезінен өзгермеді.



	Келдің деп жалпаңдамады, кеттің деп өкінбеді. Тұрған қалпы қатты да қалды.

	Бағанадан бері есік алдында қоянжөн күнқағардың алдында əр сөзді қалт жібермей тыңдап тұрған Жəмилə орысшадан да хабардар еді.

	– Мынаның ниеті бұзық. Бұл адам іздеп жүрген жоқ, – деді күншуаққа шыға бере.

	– Онда сүт те тамызбай жібергеніміз жақсы болады, ə, əже! – деді Марат.

	Премьер-министрдің келіп-кеткені Жаныс қарияны неше түрлі қиял кемесіне мінгізді.

	Кешегі кеңестік дəуірде ауданның хатшысы келсе, қуана қарсы алып, үй иесі иықтанып, қойын сойып құрметтеп аттандыратын. Ол – жағымпаздығы емес, қанға сіңген халықтық қасиеті. Қонақ сыйлаған халықпыз ғой.

	Айналадағы көрші-қолаң: «Е, ел ағасы түскен үйде құт-береке болады. Біздің үйге қонақтаса көзі көрмеді дейсің бе, атасынан қалған ырыс-дəулет тартады», – деп қалған-құтқан арақ-шарапты, етті жабыла келіп жеп, ішіп жататын.

	«Ал бұл тік келді де, тік кетті. Жай кеткен жоқ: «Қария, ортақ тіл табысамыз», – деп кетті. О не дегені? Ол екеуміздің ортақ тілге келетін не мəселеміз бар?..»

	Осы секілді самсаған жұмбақ сұрақ үйге кірсе де, шықса да Жаныстың қыр соңынан қалмады. «Сейтек не ойда екен?» – деп есік алдындағы бөренеде отырған баласынан сыр тартып талай қарады. Сұрауға батпады. Ол болса жұмыс таппағаннан бері əдеттегісіндей үн-түнсіз ескі «Газикті» шұқылайды да жүреді. Капотын ашады, от беретінін тазалайды, май түтігін насоспен үрлейді.

	Бұл отбасындағыларды жалғайтын Марат пен əжесі. Əжесі теледидардағы хабардан шала-шарпы түсінгенін өзіне-өзі айтқансып басқаларды əңгімеге жетелейді. Азды-көпті орысшасы бар емес пе?! Ал Марат қайдан алатынын Алматыда шығатын қаптаған газетті түгел оқиды.

	Махаббат жайлы «қызықтысын» ешкімге көрсетпейді. Кейде оқып жатып ұйықтап қалады. Киімін жинап, бас аяғын қымтайтын əжесі көріп, жалаңаш қыздардың суретіне қарап: «Ой, тəңірім-ай!



	Мына кəпірлер Құдайдан да, адамнан да ұялмайды. Осы өкіметте тəртіпке шақыратын заң да, адам да жоқ-ау. Осылай бетімен жіберсе, қой дейтін қожа болмаса, халықтың ұрпағы азғындап, ақыры тоз-тозы шығып кететін шығар» деген уайымды қаптатып, «Айжаным көрмесін» – деп ойлайды.

	Ал Марат – Сейтек пен Жаныстың ортасындағы «радио нүктесі».

	– Ата, – дейді. Атасы бұрылып, Мараттың жайнаңдаған жүзіне көз тастайды.

	– Бүкіл республика шаруашылықтарындағы қойды, жылқыны, сиырды ұжым мүшелеріне бөліп бер деп жатыр.

	– Кім? – Қария кімнің айтқанын жақсы білетін, əдейі сұрады.

	– Кім болушы еді, бастықтар...

	– Ол мал түгілі зауыт, фабриканы өздері баяғыда таратып алды емес пе?

	– Алды. Енді балабақшаны, мектептерді жекешелендіруде.

	– Балалар қайда оқиды?

	– Мектепті сатып алғандарға ақы төлеп оқиды.

	– Қызық, қарап отырсаң бəрі қызық. Кеше бір газетте жазыпты, Бастықтың құдасы бүкіл темір жолда жұмыс, қызмет істейтіндерді емдейтін поликлиниканы бар-жоғы қырық мың теңгеге сатып алыпты, – деді Сейтек.

	– Бұл баяғы «ұзын құлақтың» өсегі болар.

	– Өсекті газетке жазуы мүмкін емес. – Жандарынан үйге өтіп бара жатқан Жəмилə сөз қыстырды.

	«Иə, өсек құлаққа жақын шындықтан алыс. Ондайларға мыңдаған адам оқитын газет, жорнал жауапкершілікпен қарар», – Жаныстың ойын Марат үзді.

	– Көкем соны жаңа біліп жүр. – Марат көп оқығандығын білдіргісі келді ме: – Ол емес, Алматының ортасындағы алаңда тұрған мемлекет үйі бұрынғы ЦК бастығының қызының жекесі болып кетті.

	– Ім – деді, Жаныс. Оның осы «імі» көп нəрсені аңғартады.

	«Тегінде жарымаған жалпақ əлемді жесе де тоймайды. Бұл дүниеге құнығу – алатопан сең.

	Сеңді сең ғана тоқтатады», – дегісі келіп оқталған. Бірақ үндемеді.



	...Ол кезде бала еді. Ақтардың алақұйын шапқыншылығы өтісімен жаңа үкімет құрған Кеңес «артель», «бірлестік», «серіктестік» дегенді шығарып, елде қалған кедейлердің бірді-екілі малы соларға жиналған кез болатын. Ат жалын жаңа тартып мінген бала шағы. Онда мұндай зауыт, фабрика, мектеп, биікбиік үй халықтың түсіне де кірмейтін. Қазақтың кең даласына сыймай мыңғырып жататын бес түлік мал көзді ашып жұмғандай уақыттың арасында тып-типыл болған. Байлар, мүліктілер бір түнде барын алып (енді ойласа сол байлардікі деп жүргендері елдің, жердің байлығы екен ғой), ізім-қайым жоқ болды да кетті. Жау шапқандай болып сай-салада, жыра-жылғада қалқайып қалған кедейлердің қараша үйлері əлі есінде. Сонда: «Елі, малы жоқ жер – жетім», – деген сөздің мəн-мағынасын бала жүрегі аңдамапты. Сөйтіп, елдің байлығы жат жұртқа бұйырған. Қытай кетті. Қырым кетті. Малы жоқ, елі көшіп жұрты қалған осы жерде қаратабан кедей-кепшік қалған.

	Ақыры, қызылдар Кеңес өкіметін орнатып, жетпіс жыл бойы малын, байлығын ортаға жинады. Сол қараша үйлердің орнына бұрын қиялдап та көрмеген сəулетті, сəнді, биік ғимараттары көк аспанға ұмтылған, миллиондаған білімді, білікті халық тұратын жүздеген қала орнатты. Мыңдаған зауыт, фабрика, кен орындары ашылды. Ол заман да тарихтың қоржынына түсті.

	Басқасын қойшы, Қарағайлының байлығын кімнің, неге талаптонап жатқаны Жанысқа түсініксіз. Енді сол мол қазынадан ештеңе жоқ. Жым-жылас!

	Өзі білетін осы Қарағайлыда маңдай терін төккендер мен мал бағып табанын тоздырғандар бар еді. Бұл күнде олар да жоқ. Солардың ешқайсысына үлес тимеді. Мараттың түсіндіруінде ең құнды жер кеніштерін тағы басқа құндылықтарды сырттан келген келімсектер иемденген. Оны өз қаражаттарына да сатып алмай, республиканың жинақ қорындағы теңгеден несие алып, соған өндірген өніміне өзі баға қойып, кім көп ақы төлейді соған сатып, қарызын өтемек. Оларға осындай қамқорлық жасаған делдал ортадан олжа табады. Ол «жақсы» кісі кім?!

	Жаныс осы жерге келгенде кілт тоқтады.

	Ойы он саққа бөлініп ұзақ отырып: «Егер бұл үкімет өткен жолғы теледидарда сөйлеген министрді тыңдап, сол ғасырға жуық ортаға жиған-терген байлықты құртса, бұл жер тағы жетім қалады-ау», – деп уайымдады.

	Тағдырдың талай қақ-соғын басынан өткізген Жаныс алпыс жыл шаруашылықтың жылқысын бақты.

	– Ту, Маратжан-ай, айғайлап жатса естімейсің, – деп əжесі үйден сөйлей қайта шықты.

	– Əжетай, неге іздедің?

	– Əлгі қызыл бұзау еміп кетпесін. Соның сүті ғой бізге көмектесіп жүрген.

	– Білемін, білемін. Есімде. Қазір мамама биелерді саудырып, баққа жіберем де, қызыл бұзауды əкелемін. – Ол бұрылып, ту сыртына қолын көлегейлеп көз тастады. – Əлі ерте. Ертең күн тағы қапырық болар. Байқайсыз ба, анау ұясына таянған күнге қараңызшы, нарттай қызыл. Теңізге сүңгіп бара жатқандай... – деді.

	– Сен əжең айтса, бəрімізді жылы жауып қоясың. – Атасы ренішсіз, наласыз тіл қатты. Марат сықылықтап келіп күлді. Езуіндегі күлкіні жыймай:

	– Иə, иə, Үкімет техниканы да, малды да, тіпті қора-қопсыны да бөлу керек. Ел өз күнін өзі көрсін деді. Сол күнімізді көруге апам басшылық жасайды.

	– Иə, сенің апаң мықты. Бұлар малды əлдеқашан бөліп алды ғой. Əлде аспанға жайып жүрген малдары бар ма? Осылар төрт түлік малды бөліп берсек, еркіндік, теңдік деген сол ғой деп ойлайтын болар. Сол малды қазақ бөліп-бөліп алғанда не ұтады?! Бөлінген малды көкбөрі жеп бітеді. Кемпірі де, баласы да жай-жайына кетіп, жанында қалған Маратқа қиғаш қарап, бір сəт тұйыққа тіреліп тұрып: – Тегі, мал бағатын, қой бағатын қазақ қалды ма? Жоқ. – Жаныс аяқ астынан кəрлене қалды. – Кеңес өкіметі уағында қойшы, жұмсап, өзі əдемі машина мініп, бастықтардың шашбауын көтеріп байдан артық маңғазсыған дар сол жағымпаздықтың арқасында атақ-даңқа ие болып, омырауларын орденге толтырды.

	– Жоқ, қойға қойшы іздеп енді əуреленбе, ата.

	– Онда неге шаруашылықтың малы түгел бөлінсін деп жүр? –

	Марат сықылықтай күлді. Сол күлкісін жыймай:

	– Ата, əй, ата. – Ол ойындағы пікірін айтпады. – Кейбір көреген қариясы, бірлігі бар шаруашылық ұжым болып малды таратпай бағамыз деп, жоғарыдағылардың талабын орындамай отыр. Басшылар жекешелендір деп саясат үшін айтады. Өзіміз бөліп алғанша сыр білмейтін сіз секілділер əлі бөлетін мал бар екен деп ойласын дейді. Ал орден, медаль өзіңде де аз емес. Марат атасының неге ашуланғанына бойлап бара алмады.

	– Мен орден, медальды күндіз-түні ат үстінде жүріп алдым. Жұлдыз қадар едім, Никитадан басталған жершілдік, ұлтшылдық, өзімшілдік жол бермеді. Маған деген геройлықты «колхозды ол басқармаса, жүз биеден жүз құлын алынбас еді» деп, Сібірден келіп алты ай директор болған Еленинге берді. Алпыс жыл бойы бірде-бір жылқыны шығын шығармаған мен далада қалдым, – деді.

	Қора жақтан келе жатқан бəйбішесі:

	– Əй, қария, сен де бір ит өлген жылғы əңгімені ұмытпайсың. Қойды кім бақса да осы шаруашылықта алпыс мың қой болды. Оны зерттеу екеумізге неге керек?! Енді осы Құдай көрсеткен балаларымыз аман болсын. – Мараттың əжесі осылар айтқанымды тыңдап тұр ма, жоқ, бет-бетіне жүріп кетті ме деп ешқашан ойламайды. Көңіл де бөлмейді. Кең көйлегінің етегі көлбеңдеп, камзолының түймесі ағытылса іліп, ілініп тұрса ағытып, маймаңдап есігі ашық тұрған жазғы, жатаған бүйірдегі бөлмеге қарай жүреді де кетеді. Дəл осы сəтте де солай істеді.

	Атасы əжесінің пікіріне қарсы келіп, түсініспестік жасағанын Марат естіген емес-ті.

	Премьер-министрдің келуін Жаныстың отбасы өз тіршілігімен əрі ауыл арасындағы əр түрлі алыпқашпа əңгімені тыңдай, уақыт өте ұмытқан-ды.

	Ерте тұрып шаруашылығын жайғап, дастарқанға отырғандары сол еді, Қарағайлы кеңшарының жалпақ сары көмекшісі сыпсың етіп кіріп келді. Сəлем берді. Күтпеген қонақ. Əдеттегі дəстүрмен ашық-жарқын пейілмен:

	– Кел, отыр? – деп Жаныс өзінен төменнен орын берді. Ерке шай құйып отырған:

	– Келгенің жақсы болды, – деп қолындағы шыныны ұсына бере бəрінен бұрын тіл қатты. Айтпағы: «Базарға ала кет!» – демек еді.

	– Жайша жүрсің бе, балам? – деді əжей.

	– Жəй, апа. Атамды аудан əкімі сағат онға келсін дейді. Соны хабарлайын деп.

	– Е...е...е. Мені қайтеді. Зейнетке шыққалы ұмытып еді ғой.

	– Оны өзіне айтыңыз, ал мен тапсырманы орындадым.

	Жеріңіздің іс-қағазын ала келсін депті.

	– Жер менің атымда емес.

	– ЖШС-ның төрағасы Сіз екенсіз. – Жаныс Сейтекке тіктеп қарады.





– Иə, сізсіз. Тек жердің актісі менің атымда. Демек, иесі – мен.

	– Қазір бастық бастықпен ғана сөйлеседі емес пе?! – Əкімнің көмекшісі өтірік күлді.

	Бұл күлкі де дəстүрге айналған. Əкім біреуді кекетсе де, бұлар күледі. Əзілдесе де күледі. Өйткені, бұлардың да тындыратын жұмысы көп. Халықта кəсіпке айналдырған тұрақты жұмыс жоқ. Бəрі ұсақ-түйектерін саудалап базарда жүр. Үкімет: «Жұмыс орнын ашамыз. Ірі зауыт, фабрика болмаса да, ұсақ кəсіпорын ұйымдастырамыз», – дегелі қашан. Ондай ауылда ашылған пайда түсетін тетікті, ең ақыр аяғы сауда жасайтын дүңгіршекті де тек бастықтар ашады. Солардың туыс-тумасы немесе құда-жекжаты иеленеді. Қалғанының бəрі гуілдеген бос сөз. Кішкентай сауда дүңгіршектен түскен табысынан «салық» деп əкім-қаралар тағы да қағып алады. Сол қаржымен қарнын қампайтқандар жоғары жаққа: «Бізде жұмыссыз адам жоқ. Бəрі жақсы», – деп өтірік мəлімет беріп көпіртіп отыр.

	Ал енді аралап қарасаң, еркек, əйел, баласы болып жол бойында құм, тас, көмір, цементті мөшектеп сатып, сауда-саттық жасайды. Соларды салық инспектрлерінен, экологиялық тазалықты сақтайтын инспектрлерден, санитарлық мекемеден бөлек ауылдың əкімінен бастап, осы көмекшісі қоштап күніне екі-үш рет түгендеп шығады. Жай түгендемейді жасаған саудасының заңсыз екенін дəлелдеп, қалталарын қағып кетеді. Айтатыны: «Жол бойынан кет. Рұқсатың жоқ. Базарға апарып сат!» – дейді. Күнкөріс қамымен қыста дірдектеп, жазда күнге күйгендер: «Айналайын, базарда орын жоқ. Оның үстіне «сауда жасаған орныңа» деп бір сыпырады, «табысыңның артығы» деп екі сыпырады. Қаптаған инспектор алғанша сен ал!» – деп, əкім-қаралардың жандайшаптарының алақанына əр келген сайын бес жүз теңге қыстырады.

	Əкімшіліктің үкімет есебінен алатын еңбекақысы да болу керек. Ал оған қоса жол бойында қаздай тізілген мыңдаған саудагерден тағы алса, аз олжа ма?! Аз емес. Сондықтанда əкім-қаралардың шашбауын көтергіштер – сырт көзге осылай күлегеш.

	Ал енді жол бойынан қуалағанда, өздерінше тапқан жаңа тəртіпті талап еткенде қанын ішіне тартып, қара аспанды төндіреді. Əділдік айтатын бір пенде таппайсың. Шағымданып ауыл əкіміне барсаң, ол аудан əкіміне жібереді. Аудан əкіміне кіру үшін айлап кезек күтіп, есігінің алдында жүреді. Кезек келгенде қару ұстаған алдындағы оққағар, қарауылы тұр. Ол қарауылдар жайлы да ел аузынан жылы сөз естімейсің.

	Қара халықтан мəн-жайды сұрасаң: «Бұл не сұмдық деймін-ау! Айналамызда ешқандай жау жоқ. Бірақ əкім біткеннің алдында автомат кезенген қарауыл тұр. Жолатпайды. Кімнен қорғанады?! Өз халқынан қорқып ел басқарып не керек? Халықтың оларға өштігі де, қастығы да жоқ. Кейбіреуін жауықтырып алған өздері. Қорықса, өздері жасаған зорлық, зомбылықтан қорқады», – дейді бəрі.

	Қазір Жанысты əкіматта не күтіп тұрғаны белгісіз. Туғалы біреудің ала жібін аттамаған. Кісі сыртынан ғайбат сөз айтпаған.

	«Отан, партия, ел, жер, балаларым» деп өмірі өткен қарапайым болса да, кез келгеннің аяғына қадір-қасиетін таптатпайтын, мансабы болмаса да ар-намысы үшін ештеңеден тартынбайтын, жағымпаздыққа жаны қас ұрпақтың өкілі осы Жаныс шығар.

	– Мені кім апарады? – Жаныс əлденені сезді. Талайды көрген ғой.

	– Қаласаңыз, мен барайын. Болмаса сізді Ернұр апарсын. Ісқағаздың көшірмесін Ерке əпереді.

	– Сіздерде шешім ғана шығар? – Жаныс орынсыз қыстырылған сол жағында отырған əкімнің көмекшісіне шалқалай зілді көз тастады.

	– Неге? Решение... Менде облыстық жер басқармасынан алған заңды кадастрлы жер актісі бар. – Сейтек табиғат сыйлаған, сабырлылықпен нық жауап қайырды.

	– І...і...ім! – деді, əкімнің көмекшісі. Ол бұлардың қолында осы ауылдағылардікі секілді, ауылдық əкімнің шешімі болар деген.

	Жанысты Қаскелеңге, əкіматқа Ернұр апаратын болды. Ол машинаны жай айдайды. Сейтек қой, жайшылықта əрең қозғалып, зорға уəж қайыратын ол рөлге отырғанда аққұйын болып кетеді. Əкесі үндемесе де шаршап бітетін.



	– Онда, Ереке, мені базарға өзің апарып қоярсың? – деп Ерке Ернұрға ұсыныс жасады.

	– Нет проблем!

	– Ей, осылардың аузына түнімен шошқа түкіріп қоя ма?! –

	Əжесі орысша уəж қайырғанын ұнатпайды.

	Ернұр сүйріктей ақ «Жигулиді» сылап сипап, жолға даярланды. Жаныс осы ақ «Жигулиді» зейнетке шыққан күннің ертесіне зауыттан шыққан күйі Ернұрына сатып əперген.

	– Балам, – деген сонда, – алпыс жыл жылқы бақтым. Мал бітпей қойған жоқ, бітті. Содан екі бие, бір атты шаруаға қалдырдым. Қалғанын қайтемін. Енді Құдайдан сұрасам да мың жылқы бітпейді. Жаман балаға ат басындай алтын сыйласаң, алты күнге жеткізбейді. Жақсы бала сол алтынды өзі табады. Заманыңның аты. Атамнан қалған «тай еді» деп күтіп мінсең, өзің ат тапқанша жарайды, – деген. Содан бері шаң жуытпайды. Неге екенін, мың рет айтқан ақыл кеңесі емес, сол сөзі санасына сіңіп қалғандай. Ернұрдың қолынан бəрі келеді, ішкі приварды, тетіктерін иномаркімен ауыстырды. Кейде Сейтектің өзі: «Əй, сен басқа иномаркіге айырбастап алғансың ба?» – дейді.

	Кеңшардың жоғарғы жағы кең аңғар. Бейне қазақтың пейілі дерсің. Аңғар бірте-бірте қымтанып, Алатау дəл бір тұлпардың жүрегіне ұқсас үшкір ақ шыңға айналады. Ал басынан қар кетпеген биік шоқы түсінген адамға кеудесін керіп, құшағын айқара ашқан ақсақалға ұқсас. Ернұр атасын киіндіруге кіріскенде əжесі:

	– Шекпеніңді ки! – деп құндыз жағалы мəуіті көк шекпенді əкелді:

	– Осы əжең қызық! – деді Жаныс, – Мен не, тойға болмаса құдалыққа барамын ба?! – Ол «қалыңдық айттыруға барамын ба» деген тілінің ұшындағы əзілін айтпады. Мырс етіп күлді.

	– Үкімет үйіне, күрделі мəселемен сөйлесуге барамын. Əкел анау шляпа мен пəлтені.

	– Е...е...е, дегенің болсын.

	Бұлар не кию мəселесін шешкенше түпкі үйден Ерке бəрін алып та келген. Ол атасының ойындағысын айтқызбай білді.

	Жаныс лəм демей Ернұрдың ақ «Жигулиіне» мінді. Ойламаған, үш ұйықтаса да басына кіріп шықпаған мəселенің «қызуымен» Қаскелең қаласына кірді.

	Иыр-қиыр тар көшені шарлап, əкіматтың алдына жетіп тоқтады. Жол бойы Жаныс не ойлады дейсің, ойлағаны көп. Солардың бірі – «Апыр-ай, Құдай берген кең жер. Адамның пейілі тарылмасын, бəрін қысып тастаған. Мына əкім он жыл отырды. Көшеде машина да, жаяу да аралас. Бұл тек машина жүретін қала емес, жаяуларға, ең құрығанда, қабырға жол ма еді, жиек жол ма еді жасатса қайтеді...» деген ой.

	Жаныс машинадан шығып, осындай иір-қиыр жол бойында туындаған ой үстінде тұрып Ернұр қолына ұстатқан жердің ісқағазын алды да, шекесіне Ту тігілген əудем жердегі əкіматтың үш қабатты ғимаратына тура тартты. Ол осы жүрісінде бүкіл атабабасы күресіп жүріп қорғап қалған жердің нағыз иесі еді.

	Ол кеңсеге кіргенде жаңадан келген аудан əкімі бір шоғыр кеңесшілерімен отыр екен. Орта бойлы, шымыр денелі жігіт ағасы орнынан тұрып сəлемдесті. Емеурінінен байқағаны басшылық жұмыста көптен қызмет атқарғаны анық. Қатпа қараторы реңінен ішкі жан дүниесін білу қиын деп түйді. Бұл жігітті осы ауылдың төл тумасы дегенді елден естіген. Жаныс бірін таныды, бірін танымады. Жаңа келген жас əкім амандық-саулықтан кейін Жаныстан сұрап алған жердің іс-қағазын бір емес, бірнеше рет түгел қарап шықты. Сонан соң дүниеден өткен ауыл əкімінің қателік жасағанын, жер жайлы нақты заң шыққанша асықпау керектігін қиналып отырып айтты. Оны кабинетіндегі Жаныстан бұрын келгендерге арнады ма, жоқ, Жанысқа айтты ма ешкім мəнін түсінбеді. Ақырында алдағы уақытта нені болса да ойлану керек екенін ескертті. Жаныстың түсінуінде бұл ескертпені кабинетте отырған бастықтарға бағыттады. Əр сөзін қадап міндеттей келе өткен жолы келіп-кеткен премьердің ойын суыртпақтап жеткізді. Жаныс орайы келгенде арнайы пікірін сұрамаса да, үзілді-кесілді келіспейтінін білдірді.

	Əкім заңмен ештеңе шеше алмасын сезді ме: «Балаларыңыз бар, жақсының шарапаты тиеді. Ағайындықпен сатыңыз», – дегенде Жаныс сабырмен орнынан тұрып, бастықтың алдындағы жердің іс-қағазын түгел жинап алып:

	– Қазақ жер сатпайды, – деп, тұрған бойы есікке беттеді.

	Маңғазсып жайбарақат отырған əкім Жаныстан мұндай шұғыл қимылды күтпеп еді, жанында бөгде адамдар отырғанына қарамай, қалбалақтап қалай тұрғанына өзі де есеп бермей соңынан кіжінгені ме, жоқ жалынғаны ма белгісіз жалбалақтай ұмтылды. Жете бергенде сыртқа шығып үлгерген Жаныстың қатты жапқан есігі маңдайынан соққандай болып қалт тоқтады.



	3

	Сейтекті Алматы орман шаруашылығының бас директоры Дəулетбай шақырған. Институтқа екеуі бірге қабылданып, «Орманшы боламыз» деп оқып жүргенде осы Дəулетбайдың арқасында тойға барып, ойламаған жерден Еркемен үйленіп, жастықтың қызығына малтып оқымай кеткен. Сейтек, Дəулетбай, Тоқтабек балалық шағын бірге өткізді. Мектепке де бірге барды. Өсе келе екеуі Сейтекті «Қазақтың Штирлиці» деді. «Неге олай дейсіңдер?» деп бұл өмірі сұраған емес. Тегі біреудің артынан артық-ауыс пікір айтпайтынын бағалай ма, жоқ, не істесе де тындырымды атқаратындықтан ба, əйтеуір «Қазақтың Штирлиці» дейді. Расында Сейтек неге уəде берсе де, нені міндеттенсе де орындайды. Басқа біреулер секілді себеп, сылтау айтып ақталмайды. Осы қасиеттерін бағалағандықтан ба, Сейтекті сыйлайды. Бұл күнде бас директор кабинетінің алды толы адам емес пе?! Ол кіргенде қабылдау бөлме нық толы екен. Іштегі адам шыққанда хатшы қыз:

	– Жанысов кім? – деді.

	– Мен! – деді Сейтек.

	– Сізге кірсін дейді.

	Сейтек есігін ашқанда Дəулетбай құшағын жайып алдында тұр екен. Келгенін қалай біле қойғанына таңданған Сейтек: «Əй, сен...» – дегенше, Дəулетбай алдындағы кім келіп, кім отырғанын көрсететін теледидарды көзімен меңзеді.

	– Сен отыра тұр. Мен қазір сырттағы адамдарға жайымды айтайын, – деп беттесіп тұрған Сейтекті ішке сырып, сыртқа шықты.

	Дəулетбай лесфакты оқығанда осы лесхозда практикадан өтетін. Директор еврей Шулц Авраам Сергеевич деген өте іскер маман еді. Аузын ашса жүрегі көрінетін Дəулетбай оған ұнаған. Ұнағаны сонша, жазғы демалыста Дəулетбайдың үйіне іздеп барып жұмыс тапсыратын. Еңбекақысын да аямайтын. Оқуды бітіргенде бірден орманшы етіп жұмысқа қабылдаған. Зейнеткерлікке кеткенше баласындай тəрбиеледі. Бүкіл Алатау орман шаруашылығында мыңдаған еврей, орыс, кəріс, қазақ болса да, министрге дейін шауып жүріп орнына осы Дəулетбайды отырғызып кетті. Өзі де жұрттың тілін тапқыш-ақ. Сол Дəулетбай қабылдау бөлмесіне шығып отырғандардың бəрімен жарқылдай күліп амандасып, білетіндерінің үй-іші амандықтарын сұрады. Сонан кейін:

	– Бəріңізден кешірім сұраймын, келген шаруаларыңыз ертелікеш болса да орындалады. Ертең кең отырып ақылдасалық. Ренжімеңіздер, – деп жайын айтты. Келгендер риза болып жөніне кете бастады.

	Тегі оны білетіндер: «Бұл еврей əкесінің институтын да, университетін де емес, академиясын бітірген», – деп бағалайды. Замандастары оңашада: «Авраам Сергеевичтің өзі болмаса да көзі», – деп əзілдейді.

	Кабинетіне қайта кірген Дəулетбай керегеге тізе қойылған көп столдың шеткісінде отырған Сейтекке:

	– Əй, немене сызылып, кел мұнда отыр! – деп өз креслосына қарсы орындыққа жетелеп апарып жайғастырды да, еңкейіп бірдемені саусағымен түртіп еді, хатшы қыз сып етіп кіріп келді. Дəулетбай оған:

	– Сен бізге бір шай даярла, – деді де, жайғасып отыра бере:

	– Қалай, Еркенің денсаулығы жақсы ма? – деді.

	– Жаман емес.

	– Жаңадан құдашама жақындайын деп жүргенімде «Қазақтың Штирлиці» қырандай қағып кеттің-ау, ə?

	Сейтек күлді. Сол күлкісін жимай:

	– Одан бері өтті ғой уақыт. Сен де есеңді жіберген жоқсың.

	Алматының ең сұлу, ең жайсаң қызын алдың.

	– Мендей жігіт жаман əйел алушы ма еді?

	Хатшы қыз тіске басар конфеті мен шəйнек əкелді. Сымбаттыақ, инабаттылығы əр қадамынан көрінгендей. «Кешіріңіздер», – деп шығып кетті. «Кешіріңіздер» – дегенін Сейтек өздеріңіз құйып ішіңізді айтқаны деп ұқты. Дəулетбай сыралғы емес пе, кесеге шайды өзі құйып отырып:

	– Сені шақырғаным, көргім келді. Адам құдайға шүкір көп, бірақ бала күннен бірге өскен жолдастың жөні бөлек, – деді.



	Кеседегі ыстық шайды ұрттап жұтты да, конфетке қол созып: – Менде саған лайық бір жұмыс бар. Тура үйіңнің желкесі. Сол аңғарға орманшы бол. Институтты бітіргеніңде орман шаруашылығының министрі болар едің...

	Əңгімесін үзген Дəулетбай үнсіз шайын сораптай ұрттап, тіл қатпай ұзақ отырды. Не ойлады. Осы заманның бастықтарына сену қиын, былай қарап басқа, былай қарап басқа сөйлейді. Тіпті іштей ұнатпай отырса да, сылқылдап əдемі күледі. Қазір ғана ішек-қарны араласып сырласқан адамды келесі біреумен əңгімелескенде «артынан жел үрлеп жібердім» деп мардымсып кісімсіп отырады. Дəулетбай ол табиғаттың адамы емесін біледі. Жаратылысынан Құдай солай сомдай салған. Бірақ заман, саясат деген сайқал сайтан ғой. Егер Дəулетбай осы сайтанның торына түспеген күннің өзінде ақкөңіл ғой. Кейде сол ақкөңіл жолдастың көңілін аулап өтірік айтып жіберуі əбден мүмкін...

	Сейтек Дəулетбайға барлай қарады.

	Сырын білетін досы: – Ей, неге қарай бересің? – деді.

	– Мен саған не айтамын. Бəрін білесің.

	– Дұрыс қой, қазір жаңа заман табалдырығында тұрмыз. Айналаң қаптаған саясаткер. Оппозициямыз дейді. Тіпті біреуге сену қиын.

	– Əй, соларды қойшы, – деді Сейтек. – Кілең əлін білмейтін əлек. Əркім өз орнын, өз қабілетін бағаласа ғой.

	Есіңде ме, анау бір КазПИ-дың математика факультетінде оқитын, кейде əн жазамын деп тыраштанатын біреу бар еді ғой, соған не жоқ?! Президент боламын дейді. – Сейтек ақырын ғана жымиып еді, онысы ащы мысқыл секілді көрінді. Ақиқаты да солай болатын.

	– Жарайды, сонымен орманшы бол.

	– Сен кешір...

	Ол жердің орманшысы Тоқтабек екенін білетін. Сұрауға батпады.

	– Кешіретін ештеңе жоқ.

	– Ақылдасайын. Əкеме айтпай болмайды ғой.

	– Апама, əкейге, Еркеге сəлем де, – Дəулетбай орнынан тұрды.

	– Енді үйге қайтасың ба? – деді.

	– Базарға соғамын. Еркенің жұмысы бітсе, үйге ала қайтамын.

	– Сəлем айт!

	Екеуі құшақтасып ажырасты. Дəулетбай əдетінше Сейтектің бүйірінен түртіп: «Сен өзгермейсің-ей», – деп иығына асылып кабинеттен шықты.

	Сейтек базарға барса, Ерке жоқ. Көрші таныстарынан сұрап еді: «Бір жігіт алып кетті», – деді. Ескі «Газикті» салдырлатып үйіне келсе, Ернұрдың ақ «Жигулиі» есік алдында тұр екен. Шақырып жолды аштырып, «Газикті» ең шеткі орынға апарып тоқтады.

	Төрде дастарқан шетінде ағаш тəбіреткінің үстіне көпшік қойып, Жаныс шынтақтап шай ішіп отыр екен. Ерке ызылдаған самауырынның шүмегін бұрай беріп:

	– Машинаң Дəулетбайдың конторының алдында тұр еді ғой, – деді.

	Сейтек жауап қатқан жоқ. Жанына барып жайғасып дастарқанға араласты. Бір шыны шайдан соң Жаныстан:

	– Əке, əкім не дейді? – деп сұрады.

	– Бардым. Көп адам отыр екен. Жыға танығаным жер комитетінің бастығы, өзіміздің əкім. Аман-саулықтан кейін аудан əкімі соларға зілдене: «Бір мəселе шықты бітті, ақылдаспай, арты не болады демейсіңдер», – деп алып, менен қағаз сұрады. Бердім.

	– Бағана орден, медалыңды таққан костюмыңды кигізейін деп ойлап едім, ұмытып кетіппін, – деп кемпірі ортадан сөзін бөлді.

	– Оған осы кезде кім қарайды, – деді Сейтек. Жаныс бəрі сөйлеп бітті-ау деген кезде əр сəтті, əр сөзді қалт жібермей толық жеткізуге кірісті:

	– Аудан əкімі іс-қағазға қарап үңірейіп отырып-отырып:

	«Ақсақал, сіздің жеріңіз премьер-министрге, үкімет бастығына ұнап қалыпты. Соған не дейміз?» – деді. Мен: «Рахмет. Жақсыны бағалаған адам да жақсы», – дедім. Кемпірі де, келіні де, балалары да күлді. – «Сізге осы жеріңіздің орнына күнбатыс қапталдан жиырма гектар жер береміз», – деді. Осыдан екі ғасыр бұрын ұлы əкем жер үй салып, содан бері отырған қара орманымды, бар өмірімнің жақсылығының да, жамандығының да куəсі болған атақонысымды басқа емес, əкем келсе де бермеймін дедім. «Онда балаларыңыз бар, немерелеріңіз бар, шарапаты тиеді сатыңыз», – деді. Орнымнан жайлап тұрып, ұстап отырған іс-қағазымды күліп тұрып қолынан алдым да: «Қазақ жер сатпайды. Бала-шағаларың аман болсын. Абыройлы болыңдар», – дедім де, шықтым да кеттім. Жаныс қоспасыз шынын айтты.

	– Жарайсың, Жəке! – деді Жəмилə марқайып.

	Өмірсерігі отау құрғалы Жаныс деп атамайды. Жəке дейді.

	«Ойпыр-ай, соншама қасиетті кісінің атын қойғаны-ай. Аруағыңнан айналайын ұлы бабам, желеп-жебей көр!», – деп əлі де күніне жүз сиынады.



	* * *



	– Əй, Жəке! – деді бəйбішесі, жаздық күнқағардан шығып, алма баққа кіре берген Жаныс бұрылып Жəмилəға назарын салды.

	– Əлгі електрик келіп кетті кеше.

	– Не дейді?

	– Жарық жүйесін қиямын дейді.

	– Түсінбедім. Жетпіс жылдан бері жағып келдік емес пе?

	– Солайы – солай ғой.

	– Ақшасын төлеп жүрміз бе?

	– Əлдеқашан төлегенмін. Төрімізден көріміз жақын, үй екеуміздің атымызда. Мойнымызға қарыз қылып, о дүниеге не бетімізбен барамыз?!

	– Мына бағаналардағы сымтемір сонау қыстау-қыстауға дейін малшыларға жарық беріп тұр емес пе? Электрік қиып тастаса, олар ненің күнін көреді? – деді Жаныс. Бəйбіше оның бетіне шалқалап тұрып таңырқай қарады.

	– Сіз қызықсыз. Осы шаруашылықта қазір малшы бар ма? Естуімде баздағы бес жүз сиырдан ештеме қалған жоқ. Базды қаржы министрі жекелікке алған көрінеді.

	– Оны шаруашылық бес жылдықтың жоспарына əрең кіргізіп, қыруар қаржы шығарып салды. Министр құнын қандай табысымен өтейді?

	– Білмедім, білмедім. Ей, Маратжан қазір ғана жүр еді, қайда ғана кете қалды, Маратжан!

	– Əже, əже, мен мұндамын. – Марат алма бақтың арасында кекіл шашы желпілдеп жүгіріп келе жатып айғай салды. – Мен мұндамын. Сабақтан келгеннен кейін əжесінің айналасында тіпті ештеме істемесе де Марат жүруі керек.



	Алатаудың кеші. Тіршіліктің бəріне ортақ күн жер бетіндегі тіршілікті қимай көкжиекте аялдап тұр. Жаныс сонау Қордайдан бергі бауырды қиялымен шолып шықты. Сонау, неше жыл бойы қыстап, көктеген Сартауқұмды бейне балқыған алтын дерсің. Көкжиекке тірелген күннің алауы бауырына басып аймалап жатыр. Дəл қазір жата қалып боз жусанын иіскер ме еді. Қар кетісімен Сартауқұмда сарғалдақ пен қызғалдақ қаулап, ойдын-ойдындағы жыңғыл, баялыш бүр жарғанда ғажап қой, ғажап... Қыс бойы жайылыммен шыққан малдың аузы көкке бір тиген соң-ақ жүні құлпырып қутыңдап шыға келетін.

	«Қазір Сартауқұмның майы бетінде шылқып тұр. Əр түп жусанына ат тояды. Гүлі төгілген шығар. Ал шөбі пісті. Енді біраз күннен соң жылқыны өрлету керек. Құм ыстық қой. Жылқы түгел құлындаған шығар. Шіркін, құлын-тайдың ойнақтағанын мен көрмегелі де көп болыпты-ау». Жаныс уыз қымызды аңсады.

	«Су қағарыңа зəуде төгілген қымыз лезде қатық секілді қатып қалатынын айтсаңшы. Сартауқұмның шөбі құнарлы-ау, құнарлы». Ол əлгіндегі əңгіменің бəрін ұмытып, кіші немересін іздеп айғайлаған, ақ көйлегімен көлбеңдеп сауылған екі сиырдың айналасында əлденені түртпектеп жүрген кемпірінің самайынан жалбыраған шашына қарап тұрып: «Шашы ақ жаулығынан да ақ екен-ау. Осы үйдің аккумляторы, – деп мырс етті. – Бəріне қозғау

	салмаса, от бермесе тоқтап қалады», – деп ойлады.

	Жаныстың не ойлап тұрғанында қандай шаруасы бар?! Өрнекті қара камзолын киген бəйбішесі ескі «Газикті» де шолып өтті. Ернұрдың «спорт алаңынан» айнала бере: «Балапаным-ай, зілдейзілдей құм толы мүшекпен алысады. Денсаулығына зияны тимесе болды. Солдатқа барамын дейді. Атасы қалай шыдайды, мен қалай шыдаймын?!» – деп өзімен-өзі сөйлесіп Жаныстың тұсына жеткенде кешкі ымырт теріскей беткейге қонақтай бастаған.

	– Əй, Маратжан!

	– Əже, мен үйге бағана келгенмін.

	– Қайда жүрдің?

	– Көрші балалармен доп ойнадым.

	– Мал келген соң ана шешеңе көмектессеңші...

	– Енді не істеп жүрмін?! Сүтін сепаратордан өткізіп бердім. Қымызды бес жүз рет пістім. Ана Айкеріміңе де айтсаңшы...



	Енді жатарда жарты сағат пісемін. – Марат əжесінің оң иығынан құшақтап, құлағына сыбырлап əлденені айтып, сықылықтай күлді. – Рас айтамын, əже. Оны əлгінде ғана кеңшардың басынан əдемі коттедж салған министрдің баласы машинасымен əкеп тастап кетті.

	– Жолдасы шығар... – Əжесі ернінің ұшымен əрең тіл қатты.

	– Қайдағы жолдас? Ол қалада оқиды. – Əжесі желкесінен нұқи итеріп жіберді. Итеріп жіберді де:

	– Түсінбедім. Бастық біткеннің бəрі бай. Сонша ақшаны қайдан алды. Əкелерінің жинап қойған қазына байлығы дейін десем, Кеңес өкіметі ондай байлық жинатқан жоқ.

	Жəмилə басын кернеген ойды сыртқа шығарып, мал қора жаққа кетті.

	Ақ қалпағын алшасынан киген Жаныс алма бақтың шетінде, ескі, əкесінен қалған жеңіл түйежүн шекпенін иығына іліп, ештеңені естімегенсіп, қас қаққан сайын қоюлана түскен іңір қараңғылығында қозғалғаны да, қозғалмағаны да, дем алғаны да, дем алмағаны да белгісіз архаизмнің ескерткіші секілді жалғыз тұр. Жай тұрған жоқ. Өзінің болашағы, елінің болашағы жайлы ойлап тұр. Ол біреулерге ұнар, енді біреулерге ұнамас. Тірі адам өзін қоршаған тіршілік иелеріне жақсылық тілейді. Ендеше жақсылығына қалай сүйінбейді. Ең алғаш «Егеменді, тəуелсіз, өз байлығына өзі ие мемлекет болдық» дегенде Жаныс келер күннен үлкен үміт күткен. Қуаныштан жылаған. Енді Жаныстың бағалауында, қаншама өзін-өзі жел сөзбен демесе де, жерім бай деп кеуде керсе де, дəл осы бағытпен жүрсе, ұрпағым бақытты болмайды-ау деген күйзеліс тұр. Өмір сатулы. Қалталы байлар өзіне қарсы келгеннің басын сатып алып, қағып тастаймын десе, қағып тастайды. Оқу сатулы. Емделу сатулы. Тамақ, киім екі бастан... Қазақтың қазіргі өмір тынысынан, ел басқарғандардың баяндамасынан кеңестік өкімет айтатын «Коммунизмді орнатамызының» жаңғырығын сезгендей болады.

	Түнгі қараңғылық Алатауға қонақтады. Биік шыңдар алыстан ағараңдады. Қарағайлының қалың үйі шамын жақты. Сол Алматы қаласының алау жарығымен жалғасты.

	Қара шаңырағына қадамдап басып келе жатып Жаныс ауыр күрсінді.



	Ауыр күрсінді де: «Мына өмір сүргім келеді деп айғайласаң, даусыңды тыңдамайтын, ұмсынсаң, созған қолың жетпейтін, əділдігі жоқ, халыққа қорған бола алмайтын қоғамның қамытын кидік. Америка сөйткен, Жапония жүрген жол, Тайлант табысқа жеткен деп əр мемлекеттің соқпағына қызығатын қазақтарға не айтамыз? Кешегі өзіміз өмір сүрген: «Ертең балаларым ер жетсе, бірі жоғары білімді дəрігер, бірі мал маманы, екіншісі құрылысшы, инженер болады. Оқуын бітірсе, даяр қызметі бар. Басына үй береді. Тағы-тағы тіршілігіне керектінің бəріне өкімет көмектеседі», – деп сенетін даяр мемлекет қайда? Абай əулие айтқандай: «Бас басына би болған, өңкей қиқым» алдыалдына жаңалық айтып, «елдің сиқын кетірер... Осы патшаның айналасына қаптап кеткен қандалаға ұқсас кеңірдегі кетпеннің ұңғысындай қиқым-сиқымнан тазаланбай, əй, шырқымыз кірмесау. Қайсысына сенеміз?» деп толғанды.

	Жаныс үйге кіргенде сабағына даярланып отырған Марат атасының көңіл-күйін дəл басқандай күтпеген сауал қойды.

	– Ата, – деді ол, мойнын бұрып: – Егер Сізге президент болу мəртебесі бұйырса не істер едіңіз?

	Жаныс сəл бөгеліп:

	– Ой, балам-ай, ондай бақыт сенің басыңа қонбаса, менің басыма қонбас. Əйтсе де меселіңді қайырмайын. Мен бүкіл заң, законы, сендерше айтқанда конституциясы қазақ халқының тілін, дінін, діңін, салт-дəстүрін, əдет-ғұрпын, тіпті жеке-басын қорғайтын мемлекетті қалыптастырар едім. Отанымда тұратын бар ұлттан, ұлыстан сол заңды, халқымды құрметтеуді талап еткен болар едім.

	– Біздің республиканың президенті де осылай дейді.

	Жаныс онымен ой бөлісіп, сөз жарыстырмады. Көп оқитынын біледі. Нені болсада нақтылы дəйекпен, дерекпен дəлелдеп шығарына сенеді. Екі кештің арасында əр алуан ой «түлкісін» қуалағаны да кəрі қиялына аз жүк емес. Кейде дұрыс па, бұрыс па өткен-кеткенді шолса, адам бір түрлі жеңілдеп қалады. Жаныс та өзін жеңіл сезінді.

	Еркенің даярлаған кешкі дастарқанына жайғасты. Жəмилə да көңілді секілді. Жылы-жұмсақ асты қариясының, Мараттың алдына ыңғайлап қойды. Кешкі астан соң Жаныс сəл қисайып демалды да сыртқа шықты.



	Аспанның əр жеріндегі үлпілдеген ақша бұлт бауырсақтай шашырап, көк теңіздің бетіндей шымырлаған биіктікте жұлдыз қол созым жерде тұрғандай көрінді. Мөп-мөлдір аспанға қарады. Іңірдегі қара мақпал жамылған ауыл да, қала да анық көрінді. Артындағы дəу жүндес көк қасқырдай төбетіне көз қиығын салды.

	Рас, кейінгі кезде Жаныстың іш-құрылысы болмай жүр. Жіңішкеріп барады. Кейде жанына батса да білдірмейді. Мəңгілік пенде жоқ. Заманның осы мамыражайын да, балаларының алдында ел-жұртқа сыйы кетпей тұрғанда дүниеден ақ ажалмен аттанғысы келеді. Пенденің тілегеніндей бола ма?

	«Дүниенің жыртығын кім бүтіндеген?! Қолымнан келгенше ұмтылдым. Қызмет, мансап, атақ-даңқ іздемедім. Мəнсап қуарлық білім де жоқ. Бірде-бір пенденің жолына келтек тастап, жанын ауыртпадым. Арамызда ондайлар аз болған жоқ. Сөз реті келгенде айтарымды тартынбай бетіне айттым. «Малым өлсе өлсін, сөзім өлмесін» деген ғой бабаларым. Оқымадым, оқымасам да сарайым саңылақ, санам терең. Алла, елге амандық бер!» – деді үйіне қарай ақырын аяңдап бара жатып.

	– Əй, Жəке байқасаңшы! Қарсы кездескен бəйбішесі босағаға қарай шегініп жол берді. Ойы да үзілді. Шам жанып тұр. Кең бөлменің оң жақтағы керегесіндегі диванға барып отырды. Ашық тұрған бүйірдегі бөлмеден көрінген Ерке:

	– Айкен! –деді сыбырлап. Терезенің алдындағы столда сабаққа даярланып отырған Айкерім қалың қасын көтеріп, Еркеге қарады.

	– Атаңнан сұрашы, қымыз іше ме екен? Айкерім атасына күле назар салып:

	– Қымыз əкелейін бе, ата! – деді.

	– Саумалдатып əкелші, балам. Айкерім бір тал балаусадай. Нəпнəзік денесіне спорт шалбары, ақ кофтасы жарасымды-ақ.

	Сыбдырсыз жүріп Ерке даярлаған саумал сусын құйылған өрнекті сары ағаш тостағанды əкеліп беріп, атасы тауысқанша жанында отырды. Жаныс бірден сіміріп, тостағанды Айкерімге ұстата бере маңдайынан сүйді.

	– Ата, Сіз білесіз бе? – Марат үйге сөйлей кірді.

	– Үлкен жаңалық па?

	– Бүгінгі күннің проблемасына қарағанда үлкен жаналық.



	Жаңа үйге кіргеніңізде айтайын деп отыр едім... – Ол асығыстық жасап: «Президент болғанда не істер едіңіз?» – деп сұраған. Сол есіне түсіп күлді.

	Мектеп бүкіл саяси əңгіменің ұясына айналған. Əкімдік қоғамдық жұмысты мектеп директорына тапсырады, одан қала берсе емхананың дəрігерлері. Оның да жөні бар. Мемлекеттен еңбекақы алатын осы екі-үш мекеме қызметкерлері. Берілген тапсырма орындалмаса, жұмыстан қуылады. Басқа барар жер жоқ. Күн көріп балаларын асыраған соң амалдың жоғынан айтқандарын орындайды. Ұстаз насихатшы секілді үйді-үйге барып жүрудің ұят екенін түсінеді, бірақ амалы жоқ. Əсіресе оқушыларға: «Адал бол, əділетті, шыншыл бол. Үлкен адамдардың алдынан қия өтпе. Өз міндеттеріңді біл. Ар-ұятты сақта. Жаңа заманыңа сай өс. Намысыңды қорлатпа», – деуден жағы талғанымен, осы талаптың бəрінің бұзылуына оқушыларды ұстаздары итермелейді. Кінəлі, тəртіпті бұзғыштарды көре тұра шағымды жоғарыдан тексере келгендерге айтқызбайды. Сол шарттылыққа кейде «əкелеріме зияны тие ме» деп балалар да жасқаншақтап амалсыздан келісетін. Қанында бар туралықпен бетің бар, жүзің бар демей айтып салатыны – Марат. Ол бар газетті оқиды. Əсіресе, əуелде оппозициялық газетке ерекше маңыз беретін. Кейін: «Бəрі бірінбірі көшірген, бықсыған өсек», – дейтін болған. Бүгін де сабақтан соң ұстаздары оқушыларға: «Ата-аналарыңа айтыңдар. Оларды ертеңгі науқанға түгел қатыстырасыңдар!» – деп тапсырма берген.

	– Иə, жаңалығыңды айтпадың ғой, батыр, – деді, Жаныс.

	– Біздің Мұратжан – саяси деятель. – Айкерім қуақылана тіл қатты.

	– Ай-еке, Айеке. Рас. Мен біраз жайды білемін.

	– Əй, батыр, жаңалығыңды айт! – Атасы сөзін бөлді:

	– Айтсам, ертең бүкіл осы əкіматта жалпы жиналыс болады. Ағайлар (мұғалімдері) соны бəріне хабарлауды бізге тапсырды. Біз – осы кезде «Жанды радиомыз». – Ол жымың-жымың күлді.

	«Жанды радио» дегенді толық айтқанына күлді.

	– Баяғыда үлкен атаң би болған екен. – Əжесі тілінің ұшындағы:

	«Атаңа тартып ел сыйлысы – би болар ма екенсің» деген тəтті арманын айтуға батпады. Жақсы-ақ тілек. Ерте ме, кеш пе əйтеуір бір ұрпақ тегіне тартады дейді ғой, бұрынғылар. Халқымыздың бағы жанып тарихында азаттық алып, өзін-өзі билеп отырғанда Тəңірім жарылқар деп үміттенеді.

	– Ə... əже, біздің Марат би болса, қара қылды қақ жарар əділет орнар. – Айкерім бұл жолы əзілсіз бағасын айтты.

	– Мектепте апайлармен, ағайлармен пікір таластырады. «Көз боямаңдар», – дейді. Олар əкімдер келгенде келісіп алып, артынан ананы-мынаны айтса, «Жаңа неге бетіне айтпайсыз? Енді пышпыш етпеңіз. Ешкім Сіздің басыңызды алмайды! – дейді.

	– Ойбай, Маратжан, ондайыңды қой. Біреу болмаса біреудің тіл – көзі өтеді. Немесе: «Атасы мен апасы тек демеген», – дейді. – Əжесі Айкерімнің сөзін қырылдаған дауысымен бөліп:

	– Иə, қасиетті Жаратушы ием, жала-пəлеңнен сақта! Маратжанай, екінші олай етпе. Ел ғой, ел ішінде əр түрлі пенде бар, – деп күңіреніп кетті. Əңгіме бітіп, тыныштық орнағанда Марат сөзін қайта сабақтады.

	– Əжетай, тілегіңді орындаймын. Əділетке Аллаһ-Тағала да жақ емес пе?! Мен діни сабаққа барамын. Пайғамбар Əлих сəлемнің хадистерінде: «О, пендем, тура жолмен жүр. Сонда сені Тəңірім қолдайды», – дейді.

	– Марат, əжең қой деді ғой, – Ерке ақырын ғана күбір етті.

	– Жарайды, қойдым-қойдым. Бірақ берген соң тапсырылған міндетімді орындайын, ə, ата. – Атасы келіскен кейіп байқатты.

	– Айтпақшы, ертең сағат он бірде мəдениет сарайына сіз, көкем, тіпті, əжем, мамам, қысқасы отбасы мүшелері түгел баруларыңыз керек. Қаралатын мəселе төмендегідей. Негізгісі – шаруашылықтағы мемлекеттік егістік, жайылымдық, шабындық бау-бақшаларды сату керек пе, жоқ, сатпау керек пе деген мəселе. Бірінші кезекте ортаға қойылады. Екіншісі – алпыс мың қойды, қанша жылқы, сиыр екенін білмеймін, соны еңбегі сіңгендерге таратады. Үшінші бар техниканы, шаруашылыққа тəн мектеп, балабақша, монша, сауда орны тағы басқа құрылыс нысандары аукционға қойылады.

	– Ауксионы несі? – Əжесі Маратқа бажырая қарады.

	– Менің түсінгенімде, бұл ғимараттар, мүліктер кім ақшасын көп төлесе, соған сатылады деген ұғым беретін секілді.

	– Біздің шаруашылықта бүкіл малды ə дегенде-ақ бөліп-бөліп алмап па еді? Мəдениет үйін Сайрамбаевтар ресторан жасап тастады ғой. Балабақшаны Алматының ықпалды бизнесмені алыпты деп естідім.

	– Бұл да саясат, сол бөліп алған байлықтарын жалпы жиналыста заңдастырып қоймақ. – Еркенің сөзіне Марат жауап қайырды.

	– Болашақта халықтың сауалына кімнің жауап берерін уақыт көрсетеді.

	– Тегі, бəрі қызық екен, сонда қандай қоғамда өмір сүреміз? Жаныс əркезде өзін оңашада мазалайтын ойын күйінішсіз, сүйінішсіз айтты.

	– Ата, сіздер социалистік қоғам деп қателесіп алға озып кетіпсіздер. Енді тарихтың доңғалағын кері бұрамыз. «Қайтадан капитализмді жаңа реформамен жетілдіреміз», – деп коммунистік идеологияның мағынасында сөйлейміз, насихат жүргіземіз, феодалдық тəртіпте өмір сүреміз. Марат атасына қуақылана қарады. Осы мазмұндас əңгіме екеуінің арасында əр кезде-ақ туындап қалады.

	Мараттың жаңалығымен кешкі уақыт өтті. Жаныстың əулеті келер күнге тың күшпен бару үшін тынығуға ниет етті.

	– Өлмесек бəрін көреміз, – деп Жаныс созғалақтап орнынан тұрды.



	4



	– Мен жұмысқа барамын, көке! – деді Сейтек.

	Жаныс ұзақ уақыттан бері «Газикті» шұқылап, жұмыссыздықтан өзін-өзі кеміріп жүрген баласын кім жарылқап, аяқ астынан не жұмыс бергенін ұқпады. Алайда жақсы хабар естілген жаққа елең ете назар аударды. Таңдана ұлына қарады.

	Кеше Дəулетбай Тоқташтан орманшы болдың деп бұйрық қағаз беріп жіберген. Анау жолғы Дəулетбаймен келіскен əңгімеден кейін əкесімен ақылдасамын дегенін ұмытқанды. Бұйрықты тосқан, соны төс қалтасынан алып, жазып əкесінің қолына ұстатты.

	– Бұл не қағаз? Түнде екеумізге Марат жиналысқа барасыңдар деді ғой, – деді Жаныс. Аудан басшылары жер жайлы тағы бір амал тапты ма деп қауіптенген.

	– Көке, бұл – бұйрық.

	– Мына бастықтар жерді өткіз деп пе?

	– Жоға, Дəулетбай орманшы баласың деп əмір етіпті.

	Диванда отырған Жаныс не айтарын ойланды ма, жоқ, риза пейілін білдіргісі келді ме, əрі-сəрі күйде екі беті дуылдап, денесі қызынды.

	– Қарағым-ай, қашанда сені ұмытпайды. – Кемпірінің сөзі Жанысты қалыпқа түсірді.

	– Елдің ол жұмысқа қолы жетпей жүр емес пе?! – Мараттың кіріспейтін шаруасы жоқ. – Атқару керек! – деп өз шешімін кесіп айтты.

	– Өзім де солай шештім. Өткенде айтқан. Оны көкеме түсіндіруді есімнен шығарыппын. Кешіріңіз, – деп Жаныстың қолындағы бұйрықты Сейтек қайырып алды.

	Шаруашылықтың барлық жеріне бұрын мемлекет иелік еткен... Жерсіз, елсіз, сусыз мемлекет болмайды деп біледі Жаныс. Əрине, мына ғылым мен техниканың дамыған дүниетанымы мол заманда бəрі керек. Оны сол жердің, елдің, судың иесі табуға міндетті. Содан кейбіреулер белгілі мерзімге жалға алатын болдық деп соқты. Жел соқпай шөптің басы қимылдамайтыны рас. Арасында еншісін алғандар алып, алмағандар əліптің артын күтіп тына қалған... Іле-шала «ұзын құлақ» жерді сататын заң шығарды, жоқ, заң əлі шықпады десе, енді біреулер: «Осы Қарағайлының қалаға жақын жерін де, елін де басшылар бөліп алып қойған» деген секілді мəселені гулетті де кетті. Маңыздысы да, маңызсызы да бар.

	Маңыздысы – осы шаруашылықтың алғаш табан тасын қалаған Қарағайлыны атақонысым дейтіндердің Жаныс секілді бірдіекілісі болмаса, көпшілігі жер телімін алмағаны.

	Ең тиімді бау-бақша өсіп тұрған, көкөніс, егін егетін алқапты жан-жақтан келген министр, əкім-қаралар, тіпті, солардың інісі, құда-жекжаттары, күйеу балалары алған үлесті əркім əр алуан əңгімелеп, бірі өкініп, екіншісі арыз-шағым жасаймыз деп желпілдеп жүргені анық. Бүгінгі жалпы жиналыстың негізгі өзегі сол. Барлық мəн-жайды өз құлағымен естиін деп түйді ме Жаныс сəлден кейін:

	– Жарайды, ауылдың жиналысына мен-ақ қатысайын. Дəулетбай екеуің бірге оқып едің. Иə, бітірмедің, қай курстан тастап ең? Енді бұл мамандықты жалғай аласың ба? – деді.



	– Оқымаған Тоқташ та орманшы болып еді ғой, – деді Жəмилə.

	– Кім біледі. Осы күні бəрі заңшыл, мамандығы жоқ деп Дəулетжанның үстінен арыз жаза ма дегенім ғой. Жақсы, ісің игілікті болсын! – деп, Жаныс қолын жайып, іштей тəубе жасап Алланың рахымын тілеп батасын берді. Содан соң кеңсеге ерте бармақ болып үйінен шығып, таныс көшелермен ақырын аяңдап шаруашылықтың жалпы жиналысына барып қайтты. Көңілсіз де емес, көңілді де емес.

	Құс тұмсық, ат жақты, бір кездегі сұсты көрінетін бүркіт қабағының түбіндегі қайнардың суындай тұнған жанарының нұры жас шағында басқаларға ішкі ойын оңайлықпен сыртқа шығармаса да, Жəмилəдан жасыра алмайтын. Шалғы мұртын баяғыда қойған. Сақалын жібермеді. Ұзын мойнындағы жұдырықтай жұтқыншағын өрмекшінің торындай шандыр торлаған.

	Барлық орден-медалын таққан костюм-шалбарын кемпірі:

	«Жиналысқа, көпшілік жиналған жерге барасың», – деп болмай кигізген. Сонау жетпісінші жылы алған ұзын тік жағалы сұр макентошы пісте тұмсық етігіне оралып, есігінің алдындағы күнқағардың астындағы креслосына жайғасты. Жəмилə саумал əкеп сіміртті. Барған жері көңіліне жақпаса, қиқиып үндемей қоятын. Əр нəрсенің жөнін білгісі келсе де, Жаныстың жүйкесін жұқартқысы келмеген сыралғы бəйбіше ештеңені сұрамады. Марат сабаққа кеткен, сол бəрін біледі. Кімнің не айтқанынан да жаңылмайды. Жайланып демін алған соң, макентошын, боз шляпасын шешіп, ескі өрік ағаштың бұтағынан Ернұр əшекейлеп жасаған киім ілгішке қыстырды. Сонан соң:

	– Əй, бəйбіше, əншейінде бəрін білмек болып ынтығушы едің, үндемейсің ғой, – деп күлді.

	– Е, сəл тынықсын дедім.

	– І..і...ім. Жиналысқа бардым. Əркім əртүрлі пікір, ұсыныс айтты. Тиянақты табан тіреген тоқтам жоқ. Ал енді менің естігенім шаруашылықтың жылқысын бөліпті. Басқа мал да солай.

	– Мынауың жақсылық қой, бізге үлес бар ма? – Жаныс кеңкілдеп күлді. Ызалы күлкі ме, жоқ, налыған кейіс күлкі ме, əлде, мазақəжуа күлкі ме түсініксіз күлкі.

	– «Бүлінгеннен бүлдіргі алма!» – дегенді, рухыңнан айналайын, ата-бабамыз жайға айтқан жоқ. Атымыз да аталмады. Мен оған кейімедім. Берсе де алмас едім. Тек өкініштісі əрі аяныштысы үйірін алды-алдына талап əкеткенде Бозайғыр, Сартауқұмдағы түйе өркеш құм жоталар бар емес пе, соны үш күн шыркөбелек айналып кісінеп жүріп, жоқ болып кетіпті.

	– Ой, жарықтық-ай, үйірін ит-құсқа алдырмайтын киелі мал еді-ау.

	Бəйбішесінің даусы дірілдеп, көзінен өксусіз аққан жасты сол күні киген кестежақ кимешегінің ұшымен сүртті. Кең екі иығы селкілдеп, едəуір мезгіл жылады. Содан кейін ауыр жұтынып:

	– Ел аман, жұрт тынышта бұл не қылған талан-таражы?! Құдайдан қорықпай ма екен?! Сол мыңға тарта жылқыны елу жыл бақтық. Ешкімнен жем, шөп сұрап жатқан жоқ. Тек табиғаттың өзгеруін ұқыптап, бақылап бақса болды емес пе еді.

	– Жə, маңдай термен жинағанбыз. Халық қазынасының киесі ешқайсысын оңдырмайды. Адал еңбекті аяққа таптағандар əлі-ақ сазайын тартады. Бəйбіше, сен бір шай бер?

	– Одан басқа не байқадың?

	– Байқағаным қарапайым еңбек еткендер жер үлесінен ой, шұқыр, қия беттен бірдеме алар. Ал енді бұл жиналыс бастықтар алған жерді заңдастыру секілді. Бағана Марат дұрыс айтыпты.

	«Көпшілік осылай шешті. Əділетті», – деп қаулы қарар қабылдау үшін жасалған зымияндық. Менің түйсік-түсінігім сол. Өз басым келістім. Іс бітіп, қу кеткеннен кейінгі ойбайың, айғайың кімге керек.

	– Біздің жер жайлы сөз болды ма?

	– Мен секілді жер актісін алғандар аз секілді. Аудан əкімі:

	«Қолында жер иелігі деген куəлігі барлар енді өзгермейді», – деді. Ал ендігі үлес алғандарға тек шешім беріледі. Мемлекет қай күні ортаға аламын десе алады. Алмаймын десе қояды. Бұл да біреуіне керек болса, сылтау айтып алуларына жеңіл.

	– Бұл заманның ақыры не болар екен? Қолда бар асылдан айырылып қалар ма екенбіз? Осы көптің көңілінен шықпаған жайды Жəкемнің балалары білмейді-ау? Білсе ғой...

	Бəйбішесі Елбасынан үлкен үміт күткен тəтті ойымен жүріп шайды күн-қағардың астына даярлады. Екеулері де өз ойларымен өзі болып шайды үнсіз ішті. Ерке базарда. Сейтек таңнан кетті. Ел жата оралады. Əуелде Дəулетбай ол жұмысты Тоқтабекке берген.



	Неге екенін оны босатты да, кеңсенің күзетіне бастық жасады. Бір орайы келгенде Сейтек сыр тартып еді. Дəулетбай: «Оны қайтесің. Алатаудың байлығы біздің жеті атамызға азық болған. Ендігі өсер баламыздың баласына жетеді. Бірауық жүрген жерін сасытпау керек. Тойса ішкенін ішкен жеріне құсады, тышқанын тышқан жеріне тастап кетеді. Кішкентайдан бірге өстік, бала-шағасы бар. Қазіргі еңбекақысы сəл аздау. Өзіне жетеді. Президенттің бір айтқаны есіңде ме? Көреген-ақ кісі ғой. «Ескі дос қымбат. Тозған шамадан секілді тастай салуға қимайсың», – деген. Ол əр жұмыр басты пендеге айтқан сабақ», – деген де қойған. Тегінде Дəулетбай адал, асыл азамат қой. Ол сеніп тапсырған жұмысқа қалай салақ қарайды.

	Айкерім сабағын ертеңгі кезекте оқиды. Марат қана түстен кейінгі ауысымда мектепке баратын. Бұрынғыдай сауылатын биелер ауыл айналасында жайылмайды. Енді орман шаруасына тəн таудың сай-саласына жайылады, июі келгенде биелер өздері келеді.

	Бар жан-жануардың іздегені – тамақ, жер от. Таудың шөбінің түгін тартсаң, майы шығады. Соған шаншыла жайылғанда иігенін биелер біл-мей де қалады.

	Марат Майбұлақта жайылып жүрген қара бие мен бөрте дөнежінді айдап келуге атасының Торықасқа жорғасымен əлгінде ғана кеткен. Үйлерінің желкесі тік, биік шалғынды қаптал болғанымен, үсті жазық. Сол жазықтан төменгі өзекті Майбұлақ дейді. Тік қапталдағы жіңішке соқпақ жолмен мал жайылымға тізіліп өрлеп шығып, қайтарда қаздай шұбап түседі. Ерге отырса бітті, Торықасқаны жорғалатқанды ұнататын Марат ағызып шауып түсіп, үйде отыр деді ме, шарбақтың сыртында тұрып:

	– Ата! Ата! – деп бар дауысымен айғайлады.

	Кемпірі екеуі қалбалақтап шай ішер күнқағардың астынан сыртқа шыға:

	– Маратжан-ау, мал аман ба? – деп қабаттаса қақала-шашала уəж қайырды.

	Екі аяғын үзеңгіге тіреп көтеріліп елірген немересі:

	– Ата Бозайғырды көрдім! – деді, қуана. Қуанғаны соншама танауы делең-делең етеді.

	– Бозайғырды? – Атасы таңдана қайта сұрады.

	– Иə, иə, Бозайғырды. Мен ондай жылқыны суретшілердің суретінен ғана көретін едім.

	– Апыр-ай, жануар-ай, туған жеріне келген екен ғой. Кемпір менің етігімді əперші?

	– Барайын деп тұрсың ба?

	– Бір көрейінші асыл текті.

	– Ата, Бозайғыр қара биені қасып иіскеледі, ей.

	– Қара бие күйттеген жоқ. Бөрте дөнежін. – Жаныс «соған шапса ғой, шіркін» деп армандады.

	– Өй, бөрте дөнежініңнің құйысқан басарын иіскеп, үстіңгі иегін жиырып аспанға тұмсығын көтеріп аз тұрды да, қара биенің жанына ойқастап əлденеше барды. Əбден жараған. Торықасқа аттың үстінде менің тұрғанымды білер емес. Содан бар ғой Тоқаш ағаның жирен биесін көрді де кісінеп жіберді.

	– Артылды ма, оның күйті келген болар.

	– Артылғанда қандай. Жирен биенің төрт аяғы төрт жаққа кетіп əрең көтерді.

	– Əй, Маратжан, сен осы қызықсың, көп білемін деп кейде былжырап кетесің.

	– Əже-ау, ол табиғаттың заңы ғой.

	– Сонымен не болды? – Атасы етігін киіп шляпасын қолына ұстап жақындағанда Марат:

	– Жирен енді-енді жатуға айналған Бозайғыр үстінен түсіп, ұрығын жерге төгіп-төгіп жіберді.

	– Жə, болды енді, – деді əжесі.

	Жаныс Торықасқа жорғаның тізгінін қымтып, былғары ердің томаға басынан ұстай үзеңгіге аяғын салып тұрып:

	– Енді қазаққа үйірлі жылқы бітпес, – деді. Даусы қытымырлана шықты.

	Атасы Торықасқа атқа қамшыны ұрғылап, өріске қарай асыға шапты. Жорға иесінің көңіл-күйін сезінді ме күлте кекілін қағып тастап ағытыла жорғалады. Бар арманы Бозайғырды көру еді. Көре алмады.

	Ол барғанда Бозайғыр жоқ екен. Өріске жеткен бойы əлденеден шошынғандай асыға қимылдап, қытымырлана биелерді ауылға қарай еңкейтті. Желіндері сыздаған-ды. Бірақ əп-сəтте шешімін тез өзгертті. Тауға қарай қайта қайырды. Сөйтіп, Бозайғыр оралар деп ұзақ күтті. Оралмады. Жаныс кешкі өрістен қайтқан малмен бірге келді. Көңілсіз. Торықасқадан салбырап əрең түсті. Алдынан шыққан Марат Торықасқаны шылбырынан жетелеп, керме ағашқа байлады.

	– Бозайғырды көрдің бе? – деді бəйбішесі.

	– Жоқ. Таппадым. Сонау сағаға дейін бардым. Жануар Үшқоңырға кетті-ау.



	5

	– Əже-əже! – Мараттың тызылдай шыққан даусын əжесі əуелде жақсы естімеді. Жылжып кеп ол жататын бөлмесін саңылаулап сығырая көз жүгіртті. Компьютерінің əр жерін тез-тез шұқылап, тыпырлап тұр екен.

	– Маратжан, сен бе?

	– Иə, сабағыма керек еді, мына пəле жұмыс істемей қалыпты.

	– Е...е...е. Сен оны түйгіштегенше свет бар ма, соны тексерсеңші? – деп, көк еті салбыраған білегін сұғып тоқ қосатын нүктені іздеп, тауып іске қосып еді, шам жанбады.

	– Маратжан, тоқ жоқ.

	– Кеше электриктер келіп пе еді, əже!

	– Жоқ. Ешкімді көрмедім.

	– Онда ол қулар подстанциядан бөліп тастады. Енді қайттік?

	– Ə...ə..ə, Сейтек тауға кетті. Əлгі электрик соның жолдасы ғой.

	– Осы сағатына сан құбылған уақытта дос бар ма?

	– Жоқ, балам, өмірден түңілуге болмайды. Адамның ниетіне Тəңірім арамдық ұялатпасын.

	– Ту, əже, – қызарақтаған Марат əжесіне дəл осындай дауыс көтерген емес-ті. – Қайдағы бір пəлсапаны.

	– Сен, Маратжан, босқа күйгелектенбе? Ернұр ағаң мансартынан əлі түскен жоқ. Соған жайыңды айт.

	Марат үйге киетін спорт киімімен жүгіріп баспалдақпен өрледі. Айкерім екеуінің бөлмесі бір. Сабақтарына оқулық, керек əдеби көркем кітап қоятын, бір керегеге тұтас керілген, ұя-ұяға бөлінген əдемі шкафтары бар. Оны мектепте оқып жүргенде жиһазға арналған тақтайшаны сатып əкеліп, пластилиннен əдемі ұлттық өрнек салып, дəл бір фабрикадан істелгеннен артық етіп Ернұр құраған. Келген, кеткендер қызығып: «Қайдан алдыңдар?»

	– деп сұрай қалса: «Жапон мебелі. Мың доллар тұрады», – дейді əзілдеп.

	Ернұрдың есігін жұлқа ашқанда ағасы кітап оқып отыр екен. Маратты үндемей тыңдап, өз бөлмесінің шамын жақты. Жарық жоқ.

	– Бұл солақайлар Ильичті құртқан соң, «Ильичтің шамын да» құрталық деген ғой.

	– Ағатай, мен сабағымды қайтемін?

	– Ұстазыңа жайыңды айт. Мен не істеймін? Əжесі екеуінің əңгімесін тыңдап тұрған.

	– Иə, əже, əлгі, əлгі... «Шабанка» қайда? – деп Марат əжесінің алдына жетіп барды. Кеңес өкіметі малшыларға керосин майымен жүретін «движок» беретін. Кейін ол «шабанка» аталып кеткен.

	– Көкем, Тоқатай аға үй салғанда дəнекерлеуге берген, – деді Ернұр.

	– Бұл – əкіматтың қиянаты. Сен соны əкел? Атам жерді бермеген соң өстіп қысастық жасалық деді. Мен білемін.

	– Жарайды. – Ернұр ызасы тызылдатқан інісінің мойнынан сипап, баспалдақпен түсті. – Жоққа амал жоқ. Басқа сабағыңа əзірлен. Түнде жатқанда жарық бар еді, ə?

	– Əуелі соны анықта. Əлгі электрикті білесің.

	– Білгенде қандай, жоғарғы əкім-қаралар соның қолымен от көсеп отыр ғой. Оны қинаудың керегі жоқ.

	– Осы дұрыс. Бар пəле жоғарыда. – Əжесі қолын көтеріп саусағымен үйдің төбесін шұқыды. – «Осылай қинасақ, амалсыздан жерін Иван Василевьич Тимошенкоға береді» деп.

	– Ойыңыз дұрыс. Бірақ ол жоспарлары орындала қоймас. Мен Тоқташ ағаның үйіне кеттім. – Ернұр істің адамы.

	Жаныстың бұл жайдан хабары жоқ, əдеттегідей ерте тұрып мал жанын жайғап, алма бағын аралап шыққан. Содан кейін жуынып ертеңгі шайын асықпай ішетін. Басындағы Ернұрдың спорт тық тепетайын шешіп, тершіген бетін сүртті. Жеңіл күртесінің ауырлығы жоқ. Кейде дастарқанға сол күйі отыра салатын. Бəйбішесі қариясының қамын реттеп жүріп:

	– Саумалыңды іштің бе? – деді.

	– Ерке ертемен беріп, базарына кетті ғой, – деп уəж қайырды.



	Ернұр «Жигулиіне» мініп орталыққа тартты. Қариясы бір шыны шайын ішкеннен кейін ғана бəйбіше тоқтың жоғын білдірді.

	– Е, жырым-шеттік шайнаған иттердің ісі де, балалар жөндер, – деді де қойды Жаныс.

	Ол Бозайғыр Сартауқұмда жалғыз кісінеп жүр дегенді естігенде түтігіп, ешкіммен осылай көпке дейін сөйлеспей қойған. Марат «көрдім» дегеннен бері көңілі сергігендей ме, қалай. Тіл қатқандарға қиястанбай, қиқарланбай жайдары жауап беріп, əңгіме сабақтай бастады. Бəйбішесінің қолынан кəрлен кесені ала бере:

	– Жарықтық Бозайғыр – сонау Қарасай батырдан келе жатқан жылқының тұқымы.

	– Қойшы, ей, қария, үш ғасыр өтті. Жылқы емес, адам да қалмаған шығар.

	– Ей, – Жаныстың үні тасқа тигендей шақ ете қалды. – Мен кіммін?

	– Сен – Жəкеңсің!

	– Анау ел басшысы кім?

	– Шапырашты. Шапыраштының Есқожасы. Оның Көшегі...

	– Көшек батыр мен Нұрабай хан соның ұлы əкесі емес пе?! Сол Қарасай батырдың қанының бір түйірі болған соң, соның тегі болған соң саған Жəке болып жүрмін.

	Бəйбішесі жым болды. Артық кеткенін түсінді. Əңгіменің бағытын басқа арнаға бұрғысы келіп:

	– Жəке, өзің қалай ойлайсың, Бозайғыр Үшқоңырға кетсе, келер, ə? – деді. Үнінде бір үміттің лебі бар. Жанысқа сол ғана жетіспей тұрды ма екен, екілене сөйлеп кетті.

	– Онда Бозайғырды ешкім танымас. Назартай да, Əли аға да, Дəулетбайдың əкесі марқұм Ақылбек те дүниеден өткен. Ең соңынан Қадырғалидың əкесі аттанды.

	– Қадырғалиың кім?

	– Не, алжиын дегенің-ау, Əли ағаның құрдасы емес пе?!

	Шамалғандағы өмір бойғы көршісі емес пе?

	– Иə, иə, енді есіме түсті. Балалары да құрдас еді-ау. Екеуі мектепке барғанда төртеуің бір жеті тойладыңдар. Əй, шіркін өткен күндердің соңы ғой. Сұлтанның анасы қандай еді. Дүниенің бар-жоғын білдірмейтін. Жайнап жүретін. Оның жанында біз, – Бəйбіше қолын бір-ақ сілтеді. – Қазір бізді таниды дейсің бе? Жаз бойы Үшқоңыр жайлауының рахатын бесеуіміз көрудей-ақ, көрдік. Ол кезде ойын қуған бала. Міне, енді ел ағасы. Өткен өмірге өкпеміз жоқ. Осы күніме де ризамын. Ел аман болсын. Өлімнен де қорықпаймын. Досым, жолдасым емес, бірде-бір білетін адамымның жүрегін ауыртқаным жоқ. Кемшілігін айтсам, бəріне айттым. Əділетін, турасын айттым. Тез-ақ түсіністік. Көңілге кір сақтамайтын едік. От айналғандай уақыт өтпей араласыпқұраласып кететінбіз.

	Əстіде, Жаныс жиында, тойларда көп сөйлемейді. Тіпті: «Сөз бермей-ақ қойса екен», – деп отырады. Зəуде бере қалса жанындағы біреуіне кезегін беріп, өзі қосыламын дей салады. Ал осылай бір шешілсе, үлкен аудитория, биік мінбенің керегі жоқ. Ағытылады. Бозайғыр Үшқоңыр жайлауына кетті деп жорамалдағаннан бері сондай жадыра күйді басынан кешіруде.

	Марат сабаққа кетісімен Ернұр «шабанканы» əкеліп, от алдырып электр жүйесіне қосты.

	– Əп, бəрекелді, балам, ешқашан кісіге жалынба! «Өзіңде асың болса, кісіде қасың бар ма?» – дегенді бұрынғы аталарың бекер айтпаған, – деп, Жаныс риза пейіл білдірді.

	Бұл отбасындағы жастар билік басындағылардың қырын қарағанын білді. Жаныс пен Жəмилə – кешегі осы шаруашылықтың белсенді еңбеккері, бастықтар да, ел де сыйлаған адамдар ғой, осыншалық ұсақтыққа қимады.

	Айтқанымызға келісе қоймады деп шамын сөндіру, телефонын үзіп тастау ұяты бар адамның ісі емес-ті. Бірақ амал не, мына өтпелі заманда билікке келгендерге доқ айту қиын.

	Жаныс сонау Кеңес өкіметінің коллективтендіру дəуіріне қайта оралған. Күндіз тып-тыныш. Кешке «шабанка» дүкілдесе, теледидар да, радио да іске қосылады. Айкерім мен Марат сабақ даярлауға ерте отырады. Мектептен оралған Марат кеш батқанша серуендемек болып ойынға киетін кедасын қолына алғаны сол еді:

	– Əй, Маратжан, тез бері келші! – деп əжесі шақырды. Марат:

	– Қазір, əже, қазір! – деп еді, əжесі дегбір таппай:

	– Құдай-ау, мына кісі бір маңызды мəселе айтып жатыр.

	– Болсаңшы. Түсінбей тұрмын, – деді.



	Табалдырықтан жүгіре аттаған Марат жүре сөйлеп:

	– Əже-ау, сəлден кейін қазақша да айтады ғой, – деп ұзынды күні мізбақпай жаңа ғана іске қосылған теледидардың алдында қалқайып құлағын тосып тұрған əжесінің қатарына жетті.

	– Бұл кісінің қазақша сөйлей алмайтынын білемін. Ал енді сөзін тыңда! – Əжесі шаруасын тындырғандай күндегі өзі отыратын дəу креслосына жайғасты. Кең көйлегінің сыртынан киген ою-өрнекті шолақ жең қамзолдың түймесін ағытты. Теледидарда сөйлеген министр сөзін аяқтады.

	– Апаң, не айтты? – деді əжесі.

	– Министр кісі ауылдағы елге сүт, жұмыртқа салығын салу керек. Ол қосымша табыс дейді.

	– А...а...а, қайдағы сұмдықты қайдан тауып жүр? – Əжесі бір қорқынышты хабар естігендей немесе үрейлі аң көргендей Маратқа көзін бақырайтып қарады. Сəлден кейін:

	– Бұл міністр əлдеқашан ұмыт болған сұмдықты қайдан шығарып жүр-ей? – деді ентігіп.

	Мараттың əжесі сонау соғыс жылдары ет, май, жүн салығының азабын аз көрген жоқ. Сол кезде бар-жоғы тоғыз жаста еді. Жалғыз сиырмен қалған анасы май салығын, ет салығын төлей алмай қатты жапа шегетін. Азапты кейпін көргенде бала жүрегі күйзелетін. Дəл сол тозақты жетпіс жылдан кейін өз басынан өткізетіні шошындырды. Əр алуан ой үстінде отырған əжесі ол салықты төлемесе де күнəлі болып шығатынын есіне алды.

	– Əй, Маратжан, – үнінде шарасыздық басым еді.

	– Тыңдап тұрмын, əже!

	– Сонда ол салықты жұмыртқадай төлейміз бе? Соны түсіндірші?

	– Əлі заң шыққан жоқ. Министр ауылдағылар байып кете ме деп алдын-ала қарекет жасап, жақсы кісі, тапқыр министр болып ұсыныс айтып жатыр.

	– Ой, күнəлі пақыр. Жұмыссыз ауылды жұмыртқа байытып жібереді дей ме-ей? – Үніндегі кейісті айтып жеткізу қиын....

	– Кім біледі?!

	– Ой, Алла-ай! Егер ол ұсыныс айтса, біздің ауыл ертең-ақ іске кіріседі. Сен əлгі сауалымды жауапсыз қалдырдың ғой.

	– Əже, сіз қызықсыз, мəселенки нені?

	– Салықты жұмыртқадай төлейміз бе демедім бе? – Марат қатты күлді. Əжесінің беймезгіл мазасыздығына күлді. Күлген қалпы: «Кешегі социалистік жарыстың белсендісі ғой. Үкімет бір мəселенің құлағын қылтитса, бекер қылтитпайтынын сезеді. Көп кешікпей осы салықтың доңғалағы айналып іске кірісіп келетінін түсінеді. Сонан соң əжем он тауықтың жұмыртқасын қалай тапсыратынын ойлап шыр-пыр болып отыр», – деп əжесінің мойнынан құшақтап, креслоның қанатына жайғасты.

	– Иə, əже, айтайын. Сіздің он тауығыңыз күніне он жұмыртқа туады. Айына отыз жұмыртқа. Енді соны қазіргі нарық, базар бағасына көбейтіп жіберсеңіз отыз мың теңге. Ол сіздің елу жыл ерте тұрып, етігіңізбен саз кешіп кешке дейін елу жыл жүргенде алған жеті мың теңгеңізден көп. Демек, артығын мемлекет қазынасына салық ретінде төле деген сөз. Қазіргі əкімдерге, министрлерге еңбекақы төлеу керек? Бұрынғыдай зауыт-фабрикасы, өндіріс орындары жоқ. Кеніштерді шет елдің байларына берген мемлекет ол қаржыны қайдан алады? Қарапайым халықтан салық арқылы алады.

	– Ой, құдайым-ай, бұлар бүргенің аяғын көрген шығар.

	– Заманымыздың талабы сол.

	– Қойшы-ей, заман, заман. Ол заманың кімге керек?! – Əжесі əп-сəтте шырт ете қалды. Шашақты ақ жібек үлкен жаулығының алқымын қымтады. Жоғарыдағы Мараттың ойлағаны дұрыс. Кезінде аудандық, облыстық озаттар қатарында ауданда, Алматыда өтетін келелі кеңестерге шаруашылықтан адам жіберу керек болған соң, əйтеуір бір адамды жіберетін. Дулатбай жылқыны иесіз тастай алмайды. Жəмилə баратын. Талай қатысқан. Никита Сергеевичтің: «ХХ ғасырдың сексенінші жылы коммунизмді орнатамыз!» – деген, «елді алға ұмтылдырған жасампаз» сөзін жақтап сөйлегендердің талайын көрген. Өзі де жаңа жоспарларды жақтап қол көтерген.

	Омырауы жұлдызға толы Леонид Ильичтің: «Кемелденген социализмді өркендеткен өміршең заманның адамдарымыз», – деген «ұлағаты ұлы қағидаларын» мадақтаған небір нарқасқалардың лебізіне қол соққан. Жай соқпаған, орнынан тұрып:

	«Жасасын коммунистік партия!» – деп ұрандатып соққан. Сол шақта сырттан дауыс естілді. Өрекпіген өктем дауыс:



	– Апай, оу, апай, үйдемісіз? – Əжесі мен Марат елең етіп, тағы естілер ме екен деп құлағын тосты.

	– Апай! – Бұл жолы қатты шықты. Ызғарлы.

	– Бұл кім ей? – деді əжей.

	– Əлгі ауылдың əкімі. – Орнынан көтеріліп есікке таянған Марат артына бұрылып əжесіне: – Сол, – деді.

	– Е, оның бізде несі бар?

	– Сізді іздеп тұр ғой, далаға шықсаңызшы, – Марат əжесіне қиғаштай көз тастады.

	– Е...е...е, керегім болса барайын. Сыртқа шыққанда көргені – əкім ауланы қоршаған шарбақтың арғы жағында қара «Джиптің» есігін ашып, рөлде отыр екен.

	Ол: «Облыстан бастық келе жатыр», – деп жылда шарбақ ты көк сырмен боятатын. Əкім болып келгеннен бергі негізгі жұмысы сол.

	– Бері келіңіз! – деді. Үйінің шыға берісінде қоянжон су қағардың астында тұрған əже қылт ете қалды ма:

	– Іздеген адам өзі келсін, – деді. Қарияның үнінен ұнатпағанын əкім сезсе де, менмендігі жеңіп:

	– Осы ауылда мың үй бар, бəріне кіре берсем, қолбала болармын, – деді, кабинадан түсіп жатып. Ол мардымси басып шарбақтан кіріп, ауланың ортасына жете:

	– Оу, қария, мына аудан бізді, ауданды облыс жеп жатыр.

	Су қағардың тақтай еденін ауыр денесімен сықырлата басып, баспалдақтан түскен Мараттың əжесі:

	– Ел аман, жұрт тынышта дүниені сен-ақ дүбірлетіп жүресің.

	– Дауысы жай шыққанымен, көңілінде қыжыл бар. Осы шаруашылықтағы алпыс мың қой, бес мыңға тарта ірі қараны, жылқыны, кешегі Кеңес өкіметі берген əлем техниканы жым-жылас еткенін Жəмилə бəйбіше сенімді адамдардың əңгімесінен естіген. Сол байлықтың дəл осы күні жоқ екенін де жақсы біледі. Он бес мың гектар егіндіктің əр гектарынан ең аз дегенде жылда 25 центнер алтын дəн оратын. Астық тасыған машина күнде алдынан өтетін. Өйткені, қырман Жаныстың үйіне жақын-ды. Алма, көкөніс, бүлдірген секілді байлық қаншама... Он бес жылдан бері бір борозда тартқан жоқ. Сонда бұл неге əкім, кімге əкім? Жұмысы жоқ халықтан салық жинағаны əкімдігі ме? Осындай ғайбатты сыртынан əуелде үлкендер айтатын, бұл күнде бала-шаға да айтатын болған.

	– Е...е...е, енді неге тұрсың, келгенің жақсы, шаруаңды айт. Жол болсын?

	– Сіздер нені бүлдіріп жүрсіздер?

	– Бүлдіргені несі? – Əже бойын тіктеп адырая қалды.

	– Тауық қысыр қалды дегенді қайдан шығарып жүрсіз?

	– Не дейді?

	– Кешегі ауданнан келген салық полициясы – орыс əйелге тауық біткен қысыр қалды деп жазып беріпсіз. Ол сол қалпымен облысқа факс арқылы жіберіпті. Арызданбай жүре алмайсыздар. Жаңа аудан əкімі жер-жебіріме жетті. Соған кетіп барам.





«Ауданға жаңа келген əкім шақырып жатыр», – дегенде Мараттың əжесі қалт бөгелді. Бұрынғы аудан əкімі бұның үйіне қонақ болып өзі келіп, асықпай картасын ойнап кетеді деп елден еститін.

	«Мына жаңа əкімнің жүрегінің сəулесі бар екен. Бұлардан жұмыс талап ете бастаса жақсылығы», – деген оймен сəл бұрылып ортадағы кедір-бұдыр, кеңестік заманның ақырғы жылында қоян жал тас төгіп, бірақ асфальт төсеп үлгермеген жол үстіндегі

	«Джипке» көз тастап тұрып: «Бұрынғы əкім он жыл отырды. Қурай басын сындырған жоқ. Осы үкіметке таңғалам, оны жоғары жаққа кеңесші, ақылшы болады деп əкетіпті. Алақандай ауданда ел есінде қалардай бір жұмыс істемеген адам кімге жарытып ақыл-кеңес береді», – деген ойда тұрып, көзін əкімнен алмаған күйі Мараттың əжесі:

	– Маған не қыл дейсің, бар. Жағдайыңды айт! – деді.

	– Құдай-ау, о заман мен бұл заманда тауық қысыр қала ма? – Əкім демігіп тұрған жерінде шыркөбелек айналды. Мараттың айызы қанғандай. Қара «Джипті» əкесі тастап кеткендей аспанға қарайтын дəу қарынның күйгелектенгеніне қызықты. Қызығып тұрып аузынан қалай шығып кеткенін:

	– Аға, сиыр қысыр қала ма? – деді, əкім Мараттан бұл сауалды күтпеген, қымбат кеудешесінің түймесін босатып:

	– Қалады! –деді.

	– Бие қысыр қала ма?

	– Қалады.

	– Ал қой, ешкі ше?

	– Ей, сен... – Көзі шатынап, табақтай беті тарс етіп айрылуға шақ қалып, булыға: – Нені мыжып тұрсың? – деді демігіп.

	– Сіз ашуланбаңыз, тауық та жаны бар хайуан ғой. Демек, тумағаны қысыр қалғаны емес пе?

	Кеше тауықтар қысыр қалған деп жазып берген осы Мараттың өзі болатын.

	– Енді не дейсің?

	– Аудан əкіміне соны айтыңыз.

	– Бұл заманның баласы – бала емес, пəле.

	– Аға, аузымды қышытпаңыз.

	– Қышытса не істейсің?

	– Бүкіл мемлекетті, Елбасын, ертең егеменді елімнің алғашқы көсемі деп болашақ ұрпақ мақтан ететін, өмірін, еңбегін өнеге-үлгі ететін, халықтың қастерлейтін адамдарын түгел алдап жүрсіз.

	– Ой, тəрбиесіз күшік. – Əкім шыдамады. Маратқа аюдай атылды.

	– Əй, əй, тоқта. Баламен бала болып қайтесің. – Мараттың əжесі əуелгідей марғау қимылдамай, жұлқына жолын тосты. Таяу келіп тоқтаған əкім баладан осындай сөз естимін деп ойлап па?!

	«Көкте – Құдай, жерде – Құдайберген мен», – демеуші ме еді. Жақ еттері дірілдеп, шақырайып тұрып:

	– Осың үшін жауап бересің. «Президентті алдадың», – дейді. –

	Ол таңдайы жабысып қалғандай ауыр жұтынды.

	– Аға, сіз ренжімеңіз. Осы ел бетіңізге айтпайды, сыртыңыздан дəл мен айтқанды он есе фактімен айтады.

	– Сондағы дəлел не?

	– Айтайын.

	– Əу, Маратжан, үлкен ағаңмен айтыспа! – Əжесі баласын сабырға шақырды.

	– Əже, мен бұл кісіні ашуландырып айтысайын деп тұрғаным жоқ. Шындықты айтамын.

	– Айтшы, кəне, шындығыңды. Айтшы!

	– Сіз жылда осы елде пəлен қой, ешкі, жылқы бар, пəлен гектар егістік жер бар деп жоғары жаққа мəлімет бересіз бе?

	– Сұрайды. Мəлімет беремін.

	– Сол қойдан, ешкіден, сиыр, жылқыдан төл алдық деп сводканы тағы бересіз, иə, білемін. Бересіз, бəрі өтірік. Мəселен,



	Марабайдың үш сиырының екеуі қысыр қалды, ал Ызғарбектің бүкіл қойы кералинге түспей, қышыма болып өлді.

	– Мал баға алмаған өзінен көрсін!

	– Жарайды, былтыр қысыр қалса, биыл төлдер. Сіз берген өтірік мəліметті ауылшаруашылық министрі Ақордада өткен республикалық үлкен жиында бүкіл елге мақтана айтты. Сіз Егеменді Қазақстанды осы дəрежеге жеткізген Президентті де алдадыңыз. Ақыр айтқан соң түгел айтайын. Бұрынғы кеңестік заманда шаруашылықта 15 мың гектар жерге егін егілетін. Сіз сол жер телімін бөліп бердіңіз. Ең көбін, құнарлысын өзіңіз алдыңыз. Ол да заңсыз. Ал енді жоғары жақ сізден қанша егістік жерің бар деп сұрайды. Сіз жауап бересіз. Əрине, егін ектік дейсіз. Соның əр қайсысынан қанша өнім алдың дейді ғой.

	– Иə.

	– Сонда биыл əр гектардан қанша центнерден дəн алдық деп мəлімет бердіңіз?

	– Мені тексеретін сен емес.

	– Рас, тексеретін мен емес. Асықпаңыз, астамдық жасамаңыз. Оған да бір кезек келер. Биыл бір дəн еккен жоқсыз. Сіз бас пайдаңыз, мансабыңызға бола үлкен саяси қателік жасап жүрсіз. Өткен жетіде, яғни атам екеуміз Талғардағы ағатайдың үйіне бара жатқанда жолда тұрған Калининнің ескерткішін көрдім. Тарихи тұлға болған соң қимай жүрген шығар. Балаңыздың баласы: «Жас мемлекеттің іргетасын қалаған қайраткерлеріміз!» – деп мақтан ететін сондай азаматтардың қадірін түсіріп жүрсіз.

	– Ол сенің шаруаң емес! – Əкім əуелгідей адыраңдамады. Же-тінші сынып оқушысының сөзі мысын басса да, айбат жасап

	«Джипке» қарай жүрді. Əжесі немересінің батылдығын кешіруді Аллаһтан жалбарына сұрады. Жүрегі тіл-көзден қорқады. Жаманның қарғысы жаман. Жақсы қарғамайды. Сейтегінің сабырлылығын, табандылығын өзінше «жасық болып туғанға, жалтақ болып өстіге» санайтын. Пысық емес, ширақ емес деп қорланатын. Маратты жақсы көріп, басқаларына қарағанда іштартып, өзімсініп əңгіме айтып, жай сұрайтын себебі тайсалмай табандап сөйлейтіні еді. Бірақ іштей риза болса да, бастықпен салғыласқанын ұнатпаған кейіп байқатты. Əрі-сəрі ой толқынында:

	«Иə, бастық көрсе құрақ ұшатын жағымпаз, жалпақбайлардың ең соңы біз-ақ болалық, – деп өзіне-өзі сын көзбен қарай келе:

	– Əлі-ақ намысшыл, ата-бабасының рухы қолдайтындар өсіп жетілер. Марқұм менің қайын атам: «Жаман биеден жақсы ат тууы мүмкін», – деуші еді. Сол сынды жақсы заман келген болар. Жақсы азаматтар халқымыздың туын биікке көтерер. Жақсы аттар аламан бəйгеден озар. Бірақ, осы қазіргі əкім-қаралар халқы кедей елдің байымайтынын білмей ме?».

	Мараттың əжесі өз босағасына жетіп, жирен құнанға жем беріп жүрген немересіне қарады.



	6



	Сейтек қарағайдың арасына өскен жас балағандарды топырағымен қазып алып, «Ойжайлаудың» етегіндегі тепсеңге түзутүзу борозда тартып, үш шақырымдай жерге қатармен отырғызып шықты. Орман табиғатын үш жыл оқыды ғой. Технологиясын жақсы біледі. Бір жеті бойы екі аяқты арбамен су құйып берді. Өз анасының уызын емген құлындай екі айдың ішінде құлпырып шыға келді. Дəулетбай қалта телефонымен күн сайын амансаулықты біліп тұрады. Бірақ «Мен осыны істеп жатырмын» деп Сейтек айтқан жоқ. «Көз қорқақ, қол батыр» деген рас. Жұмысқа шыққалы тынған жоқ. Екінші, үшінші қатар тез-ақ бітті. Сонау ақ шоқыларға қарай өрлеген жасыл шыршаның арасы тазаланып еді, аралауға да жеңіл болды. Əр үш метр жерден бір-бірлеп қадалған жүз түп балағанның қатары көбейген сайын сəндене түседі екен. Кейде дем алғанда: «Біз оңай да жеңіл жұмысқа қалай қызықсақ, сөзді де солай икемдей саламыз. Негізінде бұрынғы аталарымыз

	«қарағай тамырлы қазақпыз» деген ғой, ал біз айтуға жеңіл «Қарға тамырлы қазақпыз» дейміз. Адам баласына бір жақсылығы жоқ, қара қарғада не оңған тамыр бар. Мына қысы, жазы гүлдеп тұратын қарағайдың тамырының тереңнен нəр алып жататынын мақтан етіп айтуға əбден болады. «Қарағай тамырлы қазақпыз» деудің өзі үлкен философия емес пе», – деп ойлайтыны бар.

	Екі күннен бері қара бие мен бөрте дөнежінді алып келіп алды. Күндіз өзі сауады. Биелерге де жақсы. Шүйгінде жайылады. Кешке үйге не өзі апарады, не Ернұр алып кетеді саумалды. Əкесі жылқышы кезінде ешкі немесе жылқының терісін илетіп, қынаға, рауғаштың тамырына бояп мес жасайтын. Қанжығасына байлай салса да, арбаға тастай салса да қауіпсіз. Тегі сабаға ашытқан қымыз болғандықтан ба, Ерке базарға кіргеннен клиенттері таласып алады да кетеді. Қалта радиодан бүкіл əлемнің жаңалығын түгел естиді. Күн қызса, биелер көлеңкеде тұрып жусайды. Үйді қоршаған жыныс шырша. Шайыр иісі мүңкиді. Тура іргедегі тұнбаның желкесінде діңіне құшақ жетпейтін бұтағының саясына қоралы қой жатса да болады. Бұл маңайда жоқ, жалғыз жасыл меруерт сырға тағынған қасиетті долана бар. Орманшыға арналған қоржынбас үйге келетін адам аз. Радио станция бар. Өрт немесе төтенше жағдайда қолма-қол хабарлайды.

	Қарағайлы кеңшарынан өрлеген кең аңғардың екі қапталы айғыр дөң жол. Жоғарылаған сайын биік дөң сүйірленіп қанжардың ұшына ұқсап жіңішкере береді.

	Алматыда тұрып қарағанда мейірімді ақ жаулықты аруанадан айнымайтын іле Алатауындағы ең биік шың жақындағанда мүлде басқа. Мəңгі қардың салқын лебі еседі. Долананың түбіндегі ботаның қайнары айнадай тұп-тұнық. Еңкейсең жүзің көрінеді. Мүк бояған тас қабақты кемерлей құрақ өскен. Бейне мұңға, назға толы сұлу көздің кірпігі секілді. Сол жəудіреген жанардай қайнардан сағыныштың көз жасындай бұлақ ағады.

	Төмендеген сайын сай-саладағы бұрым-бұрым бұлақтар қосылып, арнасы кеңіп Қарағайлы кеңшарын қақ жарып өтеді. Кең аңғар тауға таяна келе екіге бөлінеді. Орманшыға үй салған сайдың басын «Ойжайлау», ал күнбатыстағы саласын «Ақсай» атайды. «Ақсайдың» асты түбі терең шатқал. Терең болғанда да қорқынышты. Ол шатқалмен жаяулап болмаса биік қырына атпен шыға алмайсың. Тік-тік қабырға, қалың тікенекті сары дараққа үлкендігі бармақтай қара қарақат пен долана өседі.

	Ал «Ойжайлаудың» үсті жазық. Күнбатыс қапталындағы Үшқоңыр жайлауымен бергі Шамалған ауылына түсетін тіп тік қырдан жəне күншығысты діттеп бұрылған сеңгір жота үйірінен бөлінген қызыл атан – түйе секілді. Көлденеңінен қия созылған қырат. Осы қырдағы инедей қадалған саркүйік қалың бетегеге жайылған малдың еті де, сүті де өте құнарлы. Қымызын ішсең, таңдайыңнан дəмі кетпейді. Сырттан қарағанда өркешін күн қақтаған сары інген секілді. Сонау Үшқоңырдан басталып, жолындағы бел-белесті жалпақ жазықты күн табанымен таптап басып ботасын іздеп кеңкілдеген сары інгеннің басын дəл сол «Ақсайдың» шатқалына жеткенде алапат бір қарулы қол желкесінен қылышпен шауып жібергендей. Бір кездегі қарағай, қайың, тал, шетен, қарақат, доланасы қаулаған шатқал қазір сүйегі аппақ болып қураған түйенің кеудесіндей үңірейіп тұр.

	Сейтек келгелі орманшының қонысынан жоғарғы бұрын бос жататын иінді етекке бес жүз балаған тікті. Алыстан қарасаң, тау тұп-тұнық ауа бүркеген, жап-жасыл орман ғой. «О, шіркін, таудағы анау жасыл орман-тоғайға барып дем алып, серуендеп қайтар ма едім» деп кім армандамады. Сейтек те сонау бала шағынан сол сəтті аңсайтын. Бəлкім, орманшының оқуына да сол арман, үміт жетелеген шығар. Бұл күнде оны байыптап, баяндап қараса, өмір қиялына кіріп шықпаған арнасымен ағызды. Алғаш рет Тоқтабек кілтті əкеп берген күні заңсыз ағаш қырқатын, осы күнгі тілмен айтқандар «браконерлерді» кездестірермін деп бүкіл баурайды түгел аралап шықты. Ағаш кескен ешкімді көрмеді. Жол қапшығын арқалаған қаба сақал орыспен жолықты. Мойнында мылтық, қолында қару жоқ. Не айтасың. Бірақ куəлігін сұрап көрді. Алматының байырғы тұрғыны. Зейнеткерлік куəліктің көшірмесін, тұратын жерінің мекен жайын алды. Əңгімесі қызық. Бір кездегі табиғат зерттеушісі екен, шылым шекпейді. Арақ ішпейді. Жол қапшығын ашып тастап емін-еркін тамақтанады. Үйренісе келе:

	– Толик қайда? – деп сұрады. Сейтек əуелде «Толик» дегенді білмейтінін айтты. Петро: Бұрынғы лесник қайда? – дегенде түсінді, Тоқтарбекті сұрап отыр екен. Ауыл оны «Тоқташ» дейді.

	– Ə, ол бастық болып кетті, танисың ба? – деді.

	Петро басын изеді. «Тағы да мəн-жай сұрағысы келді ме, жоқ сырласып, бұнымен де сыбайлас болсам ба екен» деп ойланды ма, көкшегір көзінің қиығымен қуақылана қарады. Сонан соң:

	– Жақсы жігіт! – деп орнынан тұрып, əрі-сəрі кейіпте аз бөгелді де жайына кетті.

	Тау ішіне ымырт ерте қонақтайды. «Ақсай» жақтан аяңдап қайта оралды. Алғашқы түні қасына қонып та шықты. Əулие долана өскен, қоржынбас орманшының үйі құстың ұясындай. Сейтек бірте-бірте үйрене бастады. Күнде Ернұр не Марат келіп, саумалды алып кетеді. Аңғардағы кең тас жолмен емес, төтесінен жүретін, көп ел біле бермейтін жалғыз аяқ соқпақпен келсе, атты кісіге он-он бес минуттық жол. Ернұр азық-түлігін əкеп береді. Ал Марат, тіпті, олай емес, кейде қонып қалған Петроны сан-саққа жүгіртеді. Оған бұл жұмбақ адам. Ақыры, сол Петроның сырын ашты. Демалысқа қарсы келіп: «Мен де қонамын», – деп қонды. Петро жоқ болатын. Қалаға кеткен. Марат тауды аралауға шықты. Түске келді.

	– «Қисықсайда» суыр көп екен. Борсық та кездесті. Ал Алмалының күнбатысындағы қырғыз асатын кезеңнің басындағы ақ шағыл тастан тізілген Таутеке көрдім. Көке, Петро досың қашан келеді? – деді. Сейтек оның кейде ертеңгісін ерте келетінін айтты. Жорамалы дəл шықты. Петро күн шықпай келді. Келді де:

	«Қаланың көк түтіні тынысымды тарылтты. Тауға барамын», – деп Марат оянбай жөніне кетті. Марат тұрып, рахаттанып шай ішіп, құлындарды байласты. «Көке, мен кинокамерамды əкелдім. Бұл жолы бəрін түсіремін», – деп торсығына қымыз толтырып алды да, ол да аттанды.

	Марат үлкен бесінде оралды. Кинокамерасы бір қапталында, торсығы екінші қапталында. Тау сағасында өскен рауғашты əкелді. Бір құшағын белдігімен бұрып арқасына көтеріп алған. Əлі солқылдақ екен. Екі беті күнге күйіп қызарып кетіпті. Келе сап бір тостаған қымызды сіміріп қисайып еді, демде ұйқыға басты.

	Кіші бесінде Ернұр келді. Сейтек Маратты оятып:

	– Ертең сабағың емес пе? – деді.

	– Иə.

	– Қайтқын. Ернұр, сен маған соңғы бороздадағы шұқырларды қазуға көмектес, –деді.

	– Көке Петроны көрдің бе? – деді Марат.

	– Сен немене, өзімен-өзі жүрген біреуді бірде қылжаққа айналдырасың, бірде кекетесің. Атаңмен қатар. Ұят болады. Ендігі кеткен шығар, – деп, Сейтек сыртқа беттеді.

	– Көке, Сіз кез келгенге сенесіз.

	– Неге сенбейін. Еш күнəсі жоқ.

	– Ол – нағыз броконер.

	– Ей, – деді, Сейтек тіке қарап, – дəлелсіз, айғақсыз қылмыс үстінде қолмен ұстап алмай күстаналасаң, өзің сотталасың.

	– Мен бүкіл қылмысын көрдім.

	– Куəң бар ма?

	– Бар. Бүгін «Қисықсайдың» бес суырын сойып, терісін, етін, майын тұздап алды да кетті.

	– Жə, босқа сөйлеме. Бірде-бір мылтық атылған жоқ. Қарыс жердегі «Қисықсайдан» мылтық атылса, мына тау күңіреніп кетеді.

	– Жарайды, көке. – Марат əкесімен сөз таластырғысы келмеді. Ымыраласты. Сейтек пен Ернұр беткейдегі жұмысын тындырды. Бойы бір метрден сəл ұзын шыршаның өзінен түбіндегі тайқазанның көлеміндей топырағы ауыр екен. Оны салапанмен орап қойыпты. Ернұр əкесінің осынша іс бітіргеніне əрі риза болып, əрі аялай қарады. Бар-жоғы екі-үш айдың аралығында талай жұмысты атқарыпты. Тоқташ ағасы алты жылдан бері не бітірген. Сейтек осынша ауыр жұмыстан шаршағанымен, сергек. Көңілді. Бұрынғы жіп-жіңішке білегі, төс сүйегі көрініп тұратын кеудесі жұмырлана, толыға түскен.

	Қарасұр өңі қызарып, сақал, мұртын қырмаса, əкесі Жаныстан аумайды. Тек мұрны ғана едірейіп, елік танауланып тұр. Қырық жас дегенің он сегіз мың əлемнің қожасы, ақылды да парасатты адамға берілген ғұмырдың бел ортасы ғой.

	Қайнардан төменгі бұлақ арнасына қойылған қостағы темір трубаның бүйірінен дəнекерленген түтікке шүмек қойылған. Ол жуынғанда сабынды суды таза ағысқа қоспау амалы еді. Терең, кең құдық қазып, табанын нықтап жуынатын орын жасаған. Төбесіне екі жүз литрлік темір бөшкені дəнекерлеген, оның үсті кең шатыр, су жылып тұрады. Жуынғанда жылы су бітсе, тетік өзінен-өзі ашылып қайта толады. Үйге дейінгі жолға Ернұр шатқалдан жалпақ тас əкеліп, қиюластырып төсеп тастаған. Жаңа заманның бар жақсылығы – ақшаң болса, жаныңа керектің бəрі бар. Ернұр – сол мүмкіндікті шебер пайдаланатын жігіт. Он жеті жас мына сұңғыла ғасырда: «Бала едім», – дейтін өмір емес. Марат душқа, ең алдымен, шайынды. Əкесі жуынуға даярлана бастағанда гүлмен өрнектелген үлкен орамалымен сүртініп тұрып:

	– Көке! –деді. Сейтек құлағым сенде дегендей ықылас білдірді.

	– Сіз жұмысқа кіріскелі əжем мен атамның жанына отырып шай да ішкен жоқсыз.

	– Уақыты жетпей жүргенін неге ойламайды, – деп Ернұр сөзге кірісті.

	– Дүниенің түбіне жеткенде, жыртығын жамаған да ешкім жоқ.

	Ернұр қызарақтап, уəж қайыра алмай қалды.

	– Осындай жанымызда жүргенде əке-шеше деп жүрегін жылытсақ, артықтығы жоқ. Өз зейнетақылары өздеріне жетеді. Сол көңіл ғана жетіспейді.

	Мараттың пікіріне Сейтек те, Ернұр да үндемеді. Бірақ Сейтек шындықты іштей мойындады ма, Мараттың Əулиеталда ілініп тұрған киімдерін əкеліп беріп, ілтипат көрсетті. Марат іш көйлегін алып тұрып, Сейтектің қаулай өскен сақалынан сипап еркелей жымиды. Қас қағым сəттік қадірлесудің күштісі-ай десеңші... Қошқар мүйіз ұлттық өрнекпен əшекейлеген күн қағардың ортасындағы аласа жозыны айналдыра қойған қарағай шөлкеге отыра бере Марат:

	– Келесі жұмада Ерекең осында болсын. Сіз атам мен апамды мешітке апарыңыз. Ал сенбіде менде бір-ақ сабақ. Спорт. Осында келемін, – деді.

	Оның пікірі түзетусіз құп алынды. Ешкім себеп, сылтау айтпады. Бұл жоспарды Сейтек жуынып тұрып естіді.

	Мараттың есебі бар. Ол Петроның жықпыл-жықпылдың тар қуысына бұтақтан тор жасап, жапырақ жапқанын, оны көзімен көрмесе ешкімнің білмейтінін, сөйтіп, суырларды қалай аулағанын, терісін сыпырып тұз сеуіп, сəл дегдітіп орағанын, еті мен майын ішіндегі заты көпке дейін бұзылмайтын полиэтилен шағын қапшықтарға салғанын, қан, жынын қалай жасырғанын түгел кинокамерасына түсірген.

	Ең құпиясы – суыр інінің аузына кəдімгі темір дəнекерлеуші электродтың үшкір жағын сыртқа қаратып, топыраққа шаншығаны. Суырлардың күн қызбай жайылымға шығатын əдеті емес пе?! Петро соны күтеді екен. Түнімен інде жатқан ашқарақ хайуан ін аузында шошайып сəл отырады. Ол да сақтанады. Қимыл еткен пендені көрмеген аң іннен ұзай қомағайлана жайылғанда Петро ысқырып жіберді. Сасқалақтай шаңқ-шаңқ етіп ұмтылған cуыр бар екпінімен ұясына тығылғанда үшкір электрод жүрегінен кіріп, жауырынының ортасынан шығады.



	Суырдың кептелген жерде жан тапсырып, Петроның олжасы болатынын түгел киноға түсірген.

	Бұл құпиясы жайлы Марат лəм демеді.

	Жаңағы əкесі мен ағасына айтқан жоспарды ол əбден ойланған. Петроны іс үстінде, яғни қылмысынан бұлтара алмайтын жағдайда қолға түсірмек.

	Оның да жолы оңай емес. Кинокамерадағы көріністі нақты емес, əуесқой кино түсірушінің ісі деп жалтаруы мүмкін.

	Марат Дəулетбай ағасынан көмек алуы керек. Сол діттеген күні Петро ерте ме, кеш пе бір келді. Байқағаны – кешке тарта келіп қонады. Ерте кетеді. Іле-шала бұл да соңынан ілесуі керек. Сол сəтте Дəулетбайға хабар береді. Қоғамдық тəртіпті қорғаушылар тобын алып, ол кісі де жетуі керек.

	Сейтек қара бие мен бөрте дөнежінді сауып келді. Енді бір сауым бар.

	Ернұр шалғымен ертеңгі құлын жейтін шөпті шауып əкеп, бұтақтан өрген ақырға салды. Шамалғандағы жолдасынан Алабай күшік сатып əкелген. Үш ай болып қалды. Байлаусыз еркін. Алабайдың ə дегенде-ақ құлағы мен құйрығын кесіп тастаған. Бейберекет үрмейді. «Бұған серік болар бір шəуілдек, жалпылдақ жүн кішкене ит керек сияқты. Жылт еткенді көріп, үріп үлгереді. Жүні қалыңы керек, – деді шарбақтағы шөпті жаймалап жүрген Ернұр.

	– Өйткені қысқа төзімді».

	Марат қазан көтерді. Əкесіне ас əзірлеуі керек. «Тіршілікке қанша күш, қуат жұмсасаң, табиғаттан сонша нəр алу керек». Бұл ой – оның ең негізгі түйіні. Сыртта жасалған тас ошақтың үстіндегі кішкене қара қазанды жуып, су құйды да:

	– Көке, ет салайын ба? – деді.

	– Бар ма екен, құдықтан қарашы?

	Тауда тамақ сақтайтын тоңазытқыш жоқ. Ені де, ұзындығы да, тереңдігі де екі метр, үстін ағаш тақтаймен жапқан, күндіз айналадан жапырақ жұлып əкеп жауып қойған «қойма» бар.

	Оны ашу – құпия. Ернұр орнатқан машинаның тежегіші секілді тетікті басқанда қақпақ өзінен-өзі ашылады. Білмегендер сындырмай, «қоймадағы» азық-түлікті ала алмайды. Марат сарт еткізді. Баспалдақпен түсіп, таза ыдыстардағы тамақты түгел қарап шықты.



	– Көке, бар екен!

	– Онда қазанға сал!

	Мөлшерлі етті алып, қазан қақпағын көтеріп, суға салды да, ошақтағы толып тұрған қу бұтаққа от қойды. Жіңішке кернейден түтін бұрқ ете қалды.

	– Шай əзірлейін. Күнқағардың астында шұлығын шешіп, шалбарын тізесіне дейін түріп отырған Сейтек «солай ет» деп басын изеді. Кішкентай ескі сары самауырынға от салсаң, тыз ете түседі. Ернұр мен Марат саумалын құйып алып, үйлеріне қайтты.

	Оларды аттандырып артынан ұзақ қарады. Құдайға тəубе жасады. Өзі жалғыз өсті. Анасы «жаным сенің құрбандығың» деп Тəңірге күніне мың мінəжат етсе де, əкесі өйтпейтін. Тіпті, əлденеге жұмсаса да нық əрі тік айтатын. Тапсырған ісі ойлағанындай болмаса да аямайтын. «Нені қолыңа алсаң, соны тиянақты, ақылға қонымды жаса. Ертең не болсаң сол бол, қазір бітіріп кетсем, міндетімді атқардым», – деп көз алдап, көңіл бояп іс тындырма! Ондай адамды не дейтінін білесің бе? Сұйық су, сылбыр көмей сұмырай дейді, – деп ұрсатын.

	Сейтек əкесінің осындай қасиетіне бұрын ой жүгіртпеді. Көңіл аудармапты. Енді ғой, иə, енді балаларынан соны талап етеді. Жанысқа қарағанда көзі ашық оқыған, жас кезінде ұлы Мұхтардың қаламынан шыққан бар жазғанын түгел оқыды. Қазақ, орыс жазушыларының еңбегінен, əй, оқылмай қалғаны жоқ шығар. Əйткенмен бірен-сараны бар. Мектепте жетінші сыныпта ма, əлде алтыншы сыныпта жүргенінде ме, «Боран» деген ел мақтаған жазушының жаңа повесін Алматыдан іздеп жүріп оқығаны бар. Құрылысы жаңадан басталған бес қабатты үйді «керегесі теңкейіп көтеріліп келе жатыр» деп суреттегені үшін кітапты лақтырып жіберген. Содан кейін-ақ сол ұлы жазушының бірде-бір еңбегіне қарамапты.

	Ал «Нұрландия», «Қан мен терінен» бастап бүкіл мақаласына дейін «кемірген» жазушысы бар. «Қан мен тердің» кейбір тарауын жатқа білетін. Əсіресе, ондағы судыр Ахметті, бүкіл бір бөренеден мəңгі тозбайтын құрал-сайман жасаймын деп қолына балта, шотын алып жұмыс бастайтын судыр Ахметтің ақырында ағаш қасық жасамағанын есіне алып тұрып, кейде Ернұрға:

	«Судыр Ахмет атаңның кебін киіп жүрме!» – деп ескертеді.



	Сейтек осындай əр ойдың басын бір, аяғын бір шолып үлгергенше Ернұр мен Марат қайқаң бетке көтерілді. Ернұрдың біраз мінезін, адамдармен қарым-қатынасын құптамайды. Ал нені қолына алса, соны бітіргенше тынбайтыны ұнайды. Сондайақ жолдастарына адалдығы, тазалығы, тіпті, ең аяғы ағаш жонса да жинап кететіні жақсы-ақ. Кез келген əңгімеге араласпайтыны да жақсы қасиет. Тек істің ілгері жылжып кетуіне септігі, көмегі тиетін мəселеге ғана көңілі түссе пікірін, кеңесін айтатыны бар.

	«Əкеге бала сын» деп бұрынғылар содан айтқан болар.

	Жүріс-тұрысындағы тəкаппарлығын, бір жақсы затты көрсе басқалар секілді қызығып, сырын білуге құштарлық танытпай, шалқайып қарайтынын да ұнатпайды.

	Адам өз кемшілігін өзі біле ме, білмейді. Дəл сол қасиет Сейтектің өзінен табылады. Физиктер: «Аттас зарядтар бірін-бірі тебеді», – дейді ғой, дəл солай.

	Сейтек кенже ұлының қасиеттеріне сараптама жасамапты. Ол, тіпті, жиырмасыншы ғасырда өмір сүрген қандас туысбауырлардың бірде-біріне тартпаған еді. Мүмкін бұл бүкіл ілімғылымды игерген, жерді қойып, Айдан резиденция салайын деп жүрген дəуірдің тəлімінің түсінік-түйсігінің əсері шығар. Мүмкін осы бір ештеңеден тайсалмайтын, қызарақтап алқын-жұлқын айқайға, дауға да бармай-ақ, өз байлам-байыбын айтатын ерекше қасиет осыдан үш ғасыр бұрынғы ата-тегінің қайта оралған қаны шығар.

	«Иə, Аллаһ тағала, солай-ақ болғай. Үш ғасыр бойы армандаған, сол үшін асу-асу бел асқан, алашапқын жортуыл жасап, тең жартысы қырылса да туған жерінің бір пұшпағын да жауына бермеген ата-бабаларының қасиетті дəстүрін жалғайтын жаңа заманның, азат қазақ халқының алғашқы ұшқыны болғай», – деп Сейтек тəубасына келетін.

	Бірақ, қазан-ошақпен айналысып жүріп Мараттың əке-шешесі жайлы айтқаны Сейтектің санасына енді қозғау салғандай. «Оларға дүние-мүліктің керегі жоқ. Күнде бізді көргеніне қанағат етеді», – дегені Сейтектің жүрегін шым еткізді.

	Расында да жұмыс істегелі үш айдың жүзінде екі күнде бір барып сəлемдескені болмаса, шүйіркелесіп сөйлесіп, қал-жайын сұрамапты.



	Қайқы беткейдің қырынан еңкейе берген екеуінің сұлбасына қарап тұрып: «Еһ, пысық, – деп мырс етіп, қосқа бұрыла бере. – Көрмейсің бе, соның бəрін байқап жүргенін...»

	Орманшы үйінің артқы керегесі таяу ат көлігі, аздаған малы тұратын қора-қопсысы бар. Тегі, сақтықпен жасаған болу керек. Қатты жүрген малдың аяқ дүбірі естіледі. Оның алдына темір қада қағып, жиі шарбақты темір тормен орап дəнекерлеп тастаған. Бұтақтан əдемі тоқылған шөп салатын ұзын науаша. Биелер құлынымен сонда түнейді. Алабай ит өзі білмейтін, тіпті, тіршілігінде көрмеген аң келгенде ғана көмейінен гүрілдей ырылдап, есікке тығылатын болар, арс ете түседі.

	Көбіне түлкі соғады. Елік түгел лақтады ғой, солар ғана жақындай жайылады. Сейтек əуелгідей елеңдеп, ұйқылы-ояу жатпайды, балағанмен айналысқаннан бері қатты ұйықтайды.

	Көрші орманшылар да алыс емес. Ел орынға отырған соң бəрі рация арқылы хабарласып, амандық-саулықты біліп жатады.

	«Ертең биелерді сауып, үйге барып қайтамын. Даярланған балаған түгел орналасты. Əкем шынында да бұрынғыдай емес, жіңішкеріп үйден шықпайды. Болмаса менің жанымда жүрмес пе еді. Үйде отырмас еді. Қой, Мараттың ақылы бар. Айтқаны дұрыс», – деп əр нəрсенің басын бір шалып жатып ұйықтап кеткен. Əдеттегідей ерте оянды. Құлындар төрт аяғын созып жіберіп жусап жатыр екен. Ноқта бауынан ұстап тұрғызды да жебей бір сауып алды. Екі биенің желіні де үлкен. Бір сауғанда едəуір сүт береді. Мал сырын, оның тегін əкесі жақсы біледі емес пе?!

	«Жүйрік жаратып, қыран бүркіт баптайтын заман, əй, өтіп кеткен шығар» деп шаруашылықтағы мыңға жуық жылқыдан осы байтал мен Торқасқа жорғаны алған. Жекелік жылқы, сиыры көп қой деп ойлайтын Сейтек Қарағайлыдағы үйге екі сиыр, екі биемен ғана келді. Кейін білді, қалғанын түгел сатып Ернұрға «Жигули» əперіпті. «Қой бар», – дейді. Ол бір құдасының малымен бірге. Керек болса, əкеліп сояды.

	Жоспарлағанындай бəрін жайғап, есігін бекітіп, екі биені жайылымға жіберіп, үйіне келді. Анасының қуанғанын айтпа. Аймалақтап сақал-мұрты өскен бетінен сүйіп, бұл күнде барбайған алақанымен сипалап: «Құлыным менің нағашы атасы, менің əкемнен аумай қалыпты. Кеше Ернұр мен Маратжаннан

	жайыңды естіп, əкең де қуанды. Қарияңды түсінесің ғой. Бекер жатқанша жұмыс істеген жақсы деп айтатын адам ғой. Мына бастықтарға түсінбедік, телефонды да алып тастапты. Ернұрға:

	«Жайын біліп кел. «Жылдық ақшасын бір-ақ төлегенбіз. Қиюға ешқандай қақың жоқ», – деп айт десем, Ерекең қолын бір-ақ сілтеді. «Адаммен сөйлеспейді. Əуелі есігінің алдына кіргізбейтін полиция тұрғызып қойды. Оған жалынғанша əрқайсыңа бір-бірден телефон əкеп беремін», – деп Еркеге, Айкерімге, маған телефон əкеп берді. Керегі жоқ десем: «Əже, нағыз сізге керек. Сіз əркезде үйдесіз. Қай уақытта да орныңыздан табыласыз деп маған мына телефонды берді», – деп қамзолының ішкі қалтасынан əдемі телефонды шығарды. – Қоңырауды естігеннен кейін асықпай мына жерін басамын. Сөйлесіп біткен соң əне бір тетігін басамын да қалтама саламын. Өй, заман жақсы ғой, балам, – деп бойын тіктеп алған Сейтектің кеудесіне басын қойып, қасып-қасып алды.

	– Тек, адамдардың ниеті харамданып барады, – деді, күнқағардың ортасындағы жозының ана мен балаға таяу шетінде отырған Жаныс. Ол ашусыз, зілсіз жай ғана айтты. Сейтек иық түйістіре жанына келіп жайғасып:

	– Тауды сыртынан қарап, тыныш, жасыл орман, таза ауа деп ойлайды екенбіз. Ал ішкі сарайына зер салсаңыз, сырлы бір өмір шайқасы екен.

	– Сейтекжан, сол табиғаттың шапағаты мен мейірімі де мол, – деді анасы. Жаныс үндемеді. – Сол мейірімді сезген сайын оған деген сүйіспеншілігің де арта түседі. Тіпті уақыт өте келе онсыз тіршілік ете алмаспын деп ойлайсың, – деп сөзін сабақтап еді.

	– Осы менің бəйбішем де «кейбір келіндер» секілді атақ берсең, академик, профессорларға дəріс оқиды, – деді Жаныс. Үнін-де мысқыл бар. Кейбір қоғамда етек жайып бар жатқан, əліне қарамай əлек болып, бойына шақ емес атақтан «тон кигендерге» деген кекесін бар.

	Бұл күнде сыр жасыру – ақымақтық. Əлгі тойда сөйлейтін шешендердің: «Көңіліңдегіні көзіңнен көріп тұрмын», – дегені рас.

	– «Алпыс күн атан болғанша бір күн бура болып селкілдені» бұрынғылар бекер айтқан ба?

	– Ей, Сейтектің малы бар. Шайыңды бер. Бекер айтпаған. Əр нəрсе орнымен жарасымды. «Аяз би əліңді біл, құмырсқа жолыңды біл» деген нақыл бар. Жə, екеуміз елу жыл бойы түсіністік. Ендігі қалған уақытта да мəмілеге келерміз, – деді Жаныс.

	Бұл Жаныстың əңгіме бітті дегені. Бəйбішесі құдағиының ҚазПИ де сырттай жеті жыл оқығанын, енді құдасының қызметі жоғарылаған соң аяқ астынан прəпесір бола қалғанын да айтқысы келіп, тілі қышып еді, «қойшы соныға» тоқталды.

	Ернұр қолөнерлік бірлестік пе, фирма ма, компания ма, осы күні бір мекемеде жұмыс істейді. Əйтеуір бастық емес, шебер.

	Сейтек əке-шешесімен əр нəрсе жайлы əңгімелесіп, көңілді отырып бір сəтте: «Əке, дəрігерге тексертіп, қаратсақ қайтеді? Адам емес, машинаның да пружинасы созылады, гайкісі шіриді, темірі жұмсарады», – дегісі келіп оқталды. Əлденеше рет тілінің ұшына ілінді. Неге екенін, батылы жетпеді. Баяғы жайдары қалыпты бұзбай, кетпек болды.

	Қамшысын, артық ауыс керекті ыдыстарын алып, кермеге байлаған талай орманшының тақымы тиген «Толайкөк» атқа қарай аяңдады. Соңынан естілген əкесінің:

	– Сейтек! – деген дауысына бұрылды. Ол да орнынан тұрып, күнқағардың алдына шыққан екен.

	– Жəй ма, көке?! – деді.

	– Менің айтайын дегенім – мына «Торықасқаны» да ала кетіп, биелерге қос. Бұл жерде босқа байлаулы тұрады.

	Аяқ астынан бəйбішесінің төс қалтасындағы телефоны «Менің Қазақстаным» деп əндетіп, əңгімені бөлді. Бəйбішесіне Мараттың жасап бергені. Қалбалақтаған əже телефонын алып, құлағын тосып:

	– Бұл кім ? – деді аптығып. – Е...е...е. Еркежансың ба?! Жұмысың бітті ме, балам. Бəрі жақсы. Сейтек келген. Шайын бердім. Енді қайтайын деп тұр. Марат телефон соқты дейсің бе?! Е, қайда жүр екен. «Таусамалдағы» орман шаруашылығында. Ала кет деді ме?! Жарайды. Жақсы-жақсы! – деп бəйбіше өшіретін тетікті басып, телефонын қалтасына салды да: – Осы телефоны жақсы екен. Бұрын шырылдаса жалпылдап жүгіріп əлек болушы едім, – деді.

	Жаныс бəйбішесінің бар сөзін үндемей тұрып тыңдады да, Сейтекке:

	– Жылқы малына еркіндік керек. Бауырын жазып, арқасын күн қақтасын, – деді.

	– Ауыл арасында мінгеніңіз жақсы емес пе?

	– Қайда барасың. Бұрынғыдай тең-тұс жоқ. «Інінің үйі індей, қыздың үйі қындай» деген осы шығар.

	– Анда-мұнда шаруашылықтағы алма бақты, көкөніс танаптарын, жас күнімде талай ат ойнатқан қырат, қырқаны, бел-белесті, егін-жайды аралайтын едім.

	Жаныс Сейтекке қарай ақырын жақындап:

	– Шаруашылық кеңсесіне кіріп, елдің тыныс-тіршілігінен хабардар болатын едім. Қазір халық тұрмысы жайлы қам жеп, басын ауыртатын адамды таба алмайсың. Бəрі аудан əкіміне жиналысқа кетеді. Жұмысы жоқ, жиналысы көп бұл нендей үкімет екенін білмедім.

	Жер телімін аламыз деп буда-буда қағаз көтеріп жүргендер

	– орыс, оймауыт, əлгі бізге өтірік түрік болып жүрген қашқын күрттер... Олардың қашан, қалай келгенін мен секілді бірлі-жарым адамдар жақсы біледі. Сыртынан тыңдасам: «Қазақстан – туған жерім!» – деп бауырын отқа тастайын деп жұ-лынып жүр. Мейлі ғой, мен түзете алмайтын қисық бұтақ.

	Жаныстың көптен бері баласына шешіліп сыр айтқаны осы. Бостандық, теңдік, саясат, ұлт, ұлыс жайлы, тіпті, ой қозғамайтын.

	«Тең құқылы Кеңес одағының халқымыз!» – деген ұғымның құлақ кесті құлы еді ғой. Сол одақ ың-шыңсыз ажырасып, əр ұлт мемлекет болдық деп жаңадан Əнұранын айтып, өз шаңырағына Туын тігіп, Елтаңбасын төріне іліп, халықтық қасиетін қорғайтын Ата Заңын қабылдауының əсері ме, көлденең көк аттының өгей ене бауырсақ болуы көңіліне сыймаған соң аузынан шығып, айтылып еді. Сейтек:

	– Жарайды, көке. «Торықасқаны» Ерке əкелсін. Сауын болып кетті, – деп атына міне тебіншектеп, «Топайкөкті» əрең желдіріп, үйінің желкесіндегі тік қапталдағы жіңішке соқпаққа түсті.

	Қапталдағы жолдың бел ортасына жете үйге қайта оралды.

	Сыртта ешкім жоқ екен.

	– Апа! – деп дауыстады. Есіктен Жаныстың сұлбасы көрінді.

	– Əке, жаңа дұрыс ойланбаппыз... «Торықасқамен» Ернұр мен Марат маған келіп-кетіп жүр ғой.

	– Ə...ə...ə, солай екен-ау. Жем-шөптен кемдік көріп жүрген жоқ қой. Осында тұрсын, – деді.



	Сейтек бұрылып тауға беттеді. Қосқа «Топайкөкті» қорқылдата желіп əрең жетті. Бөрте дөнежін мен қара биенің желіні сыздап, темір торға тұмсығын тіреп тұр екен. Егер тор болмағанда қара бие құлынына емізіп қояр еді. Əкесінің қырғыз досына жасатқан қыпқызыл тері қауғасын үйден тез алып шығып, құлынсыз-ақ қара биенің қапталына отырғаны да сол еді, сыздап тұрған желіннің қос үрпісінен сүт төгіліп берді. Бөрте дөнежін жас емес пе, қара биедей иіп салмайды, жирен құлын тұмсығымен түртпесе риза емес. Сейтек сырын біледі. Малмен ерегісіп манди ма, жирен құлынды шешіп қалағанын орындап, қайта байлады. Сонда да кербезсіп керіліп, əрең «жібіді». Жарты қауға сүт сауды. Кем дегенде бес литр саумал. Екі бие қасынып үйездей қалды. Бұл шатқалда ызың еткен шыбын-шіркей, сона жоқ. Күн биік жерде жақын емес пе, биелер кейде талтүсте шыдамай өзенге түсіп, ағаш көлеңкесін паналайды.

	Сейтек өзін жеңіл сезінеді. Ата-анасын көріп, тілдесуі күш-қуат сыйлағандай. Ойлап көрсе, ақпан айының ортасынан бері орманның жұмысынан бас көтермепті. Есіне қайдан түскені балағандарды тоң кезінен даярлапты. Қанша екенін де санамапты. Қалай беткейдің қары кетті карта жасап, əрқайсысының арақашықтығын өлшеп, орнын белгілеуге де уақыт керек екен. Тоң жібісімен езілген топырақта тайып жығылып жүріп, ұясын қазыпты. Ең жеңілі отырғызу шығар деуші еді, ол да оңай шағылатын жаңғақ болмады. Ауа қалдырмай нығырламаса, еткен еңбегі зая екенін кейін білді. Əбден іс біткен соң: «Дəулетбаймен неге ақылдаспадым? Бұл тіпті жоспарда жоқ жұмыс шығар. Өзім білермендіктің өкініші ащы»,

	– деуші еді əкем. Оған қашан барып айтсам екен. Бала күннен бірге өсіп, «əй» деспеп едік. Енді ес кіріп нағыз сыйласатын жасқа жеткенде...

	Осындай тосын ой бір қапталға түгел көк балаған егіп біткеннен бері Сейтекті іштей мазалай бастаған. Кейде осы күдіктен ұйқысы келмейтін, аунақшып ары жатып-бері жатып, шыдамай далаға шығатын. Мақпал қараңғылыққа оранған Алатаудың ақ сеңгір шоқыларына қарап отырып денесі тоңазитын. Сол сəтте жылы төсегіне оралып, шіркін, жылылықтың қадіріне не жетсін, денесі маужырап ұйқыға кететін.

	Адам үнемі күдікпен, сенімсіздікпен тағы да өмір сүре алмайды емес пе?! Жасыл балағандары жанданып, бұрын далайып бос жатқан беткейге көрік бергелі, көзі тояттағалы бəрін ұмыта бастаған.

	Ауылмен ортадағы қайқаң беткей біткен жердегі бүркіттің томағасына ұқсас қос төбешіктің ортасынан қылт етіп көрінген аттыға: «Бұл кім-ей?» – деп «Əулиеталдың» түбіне тік тұрып, елегізе көз қадайды. Танып, кім екенін ажыратып үлгермейді. Жалғыз атты жіңішке қолтықшаға еңкейіп көрінбей кетті. Сейтек тез адымдап үйден дүрбісін алып шыққанша қырға көтеріліпті.

	Ұңғылы əскери дүрбі шамамен бір көш жердегі адам емес, құмырсқаны алдына əкеледі. «Торықасқа» жорғаны сылаңдата бастырып келе жатқан Ерке. Иə, өзінің Еркесі. Сағынып кетті.

	Тəңір жаратқан ұрғашы мен еркек кіндікке тəн құштарлық барлығына ортақ. Оның рахат лəззатын əр тіршілік иесі өз табиғатына тəн жарасымдықпен қызықтайды. Құмарынан шығады. Тəн қуатынан əр түрлі тояттайды.

	Соның ең ұлы шыңын, ең сырлы сұлу сезімін Аллаһ тағала бүкіл тіршілік иесінің əміршісі, иесі адамға ғана сыйлаған.

	Еркені көргенде Сейтектің сондай бір аңсары ауды. Ең алғаш Самсада көргенде дəл осындай толқын жүрегін шымырлатқан. Шымырлаған жүрегінің лүпілімен: «Шіркін, мына қызды сүйер ме едім», – деп армандаған. Ол Сейтектің дүниеге келгеннен бергі ең алғашқы арманы болатын. Бұл жолы Еркені көруге асықты. Аймалап сүйгісі келді. Осылай жүрегі тайдай тулап, небір тəтті қиялдың теңізін малти жүзіп үлгергенше Ерке де жанына келген еді.

	«Торықасқадан» көтеріп алып, атты шылбырмен байламай тіз-гінін қаданың басына іле сала көтеріп жатын бөлмесіне кірді. Сол нəзік денелі, киіктің лағындай жеп-жеңіл сұлу Еркесі. Кең төсекке шалқасынан жатқызып, дөп-дөңгелек ернінен сүйді. Ерке де сағынған екен. Баяғы қыз кезіндегідей қымсынбайды. Сейтектің мойнынан құшақтап, ып-ыстық демімен алқымынан аймалады.

	О, шіркін, бал сезім лезде үнсіз, қарсылықсыз жымдасып, тұтасып кетті. Тек бір ерекшелігі сонау алғаш кездескен сəттегі болат шыбықтай дірілдеп, сəл қозғалса ауырсынғандай болып па еді, жо... жоқ қайталанбайтындай қауіптеніп пе еді.



	Ал бұл жолғы екеуінің оңаша аймаласуы айтып жеткізе алмастай тылсым тыныштық орнатты. Сол алғашқы дірілдеген сезім қысқан ұя алтындай балқып, əрбір дене талшығы шым-шым қысып, сол ыстық сезіммен сорғандай жан дүниелерін рахатқа кенелткен, бойындағы бар от ағынын құйған. Еркесін аймалап ұзақ жатты. Басын көтеріп, сақал мұрты қаулаған Сейтек қарақат көзінің асты көгілдір нұрға боялған Еркеге күлімдей қарап:

	– Балаларымыз ержетіп қалғанда, – деп жымиды. Онысы:

	«Аяғың ауыр болып қалған шығар», – дегені еді. Сейтек жатқан бойы сыртқа құлағын тосып:

	– Жылқы кісіней ме? – деді.

	Ерке орнынан лып етіп тұрып, сыртқа беттеді. Сейтек те жиналып соңынан ілесті.

	– Биелер қалай жайылып еді? – Ерке «Əулиеталдың» ар жағындағы мойнаққа қарай жүргенде Сейтек:

	– Үшқоңыр жайлауынан бергі ойпаңда жүрген, – деді.

	– Иə, иə, сол тұста жүр екен. Немене, Бөрте дөнежін жайылмай

	«Үлкен жайлауға» қарап, қос құлағын қайшылап əлденеден үріккендей болып тұр ғой. – Еркенің «Үлкен жайлау» дегені – Үшқоңырды айтқаны.

	Кей жылы қар қалың түсіп, түгі жетілген кезде Үшқоңырдан басталып қиғаштай кеп «Ақсайға» түйісетін сары інгенге ұқсас өркеш-өркеш биік дөңнің бетегесі қызара бөртіп, күн нұрымен шағылысқанда жанарыңды қаритын. Биыл дəл солай. Талтүстен ауған қызуы мол шуақты күн бар шапағын төгіпті.

	– Сəке, Сəке, сонау Алатаудан Шамалғанға тік түсетін қырдың жолына қарашы?

	– Нені көріп тұрсың?

	– Самолет секілді аппақ бірдеме аспанда емес, жалдың қырымен ағып келеді.

	– Жүгір, талдың бұтағына ілген дүрбіні əкелші? – Ерке орманшының үйіне қарай жүгірді. Бөрте дөнежін тыпыршып, шалқалап жатқан қылыштың жүзіндей қырға қарай құйғыта шауып барып, ғажайып бір ерекше үнмен кісінеп жіберді.

	– Бөрте дөнежінді қасқыр қуып жүрген жоқ па? – Ерке қолындағы дүрбісін Сейтекке ұсынды. Сейтек дүрбіні көзіне тақап демін ішіне тарта:

	– Бозайғыр! – деді.

	Бөрте дөнежін қара биені айнала бір шауып шығып, Бозайғырға қарай құйғытып бара жатып тағы кісінеді. Бұл шақта Бозайғыр талдың мəуелі бұтағы ғана көрінетін мойнақпен тұспа-тұс келген. Сейтек қолындағы дүрбіні Еркеге бере жүгіріп, əлгінде қадау ағашқа тізгінін ілген Торқасқаға жетіп қарғып мініп, «Ақсайға» қарай бар екпінімен құйғыта шапты. Көріп келеді. Бозайғыр шауып келе жатқан жоқ, жаратушы табиғаттың сиқырымен құйрық-жалын жел желпіп ұшып келе жатқандай. Қабаттаса бере Бөрте дөнежін қатарласа жүгіріп еді аялдамады, оқтай атылып зу етіп өте шықты. Сейтек қылыштай қырды жағалап, Ақсайдың шатқалындағы құз шыңырауға қып-қызыл күннің нұрын кешіп ағып келе жатқан Бозайғырдан бұрын жетті. Жар қабақта аялдар деп күтті. Жоқ. Бозайғыр жете бере құлын даусымен шырқырай бір кісінеп, құздан ұшты да кетті. Сонау көз ұшындағы шатқалға бір тамшы көздің жасындай тамды да, сіңді де кетті. Ықылым заманнан бұндай, тіпті, бұдан да зор оқиғаны көрген Ұлы кеуделі Алатау көрсе де көрмегендей, зеңгір көкке тəкаппарлана қарайды. Сейтектің тұқым-тұяғынан қалған ең соңғы жылқы өзін-өзі саналы түрде ажалға қиып, құздан құлағанына өкінген жоқ. «Туғаныңды көргем жоқ, өлігіңе не деп жылайын» дегенді ертеде өткен сұңғылалар бекер айтпаған шығар.

	Сейтек Бозайғырдың өліміне қамығып, қайғырған жоқ. Ой үстінде ұзақ тұрды. Жаныс көргенде күңірене көзіне жас алар еді...



	7



	Марат пен Ерке Дəулеттің кеңсесінің алдында өткен жетіде кездесіп, үйге бірге қайтқан.

	Сонда Ерке:

	– Маршруткамен үйге бір-ақ жетпей, мұнда неге тоқтадық? –

	деп еді, Марат:

	– Мама, бір кісімен ақылдасатын шаруам болды, – деп келте жауап қайырған.

	Барлық ана кенжесін жақсы көреді ғой. Мойнынан құшақтап шекесінен сүйген. Марат та ыржалаңдай күліп:



	– Мама, мамажаным, – деп кеудесіне тығылған. Бұл – үйде, əжесінің жанында жүргенде ешқашанда айтпайтын сөзі. Алыста тұрып, сүйсіне күліп, көбіне əңгімесін əжесіне айтатын.

	Ол сол жолы Дəулетбаймен Петро жайлы əңгімелескен. Кинокамерамен түсірген пленкасын кабинеттегі теледидар арқылы көрсеткен. Дəулетбай да таниды екен. Ол Тоқтабектің досы деп білетін. Осыдан бір-екі жыл бұрын тауды аралап жүріп, майы əлі кеппеген аңдардың сүйегін көріп, орманшыларға: «Браконерлерді көрмейсіңдер. Көз алдарыңда байлығымызы баудай түсіріп қырып жатыр. Атылған мылтықтың даусын естімейтін керең шығарсыңдар. Əлде өздерің сыбайлас боларсыңдар», – деп кейіген.

	Бірде Тоқташ қылшығы құлпырған семіз борсықтың терісінен иленіп қураған ұзындығы екі, көлденеңі біржарым метр болардай төсенішті үйіне əкеліп тастап кетіпті. Өзі жоқ-ты. Анасы қуана алыпты. Дəулетбай бала күнінен аң терісіне құмар. Тоқташ оны жақсы білетін. Дəулетбай тіпті жас бұзау, құлын терілерін жинап, илетіп əуелде тайжақы жасатып, кейін женси шалбар, күрті шыққанда дəл соған салып піштіріп, қара құлын терісінен шеберге күрті, шалбар тіктіріп киген. Шіркін, бабына жеткізе илесе, құлын терісі мəуітіден де жұмсақ екен. Түгі де қырқылмайды. Тау аралауға атпен шыққанда əлі де сол студент кездегі тайжақы шалбар, костюм-күртесін киеді. Жаңбыр да өтпейді. Жылтыр жүнге су тұрмайды екен. Тоқташтай бала досы сыйласа, неге қолын қақсын. Қуанған. «Əй, бала күннен сыр білетін достар-ай», – деп шортикті киіп, борсық терісінің үстіне аяқ-қолын жайып жіберіп, аунап-қунап мəз болған. Бірақ бұл борсықтарды қайдан аулады деп қаперіне де алмаған. Одан бері неше жыл өтті. Кеңес өкіметі құлады. Ел егеменді, азат республика болды. Алматы мемлекеттік орман шаруашылығының майын сорған, қызығын көрген, тіпті, көптеген игілікті істерді бастап абыроймен аяқтаған, өзін баласындай тəрбиелеген Шульц Авраам Сергеевич Израйльге көшіп кеткен.

	Дүниедегі ең ардақты адамдары – анасы мен əкесі де аттанып кетті. Ажалға араша тұра алмады. Құдайдың берген ырыснесібесінің арқасында қайда апарып емдетпеді. Ештеңе себеп болмады. Ағайын, туыс, жекжат бар ғой. «Сен» деспеген ата-анасының замандастарына үнемі барып сəлемдесіп жүрмесе де, сыртынан сұрап, айтулы күндерде сəлем-сауқат беріп жіберетін. Қазір солардан қалған көз – Сейтектің əке-шешесі. Кеңестік заман жеңіл секілді. Өкімет бар. Қысылсақ көмектеседі деген бір жеңіл жауапкершілікке иек сүйейтін. Кеңес өкіметі Алатауды алып кететіндей көп іске Авраам Сергеевич шырылдап жүргенде немқұрайлылық жасаған да, жауапкершілігіне жүктелген соң бос уағыда берген де еді ғой.

	Мараттың: «Менің жерімнің байлығын айдаһардай білдірмей жұтқанына қалай шыдаймын», – деген сөзін естігенде өзінің сол құрлы ойланбағанына жүрегі қысылды. Өзін алдында отырған, жаңа кабинетіне кіргенде баласындай құшақтап, бетінен сүйген он үш жасар Мараттан төменшік сезінді. Өңі Сейтекке де, Еркеге де алма-кезек ауысып тұрғандай əсер беретін Мараттың əлі қулық, сұмдықтан пəк, таза жанының сəулесін шашқан жанары кінəсін іштей мойындаған, саналы, сауатты, парасаты мол Дəулетбайдың толыса бастаған жүзін шарпыды.

	Расында да кеңестік дəуірде дүниеге келгендер – мемлекеттің «қамқорлығына» сенген, «Қазақстанның бар байлығын Мəскеуге əкетіп жатыр, қалған-құтқанын берсе де ашаршылық жоқ» деген түсінік-түйсікпен есін біліп, етегін жапқан буын.

	Өз еркімен халқына пайдалы, игілікті жұмыс бастағысы келсе де жоғарыға жалтақтап, қас-қабағын бағып, қалайда соның тілін табу үшін жылмаңдап, жағымпазданып өскен өркен.

	Бұлар өзінің талантына, тапқырлығына, алғырлығына, тіпті Кеңес өкіметінің «шапағатымен» білікті білім алса да, еркімен пайдаланып іске қоса алмаған костюм-шалбар, галстугі жарасымды, иненің көзінен өтердей епті бейшара ұрпақ еді.

	Енді Кеңес өкіметі тас-талқан болып, жетпіс жыл тырнақтап жүріп халық құраған байлық шашылып қалып еді, қалай ие боларын білмей, біресе итеріп иттің алдына тастайды. Онсыз да қалай жеудің орайын таппаған иттер жұлмалап жатыр. Етін жеп далада қалған өгіздің терісін ешкімнің көңілін қалдырмай теңдей етіп бөлуге ымыраласты.

	«Ойбай, бұл теріні бір адам бөлсе, өзі жеп қояды. Əділетті көп болып атқаралық», – деп, баяғыдай партия, партияға топтасты. Ол партиялар қайбір бір жағадан бас, бір жеңнен қол шығаратын партия. Жаңадан кереге керіп, шаңырағымызды көтерген Елбасына көмектесетін оңды ұсынысы бар партия болмай, бүйректен сирақ шығаратын. Əрқайсысы өзі: «Елбасы болатын мен едім», – деп кеудесін соққан анархистер болып, өсек-аяңның отын үрлеп, түтінін бықсытатын партия болды. Елдің соры сонда қайнайдыау деген секілді қилы-қилы ой соңғы кезде «оппозициямыз» деп айғайлайтындар шыққалы Дəулетбайды жиі мазалайды.

	– Осы үлкен кісіні мен түсінбедім, – дейді өзімен-өзі сөйлесіп.

	– Теледидарға дүние жүзіндегі мемлекеттердің озығын айтып, ана мемлекет анандай экономикалық жолмен дамыды. Мына мемлекет мынандай сара жолға түскен. Біз солардың жақсы, тиімді жолын таңдап алуымыз керек дейді. Құдай-ау, біз Əміриканы үлгі етсек, қазақ деген халықтың төрт ғасыр зорлық көрген, жалтақ болған, ең соңғы ұрпағын ақыретке орап көрге көмгеніміз. Əмірика – халықтың мемлекеті емес, қашқан-қуылған ұрылар мен алғашқы алаяқтардың мемлекеті. Олар енді бірін-бірі жеп қоятын болғандықтан, қорыққандықтан заңға бағынды. Ал біздің мемлекет – қазақ деген халықтың мемлекеті. Қазақтың салт-дəстүрін, тілін, дінін аспанға көтере отырып, кейбір келген халық соны сыйласа ғана тұратын, ешкімге еліктемейтін мемлекет болуымыз керек. Ата заңына ұлттық дəстүр негіз болуы керек. Қылмыскерді сол дəстүрмен қатаң жазалауымыз керек. Ол демократияға сай келмейді екен деп, жалтақтамауымыз керек! – деп отыруға шыдамай кабинетінде ерсілі-қарсылы жүріп шаршайтыны бар...

	Мараттың туған жеріне деген, оның дұшпандарына деген пікірін тыңдай отырып: «Өмірге өз көзқарасы бар. Жеріне жаны ашитын жас ұрпақ жетіліп келеді», – деп іштей риза болған көңілмен:

	– Енді бұл Петроны қалай тəртіпке шақырамыз? Сенің көргенің – оның талайдан бергі кəсібі. Ойландың ба? – деп сұрады.

	– Жаңа өзіне Тоқташы, Тоқтабек құрдасы, жолдасы əкелген борсық терісінен жасалған жайманы осы Петро арқылы істегенін көңіліне түйген. Бірақ Маратқа айтпаған. Өз жолдасын өзі қалай жамандайды?! Онда мына қаулап өсіп, адалдық, əділеттік деп ұрандатқан балалардың аға ұрпаққа деген сенімін жоғалтып, сыйсияпатын, көңілін суытып алмай ма?!

	– Мен бəрін-бəрін сызып, қағазға түсірдім. Тек, иə, тек уақытын қойғаным жоқ.

	– Неге?

	– Ол үшін сіздермен сөзді пісіріп алып, ішкі тəртіп сақшысы сап-сарыала киінбей, жай ғана жүргінші секілді келіп ұстауы керек. Онда да қылмыс үстінде.

	– Жарайсың, – деді Дəулетбай, – əкелші, қағазың бар ма?

	– Бар. – Марат портфелін ашып, Алатаудың етегіндегі сай-сала, қолтықша, жазықтың Сейтек отырған беткейдегі қалың балағаны бар картасын алдына қойды. Дəулетбай шұқшия қарап, сұқ саусағымен:

	– Маратжан, мынау не? – деп жаңа тігілген балағанды көрсетті.

	– Ол – көкемнің отырғызған шыршасы!

	– Əй, бұл Сейтек қызық, ей, – деді шалқалап.

	– Маратжан-ау, балапаным-ау, мен жас балаған отырғызуды бес жылдан бері жоспарлап, қаржы тапшылығы қол байлау болып,

	– Дəулетбай орнынан көтеріліп қуанып кетті. Костюмының түймелерін ағытып, екі қолын шалбарының қалтасына салған күйі орындықта отырған Мараттың желкесінен еңкейіп: – Өте жақсы, өте жақсы. Анау Петро суырды жайғаған «Қисықсай», оның оң жақ қапталы Аршалы, ə...ə...ə, Аршалының басы күнгей.

	– Дəл сол күнгейде суырдың іні көп, көрдіңіз бе, қорым-қорым.

	– Иə, сен бəрін көріп, суретке салыпсың.

	– Олай еткен себебім жаңа сізге сөз басында айттым ғой.

	– Бұл əңгімені Сейтек біле ме? – деді.

	Дəулетбай бойын тіктеп, Маратқа едірейе қарады.

	– Жоқ.

	– Қызық. Қызық. Ақылдасқан шығар деп отырмын ғой.

	– Дəулет ағатай, менің көкем Петроға əулиедей сенеді. Шет жағасын айтып байқап едім, шаң жуытпады.

	– Ол сондай. Штирлицтен айырмасы сол ғана.

	– Кино пленкасын да көрсетпедім. Ол ерегіскен Петро мені бір күні жазым ете ме деп уайымдайды.

	– Оның дұрыс. – Бүгінгі балалар бар жағынан ойлап жұмыс істейді. Əрине, бəрі бірдей емес, ана Тоқташтың Мараттан үлкен баласы қызыл мотоциклмен «Таусамалдың» базарларының шаңын шығарады. Дəулетбай сөзін сабақтады. – Енді не істейміз? Жоспарыңды толық білейін. Сонан кейін қолымнан келгенше толықтыруға көмектесем.



	– Былай. Сенбіге мен сабақтан рұқсат алдым. Есебімде сол күні түс ауа Петро келеді. Келсе, əрине, құр қол олжасыз кетпейді. Əдеттегісінше ерте тұрып, тауға кетеді. Дəрі-дəрмекке керек дей ме, шөп жинайды. Гүл тереді.

	Əрине, мен оның электродты қай кезде інге орналастырғанын көрген жоқпын. Тұспалдауымша, суырлар ұйықтап жатқанда, жүргіншілер жоқ уақытта көлденең көзге ілінбейтін мезгілде іннің аузына қадайды.

	– Солай-солай, сен тегі барлығын жан-жақты қарастырыпсың.

	– Біздің заманда бір қадамыңды қалт бассаң, қателігіңді түзеу қиын. «Ойпыр-ай, шынымен-ақ өмір осынша өзгеріп кеткен бе?! Бұның жасында Сейтек екеуміз ештеңені білмейтін едік. Тоқтабекке еріп, қазіргі «Дружба» кеңшарының орнына егетін қауын, қарбыз алуға барғанымызға мəз едік. Иттерді абалатып қыздары бар үйдің есігінен ары-бері өткенімізге дардай болатын едік». Алдындағы картасына Дəулетбайдың ойға шомған назарын аударған Марат:

	– Мен де сақ жатамын. Петро үйден шығысымен оған білдірмей «Ақсайға» қарай кетемін. Аршалының қарсысындағы «Қыземшек» не «Төскейге» жатып, электродты қалай орналастыратынын киноға түсіремін. Ол оңай. Əрине, бейшара суырлардың бар қимыл-қозғалысын экранға ілемін ғой. Күн қызған кезде ұялы телефонмен сізге хабар беремін. Ол кезде Петро қауіп-қатерсіз өлген суырларды əкеліп, союға кіріседі. Пəлендей дүрбелеңнің керегі жоқ. Ұстаңыздар.

	Дəулетбай Мараттың көңілге қонымды бар жоспарын тыңдап, тағы да: «Міне, болашақ жаңа қазақ. Осылар ер жетіп, ел тізгінін қолына алғанда елім, жерім нағыз бақытқа кенелер. Ел көшбастар ақылды адамдарымен көрікті ғой. Бұлар жаңа ғасырдың азаматтары», – деген қуанышты ой кемесінде отырды. Қайықпен жүзу бар, кемемен жүзу бар. Кемедегі кеңістіктің тынысы кең. Айдын шалқар теңіз əлемінен бəрін-бəрін көресің. Таудай-таудай толқын жалындағы ақ перделерден төгілген мөлдір моншақтан арғы дүниені көргің келеді. Дəулетбай дəл сондай сезімде, көңіл күйде бір сəттік рахатты басынан кешіріп бітпей, Марат:

	– Мен кеттім, ағатай. – деді, портфелін ашып, өзі жазып-сызған картасын сала бере. – Атам мен əжем күтіп қалады. Ол екеуі бала секілді. Оларды өзім де сағынамын. Мамам да тосып тұрған болар,

	– деп Дəулетбайға жымия көз қиығымен қарады. Ол əлгіндегі ой құшағынан шыға алмаған күйі қорбаңдай көтеріліп:

	– Келістік. Бар хабар сенен. Ал мен сен қалай жоспарласаң, дəл солай іске кірісемін.

	– Көкеме айтпаңыз! – Дəулетбай «Көке дегені кім? – деп сəл іркіле назар аударып, күліп жіберді. Е, бұлар атасы болған соң, əкесін «папа» демей, көке деуші еді ғой. Есімнен шығып кеткен екен-ау», – деп ойлай тұрып, жалпақ қолын ұсынды.

	– Құп болады, батыр, – деп сөз байласқан. Уақыт деген зулап тез өте шығады. Қарбалас жұмыс. Мемлекеттік қорықта бəрі бар. Арнайы көгалдандыру үшін егілген питомниктен қыстай Астанаға Алатаудың шыршасын, қарағайын жіберген. Оны егетін технологиясын жақсы білетін мамандар да осы мекемеден кеткен. Жұмыс бар жерде қателік те бар. Кем-кетік те аз емес. Бірін түзесек, екіншісі құлағын қылтитады. Жер ана ештеңені, ешкімді өгейсімейді ғой. Тілін тапсаң, жатсынбай балын емізеді. Таппасаң, тікенегін қадайды.

	Институтты бітіріп Шульц Авраам Сергеевичтің қолына түскелі кешегі ойын-сауық əн-думанды қыздырып жүретін ақын, сері Дəулетбай табиғаттың қызығына кірген де кеткен. Оған қарақаты, доланасы, алмасы, алуан түрлі бүлдіргені төгілген Алатауы неше түрлі қызықты, тартысты спектакльді минут сайын, сағат сайын қоятын театр сахнасын ашып: «Ал енді қандай өнер көрсетем десең де еркіңде», – деп бар тағдырын қолына бергендей болып еді. Енді сол қасиетті жер анасы: «Əркім өз дəуірінен игілікті із қалдыруы керек. Болашақтың тарихы, сол іздерден құралып, ғылым, білім, өнер əдебиетінің пирамидасына айналады. Халық байлығын қасиетте деген сол. Ол, сенің балалық парызың, азаматтық міндетің!» – деп бұрылып, əмір ететінін түсінген.

	Əдеттегідей ерте тұрып, жуына бастағанда рация қоңырау соқты. Су-су қолымен жүгіре басып құлағын көтерді.

	– Дəулет көке, – Мараттың даусын бірден таныды. Əу баста-ақ сол деп ойлаған. – Асалаумағалейкум.

	– Уағаликемсəлем, Маратжан.

	– Петро келді. Бəрі ойлағанымдай.

	– Өте дұрыс.

	– Қазір көкем екеуі шай ішіп отыр. Сонан соң тауға кетер.

	– Жақсы. Мен бəрін даярлап қойдым. Бəлкім өзім де барып қалармын.

	– Жақсы, көке, жақсылықпен жолығайық. – Дəулетбай Мараттың дəл бір ересектерше тілдесуіне риза болды.

	Кеңсесіне келісімен ішкі тəртіпті сақтайтын мекеменің басшысымен кеше келіскен. Телефонмен тағы да бір пысықтады. Марат Петроның қашан қостан шығып кеткенін байқамай қалыпты. Асыға үйге кіріп киініп, комерасын алды да оразасын ашпай, «Ақсайға» қарай үкідей ұшты. Ертеңгі шықтан көтерілген ақ ұлпа тұман жібек шымылдықтай сырғып Алатаудың қолтыққолтығына ілініпті. «Қыземшек» мойнағы оңтайлы деп соған қарай жүгірді. Халық ат қоюға шебер ғой, ол мойнақ «Қыземшек» десе қыз емшегіндей еді. Жаңа толысқан балауса денеге түйін тастап, уақыт өте ұшы сүйірленетін. Бірақ Марат əлі көрмеген, тіпті ойламаған. Қатты қос алмаға қайсы бозбала, қандай еркек кіндіктілер қызықпаған. «Қыземшек» мойнағы дəл сондай еді, гүл-бəйшешегі қаулаған шалғынның бір талы үзілмеген. Марат сол жасыл шалғынды биылғы жылы ең алғаш басқан пенде шығар. Алдындағы кең шалғынды аңғар да тұнып тұр. Осыдан төрт-бес жыл бұрын шаруашылықтың Сартауқұмнан көшіп, кеудеге келіп қонған көп малы жайылып дəл осындай келбетін сақтамайтын. Елбасының арнайы əмірімен мемлекеттік қорыққа айналғалы бақылау да күшейген. Сол кең жасыл аңғар бірте-бірте еңістеп

	«Аршалы» беткейге таянғанда жіңішке өзекке айналатын. Шеткі суырдың қорым іні қарағай шоғырына таяу-ды. Марат қозғалған ештеңені көре алмады. Бір шоғыр қара қарға көкке көтерілгенде жалғыз сауысқан биіктемей, екінші шоғырдың ең шетіне өскен қып-қызыл шетеннің бұтағына барып қонды. Петроның төбесі сонда ғана қылт етіп көрініп, еңкейе басып қолындағы электродын ін аузына қатар-қатар асықпай, байқалмайтындай ептеп қадай бастады.

	«Бүгін көп олжаны қанжығасына байлап кетуге келген екен. Оны құдай жөн көрсе...» Марат дүрбімен көріп жатыр. Бəрін ойдағыдай орналастырған болар, қол қапшығын иығына іліп, «Қыземшекті» бетке алып Маратқа қарай жүрді. Енді күн қызып іннен шыққан суырлар алаңсыз жайылып тойғанша емдік шөп іздейді.



	«Мына шөбінен гүлі көп «Қыземшекке» қалайда келер», – деп түйді Марат.

	Сол кезде Петроның көзіне көрінбес үшін тауға таяу, шалғын өспейтін жылқының төсіне ұқсас күнбатыс тұстағы ел «төстік» дейтін жалға қапталдай өрледі. Бəрі ойлағанындай. Енді тек дəл түсті күту керек. Шалғыны қысқа қаптал едəуір жер екен. Қарағайлы тау етегіне дейін жүріп, тіке «Төстікке» қалың бұталы қарағай, тал, шетенің арасынан шықты. Ашықтау алаңда тұрып қарсыдағы Аршалыға, одан бергі өзекке көз жүгіртіп еді. Петро көрінбеді. Дүрбі салды. Қыстай ін түбіне жиналған азығын қорек етіп, көкке ілінген суырлар семірген-ау қорбаңдап жайылып жүр. Ұзақ уақыт күн тимегендік қой, жүндері қарақоңыр.

	Сақтанғаны дəл шықты. «Қыземшекке» еңкеңдеп əр шөпке үңіліп көтеріліп бар жатқан Петроның тұтас тұлғасы дүрбінің айнасын жаба қалды. Марат дүрбіні төмен түсірді. Төбесіндегі дөп-дөңгелек күнқағары ма, жоқ, дəстүрлі бас киімі ме, үнемі шешпейтін тақиядан төгілген қалың сары шаш қауға сақалымен жалғасып, қыр мұрынды сопақ бетін түгел орап тұратын. Көзіне дүрбіні қайта тақаған Марат анық көрді. Петроның қолындағы сары жұқа жеңіл қапшығынан терген гүлдің шашағы шашырай шығып кетіпті. Марат сағатына көз салды. Он. Ертеңгі ақ ұлпа тұман аспанға көтеріліп кеткен. Шарбыдай шашыраған аспандағы жеңіл бұлт арасынан төгілген күннің өткір сəулесі шөбі қаулаған тау етегін қыздырып, сол қызу ауаны ысыта бастаған. Ерте тұрғандықтан ба, əлде күн қызуынан ба, Мараттың керіліп бір жатқысы келді де, жолқапшығын көк шөпке тастап, дүрбісін, кинокамераны жанына қойып, шалғынға шалқалай жата кетті. Көзі ілінгенін байқамай қалды. Суырдың ащы шаңқылынан шошып оянып, жанарын кең ашып көк зеңгір аспанға қарады. Ту биіктегі аққудың қанатындай ақ жібек бұлт астында үлкен құс қалықтап жүр екен. Бұл жерде ақ тұмсық құмай да, күйкентай да, қиядағыны көзі шалып, қылыштай қиып түсетін қыран да көп. Солардың шашбауын көтерген қара қарға, сауысқан да аз емес. Суырлар да сөйлеседі. Біріне-бірі хабар береді. Ой, тіршілік-ай, сырыңа сенің кім түсінген... Құпияң көп-ау...

	Сірə, ата суыр болу керек, тағы да шаңқ етті. Сол сол-ақ екен Аршалы беткейдің суыры шулай жөнелді. Марат асығыс басын көтеріп, сағатына қарады. Тілі он екіге сырғи бастапты. Тез қалта телефонын шығарып, Дəулетбайдың нөмірін теріп құлағына тосты.

	– Маратик, біз ауылдан шықтық, – деді Дəулетбай.

	– Өзіңіз де келе жатырсыз ба?

	– Марат бастық міндеттеген соң отырамыз ба? – Дəулетбай күле əзіл айтты.

	– Онша асықпаңыздар?

	– Дұрыс. Біз «Бұрғансайдағы» орманшыға соғамыз.

	Марат енді дүрбіні мойнына асып, кинокамераны алдына алып, созған аяғының өкшесін жерге тіреп жүрелей отырып бүкіл Алатаудың бауырындағы əлемді түгел шолуға кірісті. Алматы, аралағанда көздің нұрын сүйіндіретін, ертегіде айтылатын сырлы, сиқырлы Алматы сұрғылт перде жамылғандай. Көктөбедегі теледидар мұнарасы көкке шаншылған ақ алмас қанжар секілді. Одан жоғары баяғыда «Албансай», «Суансай» дейтін Алатаудың екі аңғары. Атасы: «Əкем Іргебай айтқан Райымбек əулие сол сайда тұрыпты», – деген. Оған оның əкесі айтқан шығар... Одан бергі киіктің жотасындай қырқаның етегі кең тепсең. Кеңестің өзімшіл бықсық саясаты жердің тарихын, атын халық зердесінен шығарып, ұмыттырғысы келді де, өзінше атап «Юбилейный» деп шағын шаруашылық құрған. Марат ол «Юбилейныйдағы» туыстарының үйіне əжесі мен атасына еріп талай барған. Сол Медеу мұз айдынының екі қапталына маржандай тізіп егілген неше түрлі алма, алша еккен тау етегін аралап көргенде адамдардың еңбегіне керемет сүйсінген.

	«Қазір де жайнап тұрған шығар. Сонда ержеткенде өзім емінеркін атпен бір аралаймын, – деп едім, əлі орындалған жоқ». Əлгінде шалқалап жатқанында көрген үлкен құсы көзден ғайып болыпты. Күннің ыстығының əсері ме, ертеңгі қаптаған қара қарға да, шықылық-шықылық еткен сауысқан да жоқ. Жер-əлем бейқам бір тыныштықтың мейіріміне толғандай. Қатты бір ысқырықтан шошып кетті. Отырған жерінен қалай тұрғанын білмеді. Ысқырық қай жағымнан шықты деп демін ішіне тартып тыңдағанда қайта ысқырды. Аршалы беткейден екен.

	«Ə, бұл, Петро!..» деді ішінен. Сол сол-ақ екен суырлар шаңшаң етіп кетті. «Демек жайылымнан ініне қарай жүгіріп барады. Көрейін!» – деп кинокамерасын іске қосты. Айтқаны дəл шықты.



	Қарасұр суырлар қалың шөптің арасымен ініне қарай ағып барады.

	Шіркін, тіршілік, сен не деген қымбат едің, артқы екі аяғын қатты серпігенде алдыңғы екі аяғынан асып түседі. Олар алдында өлімнің, дүниеқоңыз адамның қолынан жасалатын ажалдың күтіп тұрғанын қайдан білсін. Ін аузындағы сары топырақ бұрқ-бұрқ етті де, тіршілік тынышталды.

	Араша түсер əлі жоқ Мараттың жақ сүйегінің еті түйіліп, тісі шықыр-шықыр етті. Ту сыртынан шыққан аттың пысқыруын естімеді. Бұл таудағы қан тамырына ұқсас соқпақпен талай жүрген Дəулетбай мен бас инженер тəртіп сақшыларын қарағайды пұшпақтай жүріп, етектегі адамдардың көзіне түспейтін соқпақпен əкелген.

	Оны Марат білмейтін, күнбатыстағы тепсеңге қарап алаң көңілде тұр еді.

	– Əй, батыр! – деген дауыс тура қыр желкесінен күтпеген тұстан шыққанда қатты сасқалақтай бұрылған Марат жығылып барып бойын тіктеді.

	Дəл төбесінде қалың қарағайдың арасындағы сүмбедей сұлу құла атына мінген Дəулетбайды, бас инженерді, олардың соңындағы екі аттыны көргенде күліп жіберді.

	– Ой, ағатай... Сіз екенсіз ғой.

	– Батыр екен деп жүрсем.

	– Қызықсыз, батырға да жан керек. – Марат бойын да, ойын да тез жинап алды. – Дүрбілеріңізді Аршалыға салыңыздар. Тез-тез!

	– деді.

	Төртеуі де ат үстінде ерлеріне жанбастай отырып, дүрбі салды.

	– Əне, жинап жүр! – деді Дəулетбай.

	– Əрең шығарады. – Бас инженердің соңында тұрған ұзын қараға Марат:

	– Суыр қорыққанда бар екпінімен інге тығылады емес пе, тырнақтарымен жерді қатты тіліп түскен шығар, – деп түсінік берді.

	Сырттай бəрін көріп, киноға түсірген сақшылар Петроны алды да кетті. «Қарағайлыда» əр алуан баяндалған əңгіме гу-гу етіп жүрді. Газетте: «Хайуанаттарды өз бас пайдасына аулаған браконерді Ішкі істер департаментінің қырағы көз сақшылары қолға түсірді. Ол əбден дəндеген, көп жылдан бері ұрлықты кəсіп еткен алаяқ екен. Мемлекеттік заң аясында жазасын алады», – деген қысқа ақпараттық хабар басылды. Маратты есіне алған ешкім болмады.



	8



	– Өз ойымда саған адалмын. Кішкентайдан бірге өстік. Əкешешеміз де бір ағаштың бұтағы. – Дəулетбай креслода отырған Тоқтабекке тура қарамай ақырын сөйлеп ойын сабақтады. – Рас, өтпелі кезеңде мекемеміз қаржыдан қысылды. Сонда да сен еңбекақыңды дер уағында алдың.

	Алдында жатқан Ішкі істер департаменті кеше əкеліп берген Петроның əр түрлі қырынан, əр түрлі кейіптегі суреттеріне қытымырлана қарады. Біреуі тақыр бас, біреуі тікенек шашты, ал енді бірінде қара базарда сапырлысқан адамдар қатарында тамақ жасайтын халаттылардың алдына тырсылдаған жұмсақ пакеттерді қойып, ақша санап тұрған сəті бейнеленген. Соларды араластырған Дəулетбай иленген қасқыр, түлкі, борсық, суыр, қоян терілерін мойнына ораған Петроға қадала қалды да, Тоқтабектің алдына шашып жіберді.

	– Бұл қудың сенімді серігі сенсің. Досым деп сеніп, еркіңе жіберген, қызметіне жауапсыз қараған, мемлекеттік заң алдында басымен жауап беретін қылмыскер – менмін.

	Тоқтабектің демі жиілеп, өңі ерте піскен помидордай бөртті. Ол бұл күнде қапсағай денелі, дембелше бойлы, Еркені алып қашқандағы самдағай сары Тоқтабек емес-ті.

	Сейтек Тоқтабекпен кездескен сайын Еркені көккептер секілді қос қанатын қақтырмай қолтығына қыса салып, «Газиктің» кабинасына отырған сəтін көз алдына елестетеді. Толысып, толған. Биіктігі мен ені бірдей, дөңгелек жүзі көз тояттардай еді, енді барт болған. Алғаш көрген тосын көз семіздік екенін де, іркілдеген ісік екенін де ажыратпас еді. Қысылыңқы қой көзінің қабағы салбырап, алды қат-қат. Ол орманшы болғаннан кейін-ақ осылай шала илеген текенің терісінен жасалған көкөңез меске ұқсады да қалды. Əке-шешесі өмірден ерте өткеннен кейін шығар, ауылдың ең үлкені, біртоға, əр болмысқа парасатпен қарайтын осы Елбасы

	– Сұлтанның əкесінен бастап: «Тоқаш, Тоқаш!» – деп еркелетті де, одан кейінгі Дəулетбайдың да, Сейтектің де ата-анасы сол əлпештеуді жалғастырған.

	Əкесі Мұратбек ардың-күрдің ақкөңіл жан-ды. Оған қатты айтты деп ешкім ренжімейтін. Не ойласа да ағынан жарылып ақтарыла қалатын, сол мінезін кейбіреулер өз иініне икемдеп, аяғында сайқымазақ та жасап кететін. Алма өз діңінен алысқа түспейді емес пе, Тоқтабек те тəуекелшіл. Кейде: «Заманым түлкі болса, неге мен тазы болып шалмаймын» деген қуақы тəсілге де бара салатын. Тоқтабек Петроның қармағына солай ілінгенін ə дегенде-ақ білген.

	Əкесі жалғыз болғанымен Тоқтабек, Құдайға шүкір, балашағалы. Төрт ұл, үш қызы бар. Жайлауда отырғанда ел «Əли момын» дейтін Əли ағаларының үйіндегі бүкіл ауылдың ұйытқысы, жарқылдап жайнап жүретін жеңгесі көрші қырғыздың «Талдыбұлақ» совхозындағы жылқышының алтын асықтай қызын үйіріп, қайнысы Мұратбекті шақырып алып; «Əй, осы мына ағаларың Əлекең екеуміз де махаббат, шапағат демей-ақ үйленіп едік. Алла дұшпан көзінен сақтасын, кімнен кембіз? Көгеріп, көктедік. «Сүйдік, күйдік» деп тиіп, ай өтпей айырылысып жатқандарды да көрдік. Білеміз. Мына Тоқтарбегің ақыры оқып жатқан жоқ. Ана қырғыздың қызына құда түсеміз», – деп еді, ол жеңгелеріне кім қарсы келген. Дүркіретіп бар кəдесімен құда түсіп еді, олар да қарсы болмады. Əйткенмен: «Балалар таныссын, табыссын», – десіп келіскен.

	Əли ағаларының бəйбішесі – қиыннан қиыстырып жіберетін адам, «туған күн», «Ерулік», «Ағайын жай» дегендерді жиілетіп, епті келіндеріне нұсқауды беріп, Тоқташты да, қырғыз қызын да бір-біріне жақындатып, əне-міне дегенше тойын жасап, отауын тігіп жіберді. Келін де сары домалақтарды бірінен кейін бірін сыйлап Мұратбек қайнысының үйі базарға айналған. Бұл күнде солардың алды үйленіп, Тоқташ қатарынан кем жасамай балаларының алдына шатырын мансарттап үй де тұрғызып берген. Əрине, əкесінен қалған дəулет жоқ.

	Су жағасындағы елдің аш болмайтыны секілді орман аралағандар орнын тапса, олжалы.

	Сейтекпен əңгімесінде Дəулетбай: «Алатау – біздің балаларымызға да пана. Тек артымызды тазалап жүруіміз керек», – дегенді бекер айтпаған.

	Тоқташтың қомағайланып кеткенін, кеудесіне нан пісіп, лас етігімен жүрген жолын былғағанын ешкімге айтпай, Алматы мемлекеттік қорық офисін күзететіндерге бастық етіп жылжытқан. Артынан дəл осындай қоқысы шығады деп ойламаған. Қанша жасырғанмен, арамдық түбінде бір шығады екен. Адам осы қылмысымды ешкім көрген жоқ дегенмен, жаратушы Тəңір бəрін көріп тұрады.

	Орнынан тұрып, терезеден күретамыр жолмен заулап өтіп жатқан машинаға қараған Дəулетбай:

	– Петро неше жылдан бергі істеген ісінде кіммен сыбайлас екенін тергеушіге түгел жазып беріпті, – деді.

	Тоқташ өзінен-өзі қыстығып, терлеп кетті. Бала күнгі жолдасы бүйтіп пышақсыз бауыздағанша, қамшысыз сабағанша жерден алып, жерге салып тепкілеп не жер-жебіріне жеткенше боқтауы керек еді. Онда баяғы дарбақай мінезіне басып, ақталғансып тіл қатып, көкірегін қысқан себеп-сылтауларды сыртқа шығарып далбасалар еді.

	– Петродан не алып едің?

	– Ім... – Айтайын дегені кеудесіне тығылып үні шықпады.

	– Табысты бөліскен шығарсыңдар? Менен несін жасырасың? Дəулетбайдың сөзі бойын сəл жеңілдетті.

	– Болды ғой.

	– Куə жоқ па еді.

	– Екеуміз ғана. Бергенін...

	– Иə, оның қара базарда тамақ жасайтын екі орны бар. Қалада жекелік асханасы жұмыс істейді.

	– Онысын білмеймін ғой. Мына күніне мың құбылған заманда кім не істемей жатыр? – Тоқташ: «Жегіштер, алпауыттар жер қазынасын да жалмап жатыр емес пе?! Таудың тышқаны деген олардың қасында не тəйірі?» дегісі келіп неше рет оқталды. Бірақ айтуға батылы жетпеді.

	– Егер тергеуші келсе, айғақ болар құрал-жабдық, зат бар ма?

	– Əлгі-əлгі. Болатқа Германиядан əкелген мотоциклін берген.

	Оны бізге аударғалы аз-ақ күн болды.

	– Міне, сені сол ұстап береді. Бұлтартпайтын дəлел.

	– Ескі моторол не, министрлер шетелге самолет те сатып жатыр емес пе?!

	Дəулетбайдың əп-сəтте қаны басына бұрқ ете түсті. «Кореяға соғыс самолетін сатты. Бұл – халықаралық қылмыс», – деген əңгіме ел аузында дуылдап жүрген. Оның себеп-салдарын толық білмейтін қызылауыз саясаткерсымақтар халыққа қисынды, қисынсыз болжам айтып, бора-бора болып жатқан.

	– Ей, – деді шұғыл бұрылып, – самолетте екеуміздің не жұмысымыз бар? Алдымен өзіңе жауап бер. Ертең тергеуші шақырады. Есіңді жи. Былжырап шатпақтама?!

	Тоқтабек сүйретіліп көтерілді де, ақбуырлы шашын сипалап кабинеттің есігіне беттеді.

	– Күзетшілерді пысықта. Елбасы осы таудың бауырындағы мемлекеттік қорықтарды көріп шығады деген жоспар бар.

	Тоқатай бұрынғыдай шалқалап жүрмей, ілбіп бара жатып Дəулетбайдың сөзін тыңдаған күйі, басы салбырап сыртқа шығып бара жатты. Оның əке-шешесі өлгеннен кейінгі еңсесінің төмендегені осы еді.



	* * *



	Сейтек есігінің алдындағы бүкіл Дулатбай əулетінің алтын діңгегі секілді бір түп өрік аппақ гүл төкті. Алма ағаштың бұтақтары да жасыл сырға тағына бастады. Совхоз иелік еткенде арнайы шыққан бригада діңін əктеп, артық-ауыс, қыңыр-қисық бұтағын кесіп күтетін-ді. Əуелгі жылы Жаныс қария тынбай қимылдаған. Еңбегі далаға кетпеді. Бау-бақшаның да сырын түсінгендей болды. Алма бақ жасарғанмен, қазірдің өзінде ол қарқын жоқ. Сейтек – орманшы. Жұмысы жетерлік. Ерке базар шыққалы соған кетеді. Айкерім мен Мараттың сабағы бар. Ал Ернұр «Ұлттық ұсталық шеберханасы» деген өзінше бір фирма ашқан. Айналадағы Шамалған, Таусамалдағы достарын біріктіріп еді, оған Əли қарияның кіші баласы Қанат демеуші болған. Сол бұрынғы трактор, машина, комбайн секілді шаруашылықтың бүкіл техникасы тұратын базды шеберханасымен жекелікке алыпты. Инженер-механик емес пе? Соны: «Қалай пайдалансаң да өзің біл, бұрынғы ұлттық сандық, ер-тұрман, қамшы секілді ұсталар жасайтын құрал-жабдықты түгел жаса», – деп Ернұрға беріпті. Бір жыл бойы баздың қоршауының сыртын тазалап, шарбағын сəндеп, ішіндегі шашылған тырма, түрен, соқа секілді темірлердің іске жарамдысын жөндеп, керек еткен жеке шаруаларға көмектесті. Ондай іспен арнайы құрылған механизаторлар тобы айналысады. Тек жанармайын құйып берсе, ақысыз, пұлсыз жұмысын бітірсе, кім жаман дейді. Ол көмек беруді Қанат бастаған. Бекерге келген жұмыс күшін кім іздемейді?!

	Қарағайлы, Шамалған, Таусамал елді мекендерінің жеке шаруашылығынан естіген жақсылыққа тіршілік түгел қол созды. Айналадағы елден де сұраныс көбейді. Жеңіл ақымен оларға көмектеседі.

	Қолы шебер ұсталар ұлттық сандық, қоржын, ыдыс-аяқ, ертұрман секілді заттарын базарға да шығарған-ды. Бəрінің затын, мекенжайын анықтап, қаншалықты қаржыға алғанын нақтылап сатып алушыға беретін қағазы бар.

	Барлығы ұсақ-түйек болғанымен, осы ұлттық шеберхананың бастығы Ернұрға үлкен міндет. Не керек, Жаныстың бəйбішесін бүкіл ауыл «əже» деп кеткен. Кейде азан шақырып қойған аты да есінен шығып, «Əже!» дегенде «Ау, құлыным» дейтін əжелерінен басқалары тас-тастан ешкі қуалайтындай алма бақтың шетіндегі үйден ертемен аттанып, ел орынға отырғанда толық жиналады. Ойлана қарасаң, кешегі Кеңес өкіметі кезіндегі жұмысқа сағат тоғызда барып, атқаратын ісінің айналасында аспай-саспай, жанын қинамай жүріп алтыда үйіне кейде сау, кейде мас болып қайтатын қайран кең қолтық қазақ қатал бір өмір мектебінде қайта оқыған шəкіртке айналғанын өздері де байқамай қалған.

	– Сейтек, құлыным, жұмысыңнан қаласың. Ертеңгі тамағыңды іш, – деген анасы.

	– Ой, апай, жұмыс қайда барар дейсіз?! Машинаға тиейтіндерін жинағанша талай уақыт бар, – деп күн иыққа көтерілгенде «Газикке» мінетін Сейтек емес.

	Өзімдікі дегенде өгіз қара күш жұмсайтын қазақ жарық дүниеге жаңа келгендей аз абдырады да, алғыр санасы тез оянды. Елбасы:

	«Бір шаруашылықтағы жетпіс мың қойды, мыңдаған жылқы, сиырды бөліп берсем, байыған халқым рахат бір өмір сүрер» деп ойлаған еді, алдына салған қоралы қойды бауырлары əрқайсысын бір шыны араққа, шай, тұзға, ұнға айырбастап, алты айға əрең жеткізген. Кейде адам жарлы-жақыбайларға алтын, күміс, ақша беріп, жақсылық жасадым деп ойлайды. Оны санасына сəулесі барлар бағаласа бағалар, ал қайсыбір тексіздер тойғаннан кейін ұмытып та кетеді. Елбасының: «Өз күндеріңді өздерің көріңдер!» – деген сөзі əуелде ерсілеу естілгенімен, халықтың санасына, намысына ерекше əсер етті.

	Қазақстанда қай халық жоқ, бəрі бар. Олар сырттан көп нəрсені көріп келгендіктен бе, қазаққа қарағанда тіршілікке бұрыннан икемді болатын. Елбасы: «Бəрін тең бөліңдер», – дегенімен, етектегі қазанның құлағын ұстағандар: «Е, бəрін тындырамыз!»

	– деп емексітіп, ол кісінің көңілін аулап, көзін алдап, «тең бөлген» байлықтан бір ауыз сөзінің құны артық болып шыққан. Тек Австралияның аборигендерінің кебін киген – Қарағайлы елді мекенінің ең басындағы бүркіт қабақ дөңнің түбіндегі «Əулиеталдың» «Көкқайнар» тұнбасының іргесіне үй салған Жаныс пен Жəмилə əжей ғана.

	Енді түнде дүк-дүк соққан кəрі жүрек секілді «шабанканы» атасы кірпіш клеткеге қамап тастап еді, тыныштық орнады. Көршілер де түсінді-ау, енді суды «Көкқайнардан» ағатын бұрынғыдай қайнар бастаудан алмай, таудың суына қосылатын тұстан пайдалануға кірісті.

	Тірі пенде құр қарап отыра алмайды екен. Сейтек есігінің алдындағы неше жылдан бері алма ағаштан қиған артық ауыс бұтақтарды тазалап, жиі тартылған тікенек сымның əр жарты метр жерінен тіктеп қойып еді, оның қоршауы өзінше бір ерекше табиғи дизайнға айналып, əдемі көрінетін болды.



	9



	Жаныстың үйінің алдындағы алма бақ пен ауылдың ортасы ашық, əу дейтін жер. Ауылдың ең шеткі үйлерінің бақшасы мен алма бақтың сол екі арасынан қар кетіп, жер дегдігеннен бері түрлі машиналар жүріп, қазір қара жолға айналды. Бұрынғы жекелік малдың қозы, лағы, бұзауы жайылатын жасыл алаң жоқ. Қара жолда шаң сүйреткен камаз да, иномаркі де заулайды. Тыным жоқ. Алғашында Жаныс пен бəйбішесі таңданатын, енді мотор гүрілінен құлағы шулайды. Бірте-бірте пенде бəріне үйренеді екен. Енді оған назар да аудармайды, көңіл де бөлмейді. Ерке базардан ерте қайтып еді, жолда сабақтан шыққан Айкеріммен жолығып бірге келген.

	Құдай адамның берекесін алмасын де. Екі бие, екі сиырдың сүті, енесі мен атасының зейнетақыға алатын теңгесі бұларға не ішеміз, не жейміз дегізбейді.

	Сейтек еңбекақысын алуға əлі барған жоқ. Төртінші айға айналды. «Шамның жарығы түбіне түспейдіні» бұрынғы данагөйлер қалай тауып айтқан десеңші.





Дəулетбай сонау Түргеннен бергі орманшылар шаруасымен айналысып, кеңсесінің желкесіндегі қызметкерлердің жайын ұмытқан.

	Мүмкіндігі жоқ. Бəрі бар, бірақ уақыт жетпейді. Өткен жолы Марат көтерген мəселенің арқасында Қарағайлы орман алқабын түгел бір аралады. Сейтектің тындырған жұмысына қуанды. Ішкі істер басқармасының аудандық, қалалық қызметкерлері талай уақыттан бері күдіктенсе де, ұстай алмай жүрген браконерді ұстады. Оның негізгі өнімді қайдан алатынын көптен аңдып, бар фактімен қолға түсіре алмай жүрген. Айлакер, алаяқ браконерді тұтқындауға көмектескен Алматы мемлекеттік қорықтың бас директоры Дəулетбай Саймасаевқа риза болды. Бас инженеріне Сейтектің еңбекақысын есептетіп еді, бес жүз тоқсан үш мың қырық екі теңгенің жұмысын тындырыпты.

	Əкесінің замандасы, Сейтек жолдасының əкесі мен анасына сəлем берейін əрі еңбекақысын алсын деп айтпақ болып Дəулетбай да ат басын тіреген. Елден ерекше бұтақ шарбақпен қоршалған үйдің темір есігіне тұмсығын тіреп тоқтаған ақ «Волгаға» қайнаған сары самауырынды үйге кіргізуге еңкейген Ерке əуелде «бұл кім?» деп таңырқай назар аударған. Дəулетбайды көргенде қуанып кетті. Самауырынды қоя сала:

	– Дəукең келе жатыр! Дəукең келе жатыр! – деп қуана дауыстап жіберді. Мамасының даусын естіді ме, үйден Айкерім де жүгіріп шықты. Дəулетбай – кіндік əке, зайыбы – кіндік шеше.

	Айкерім жүгіріп барып, мойнына асылып, арсалақтап Дəулетбайдың бетінен сүйді. Көрсін, көрмесін адамның жан-дүниесіндегі сыйластық суымасын десеңізші... Тіршілікте одан қымбатты ештеңе жоқ шығар. Ол суыса, қайта жылынуы қиын-ақ. Ал, дүние, байлық мына базарға толған жерде қайда жоқ.

	Жаныс пен Жəмилə шешесі келіні мен Айкерімі екі иығынан құшақтап үйге кірген Дəулетбайды көргенде қалбалақтап, кəрі кеуделерін көтеріп орнынан тұрып бетінен сүйді.

	Жаныс сырқаттанғаннан бері о дүниелік замандастарын да, олардың ұрпақтарын да көп ойлайтын. Жайда қара емендей діті қатты сол қарт Дəулетбайды құшақтап тұрып, көзіне толған жасты төгіп жіберді.

	– Ой, көке, бұныңыз не? – деп Дəулетбай құшағына қысыпқысып қайта отырғызды.

	– Əкең қартайды білем. – Жəмилə күле сөйледі. – Кей күндері жанында жүрген жалғыз маған лəм демейді.

	– Иə, келін, балалар аман-есен бе? – Жаныс өзін-өзі тез тыйып алған. Баяғы бабымен амандық-саулық сұрай əңгімеге араласты.

	Дəулетбай ашық-жарқын азамат қой. Ағынан жарылып, үй ішіндегі бар жайды жайып салды.

	Сəлем берейін-ақ десе де, жұмыстан қолы тимейтінін айтып шағынды. Бұрынғыдай жұмысты анаған-мынаған тапсыра сала алмайды. Бəрі өз игілігі, өз міндеті екенін баяндай келіп, ертең Елбасы Сұлтан Назарбековтің, облыстық əкім Заңғар Нұрахметовтің, облыстағы Сейтек Оңғарбаевтың мемлекеттік қорықты аралайтынын əңгімеледі.

	– Жəке, осы, Сұлтан біздің балаларды тани ма екен? – деп Жəмилə бəйбіше сөз қыстырды.

	– Əшім аға мен жеңгей таниды. Біз жазда жайлауда, қыста қыстауда бірге жүргенімізбен, бір ауылда тұрмадық қой. Сұлтан таныса, бізді таниды. Бұлар туғанда ол жігіт болып қалған. Ал мына Дəулетбайдың əкесімен жақын туыс. Ол – ауылдағы құдайы көршісі əрі құрдасы Орманбеттің ұрпағы. Қадырғалиды жақсы таниды. Мектепте бірге оқыған. Құдай оған да бақ берді, атасы Қарасай батырдың рухы жебеді. Ол – енді туыс, жекжат-жұрағаттың емес, түсінгендерге барша қазақтың туысы. Халықтың көсемі.

	«Атаның ұлы болма, адамның ұлы бол», – деген данагөй Абай. Жаныстың кейде бір осылай есіле сөйлейтіні бар. Сол шабыты келді ме: «Біз оқымадық. Бірақ қариялардан естіген əңгімелерім бар. Ол да аңызға айналды. Бірақ аңыздың тамыры ақиқаттан нəр алады. Нағыз қазақ қанынан жаратылған, халықтық рух пен намысынан қуат алған төрт-ақ хан бар дейтін олар. Бірі – Қаблан хан, кейін Жалайыр атаныпты. Қалай Жалайыр атанғаны жайлы да аңыз бар. Екіншісі – Қыпшақ, кейде Қаңлы-Қыпшақ дейді. Шыңғыс хан шапқыншылығынан Отырарды қорғаған Қарахан. Үшіншісі – Үйсін Қараш хан. Бұлардың қай дəуірде өмір сүріп, қай дəуірде дүниеден өткенін білетін адамды өз басым көрмедім. Ал төртіншісі – Шыңғыс ханның өзі түсінен қауіптенген ұрпағы қырық пышақ болып, бірін-бірі сатып, бірінбірі бауыздаған кезде қоқандықтар қоқаңдап тыныштық бермеген соң ба, Бəйдібек бидің ұрпағы, Жолмамбеттің тегі Шапырашты, Көшек батырлардың бастауымен, Дəулетбайдың қолдауымен бауыры Нұрбайды Жетісу қазақтары бірігіп ақ киізге отырғызып, құрметтеп хан сайлаған.

	Нұрабай хан білімді, сабырлы-салмақты, халықтың жайын ойлайтын, көптің көңілін тапсам деп армандаған парасатты азамат екен. Тегінде халықтың өз ортасында өсіп, оның тұрмыстіршілігін түсінетін билік басындағы патша қателіктерге де, кейбір бұзық ниеттілердің бұра тартқанына да кешірімшіл келеді. Ұлығының ондай ұлағатты қасиетін көбі түсінбейді. Өзін одан, яғни кешірімді патшадан артықпын деп есептейді. Көзінше күліп сөйлеп, көзі жоқта соның атақ-абыройын сатып, халықтың қанын ішіп, өзі істеген қателікті соның қоржынына салады.

	Ондай жақсы патшаның жақсылығы бағаланбайды. Содан да шығар қазақ халқынан шыққан осы төрт ханның аты бұл күнде ұмыт болды. Кім біледі енді», – деп Жаныс қария бір дем үнсіз отырды. Қолындағы кесесін Еркеге ұсынып еді, Дəулетбай қол жалғады.

	– Мен оқымаған адаммын ғой, – деп əңгімесін сабақтады. – Ал басқыншыдан шыққан Шыңғыс ханнан бергі хандар қаншама халыққа қатыгездік жасады. Өз дегеніне көнбеген қазақтың небір асылдарын əртүрлі амал-айламен құртып, қазақты талай қанға бөктірді. Өйтпесе Шу өзенінің бойындағы «Арғын қырылған» деген жер аты жайдан-жай аталар ма еді, ұмытылған жоқ. Олар өз билігінен, үстемдігінен айырылмау үшін «қазақ жерін қорғаймыз» деген сөзді қалқан етіп, бізді талай қырғынға айдап салды. Қазаққа жасаған сол айлакерлердің қолбасшылығы, қатыгездігі есте сақталып дəріптеледі. «Қазақ сол ханның тұсында бірікті. Жерді, елді қорғап қалды», – деп тарихқа жазылды.

	Солардан, демек Қараш, Қаблан, Қарахан, Нұрабай ханнан кейінгі халықтың қайнаған ортасынан шығып, халқына көсем болған қазіргі Елбасы. Төртеуінің заманынан бұның заманы тіпті бөлек. Олардың тұсында бүкіл дүниежүзі қазақ деген халық барын да білмейтін. Бұл күнде қазақ халқының мемлекеті деп əлем таныды. Танытты!

	Сендер бақыттысыңдар. Бір күн жетіп, бір күн жетпеген өтпелі заманның кем-кетігіне бола күйінбеңдер. Болашақ сендердікі, – деп Жаныс кесесіне күміс шай қасығын көлденең қойды. Онысы– болдым дегені.

	– Біздің Жəкең сөйлеп бір кетсе, шежіреші. Иə, менің аталарым Кенесарының қолымен келіп, ақыры қайтарға аты болмай, қасиетті Алатаудың етегінен пана тауыпты. Əлгі «Арғын қырғыны» дегеніңіз, сірə, сол уақытта болған-ау.

	Еркеден жоғары отырған Жəмилə əжей ауыр күрсінді. Əжей тегі арғын екенін білгенімен, жеті атасынан хабарсыз еді. Қан дегенді қойсаңшы, сонда да тегін ұмытпайды. Жеме-жемге келгенде «арғынмын» дегенді бауыр етіп, барын алдына жаяды.

	– Сейтек еңбекақысын алсын! –деді Дəулетбай.

	– Қанша екен? – деді Ерке.

	Дəулетбайдың туған жеңгесі – Еркеге немере əкпе. Сол бір жібек жіптей құда-жекжаттың арқасында Сейтекке қосылмады ма?

	– Алған соң əкеліп апамның алақанына салғанда бір-ақ білесің.

	– Бəрі көтеріле сыртқа шыққанда іңір қараңғылығы тау бауырын түгел жапқан. Көрші Пак Сергейдің қоршауындағы самсыған жарыққа көз салған Дəулетбай:

	– Немене, сендерде свет жоқ па? – деді.

	– Қазір «шабанкіні» оталдырам. – Ерке мал тұратын қора жаққа көз қиығын салды.

	– Дəулетжан, біздің тоқты да, телефонды да əкімат кесіп тастаған, – деді Жəмилə қария.

	– Қызық осылар. – Дəулетбай машинасына қарай аңдады. Ол ақ «Волганы» оталдырғанда «шабанка да» дүкілдеп, үйге кіре берістегі су қағарға орнатқан электр шамы жанды. «Шабанка» түнгі қараңғылықтан құтқарғанымен, күндіз тоңазытқышқа қойған тағамдары бұзылып, Еркені қинай бастаған.

	Əлгінде Дəулетбай: «Президент вертолетін Сейтек жас ағаш отырғызған орманшы үйінің желкесіндегі тепсеңге не Кеңсайдың арғы қапталындағы бұрын совхоздың биесін байлап, қымыз даярлайтын жазыққа қондырамыз», – дегені Еркені əртүрлі қиялға жетеледі.

	«Ылғи теледидардан көретін Сұлтанды көрсем ғой, шіркін», – деп те толқыды. Ақыры ары ойлап, бері ойлап: «Сол күні базарға бармай, Дəулетбай айтқан беткейдегі жазықтан жоғары бұлақтың жағасына ерте, тəртіп қорғаушылардан бұрын барып жайғассам. Вертолет қонғанда жарқыратып тазалаған қымыз құятын торсықпен су алып қайтқан болып, келген адамдардың жанынан өтсем, патшаны көрмеймін бе?!» – деген ой жылт етті де: «Ұят болып жүрмей ме?» – деп бөгелді.

	Осы ойын, жоспарын енесіне айтып ақылдасқысы келіп, əлде неше оқталып, əлденеше бұл пікірінен қайтып, жүріп жатқан. Мемлекеттік қорықты көру үшін Елбасы, Алматы облысының əкімі бастаған бір топ мемлекет адамдары ертең келеді деген түні тəтті қиялда жатып таң алдында Ерке қатты ұйықтап кетті. Жүйкесіндегі күндізгі арманы, қиялы жаңғырды ма, жоқ, Алланың аяны ма, керемет жақсы түс көрді. Түсінде Сейтек екеуі бір арбаға толтыра қарағайдың бұтағын тиеп, үйлеріне жаяу сүйреп келе жатады.

	Бар күшін салып тартып, өрлеп келе жатқан Сейтек: «Осынша көп бұтақты неге тиедік? Күнделіктісін күнде алсақ та болар еді. Өз тауымыздың бұтағын өзіміз қомағайлана қиып, есік алдына жинап қайтеміз?!» – дейді.

	«Онда жартысын осы қайқаңға түсірейік. Тағы да келерміз», – дейді өзі. Сейтек əдеттегісіндей келіскені де белгісіз, кекеткені де белгісіз жымиып: «Діңінен үзіп алған соң діттеген жеріне жеткізбей, шамаң келмеген жерге шашып кетсең, обал емес пе?! Кəне, бар күшімізді салалық», – деп арбадағы ақ бұтақтарды сүйреп, үйлерінің желкесіндегі қырға шығады.

	Қырға көтерілгеніне қуанған Сейтек Алатаудың етегіндегі əсем Алматы, бүкіл ел еститіндей зор дауыспен: «А...а...ай, елім, мені көріп тұрсыңдар ма? Ерке екеуміздің аппақ бұтағымыз бар.



	Бұндай бүрі де, діңі де, бұтағы да аппақ қарағай тек Алатауда ғана өседі. Басқа жер əлемде жоқ!» – деп айғайлайды.

	Өзі көргелі, бірге жиырма жылға жуық тіршілік еткелі Сейтектің дəл осындай ағынан жарыла қуанып, əлденеге риза болса да дауыс көтеріп мақтана сөйлегенін көрмеген Ерке: «...Ақырын, ақырын, ұят болады», – деп сабырға шақырып тыпырлап жатып оянып кетті. Содан таңға көз ілген жоқ. Жақсылыққа жорыды. Ерте тұрды. Алдымен екі сиырды сауып, бадаға қосты. Сары самауырынды сыртқа шығарып, суға толтырып, отын жағып, кернейін оттыққа кигізгенде енесі дəрет сындырды.

	Ерке: «Мен бұрын тұрған шығармын», – деп еді, қателесіпті. Алма бақ жақтан келе жатқан Жанысты көргенде ағаш тəбіреткіде жайылып отырған енесіне күле қарап:

	– Көкем бақта жүр екен ғой, – деді.

	– Таңғы намаздан кейін кеткен. Енді бір жеті күн жаумаса, алма биыл төгілейін деп тұр. Соңғы жылдары бақша қаншама құлпыра гүлдегенімен, мезгілсіз жауған суық ызғарлы жаңбыр шайып, өнімі ала-құла болып, бір бəйбішенің емес, осы маңайдағы елдің жүрегі шайлығып қалған. Сол қауіп Жəмилəның жанын алаңдататын. Сыртқа шықты.

	Жіңішке, шалғы мұртты Жаныс əкім жылда көк бояумен сырлататын, бұл күнде Ернұр жасаған кең қоршаудың ішінде қалған шарбақтан өтіп, келіні мен бəйбішесіне таянды.

	– Осы көк төбет қазір түнде үрмейтін секілді, – деді Жəмилə...

	– Біріне-бірі жақын қатты керілген темір тікенектен тышқан əрең өтеді. – Жаныс қолындағы басына жез имек кигізген тобылғы таяғын күнқағардың керегесіне сүйей бере бəйбішесіне жауап қайырды.

	Ернұр жасаған, жазда шай ішетін едені тақтайланған күнқағардың шатырын жабатын жалпақ сары өріктің төменгі қураған шолақ бұтағына Жаныс жеңіл сұр күртесін, ақ қалпағын кигізді де, беті-қолын жууға əзірленді.

	Ата-енесінің шайын берген Ерке Президент вертолеті қонады деген жерге баруға ақыры берік байлам жасаған. Денесіне қонымды, өзіне өте жарасатын ұзын, кең етек көк жібек көйлегін, сыртынан жеңіл, шолақ жең қамзолын киді. Күндегідей жалаң бас жүруді ыңғайсыз деп тапты. «Енді мені ешкім қыз демейді.



	Ендеше бүкіл əлем сыйлаған, қазағымның қасиетті баласы өзімнің бауырыма ізетімді, ілтипатымды көрсетсем, «текті ауылдың қызы, текті атаға келін болған екен» дер. Орамал салайын», – деген байлам жасады. Түрлі орамалды бірінен кейін бірін басына байлап, айна алдында ұзақ тұрды. Ақыры шеті үлпілдеген шашақпен көмкерілген, ақ жібек шаршаны тақты. Тура тұрып та, қырынан да қарады. Неге екенін өзіне-өзі сүйсінді. Қынаға боялған, мүйіз өрнек салған тері дүңгіршегіне қымыз құйып алып, сыртқа шыққанда енесі Еркеге таңдана қарап:

	– Құлыным-ай, осылай киінгенің қандай жарасымды. Иə, жаратушы Тəңірім, балаларымды тіл-көзден сақта. Жəкең екеуміз ешкімнің ала жібін аттамап едік. Тілегімізді қабыл ала көр, – деді бəйбіше. Еркеден: «Қайда барасың, қайдан келдің?» – деп өмірі сұраған емес. Қашан да өзімен-өзі күңгірлеп сөйлесіп, кейде ішінен тілеуін тілеп, мінəжат жасап қалатын. Бұл жолы Алла кəрі жүрегіне аян берді ме екен, тебірене сөйледі. Енесінің арман-тілегін Ерке ұзап кеткенше естіді. Ол бейне: «Жолың болсын. Тілегің қабыл болсын!» – деп бата бергендей əсер етті.

	Дəулетбай Елбасы мінген вертолетті қайда қондыратынын айтып кеткеннен бергі ойлаған ойын орындау үшін Ерке діттеген жеріне ерте барды.

	Жарты сағаттан кейін Кеңсайдың ең басындағы шатқалға дейін созылған қара жолмен Ішкі істер департаменті қызметкерлері мінетін бір машина бұлақ басындағы тепсең жазыққа барып, қайта қайтты. Сол тыныштықтан соң іле-шала үш машина барып тағы оралды. Еркеге күн аспанға тез көтерілетіндей əсер етті. Сағатына қарағаны сол-ақ екен, күншығыс жақтан самолеттің гүрілі естілді.

	«Қарағайлы» кеңшарынан жоғарғы Кеңсайдың аузы – толған полицей машинасы. «Бастықтар келеді дегенді естісе аудан, облыс белсенділері ылғи солай етеді ғой», – деген Ерке атасының бір жолы шалдарға айтқан əңгімесін есіне алды.

	Қазақстанда партия комитетінің бірінші хатшысы, ХХ ғасырдың дара тұлғасы Дінмұхаммед Ахметұлы Қонаев бір мемлекеттік қорықты көруге машинамен барыпты. Сонда да жолдағы аудан басшысы дəл осындай бүкіл ауылдың шарбағын көк бояумен сырлатып, көшеге бірде-бір адам шығармай күтіп алып, шығарып салып отырыпты. Алматыдан басталған жол аудан орталығын қақ жарып өтеді екен. Көшеге кіргелі бір адамды көрмеген Дінмұхаммед ауыл шетіндегі қырға шығып тоқтап тұрып: «Ойпырай, бұл ауылдың адамдары қайда кеткен? Өскен, өнген-ақ ел еді. Біреуін көрмедім ғой», – депті, – деп атасы күлетін.

	Күннің алқызыл нұры теңіздей жүзіп, Алатаудың ақ шоқыларын белдеулеген жасыл жағалаудан вертолет кейде биіктеп, кейде төмендеп дəл бір өзін іздеп жақындап қалғандай жүрегі тулап соғып Еркенің қан тамырлары шымырлап кетті. «Енді вертолет ойпаңға келіп қонғанда қалай көрінемін. Оққағарлары: «Арнайы жүрген шпионсың», – деп ұстаса, не айтамын», – деп сасқалақтай бастады.

	Пенде дегенді қойсайшы, əп-сəтте жақсылық пен жамандық алма-кезек ауысып, бірінен-бірі маңызды, бірінен-бірі қауіпті болып кетеді екен. Ерке де сондай бір мазаң күйге түсті. Тікұшақ Аршалының үстінен қалқып өтіп, Ақсайдан арғы «Үшқоңыр» жайлауына қарай беттегенде: «Ə, бұнда қонбайтын болды», – деген ой алаң көңілін арнасына түсіргенде, алыстап кеткендей болған мотор гүрілі қайта жақындады. Ерке ту сыртына кеудесімен бұрылды. Сүйір тұмсық ақ вертолет Кеңсайға қарай еңкейе берді. Ерке сол сəтте вертолеттің арқасындағы ауаны шыркөбелек иірген қалақшаны анық көрді. Жерге жақындаған сайын мал жайылмай қалың өскен, бірақ оу жылдары тігілген қазақ үйдің орны анық көрінетін ойпаңның шөбін жапыра доңғалағы жерге тиді. Қалақша қозғалысы баяу айналып, мотор үні үзілді. Сол сəтте бүйірдегі кабина есігі ашылып, əдемі баспалдақ лып-лып сырғып жерге тірелді. Ең алдымен вертолеттен жұмыр денелі, қимылы тез, бейне бір робот секілді екі жігіт шығып айналаны шолды ма, бөгелгендей сəл іркіліп баспалдақпен төмен жүргенде əр кезде теледидардан көретін, ақ күміс араласқан шашын оң шекесіне жыға қайырған Елбасының ашық-жарқын дидары жарқ ете қалды. Елбасының сол жақ иығына жақын жүрген жалпақ жауырынды, еңселі, қайратты қоңыр шашын артына қайырған ер келбетті қызыл шырайлы жігіт ағасы əлденені айтты ма, Елбасы оған қиғай жүзін бұрып, алаңсыз ағынан жарыла күлді.

	Еркені қандай құдіретті күш қолдағанын қас қағым сəттік ол екеуінің бейнесін айнадан көргендей анық көрді. Соңдарынан ілескен топтан Дəулетбайды ғана таныды.



	Бұлақ басынан қалай тұрып, вертолетке қалай жақындағанын Ерке білмей де қалды. Бəрінен бұрын вертолеттен түскен екі жігіт көріп, шапшаң басып алдын тосты.

	– Бұл жерде неғып жүрсің? – Екеуінің даусы бірдей шықты.

	Ерке сəл толқып:

	– Су алуға келген едім, – деді.

	– Үйің қайда? – Ерке лүпілдеген жүрегін тоқтатып иегімен арғы беткейдегі үйін меңзеп:

	– Əне! – деді.

	– Қолыңдағы не?

	– Қымыз! – Үйден ыдысты бос алып шықпай қымыз құйып, бетін ақ мəрлімен жауып алған.

	Жігіттер қатар қол созып, мəрліні ашқаны сол еді, Елбасының жанындағы балуан денелі шалқақтай жүретін серігі жанына келіп:

	– Оу, мынауың қымыз ғой, иісі қандай бұрқырайды ей, – деді.

	– Аға, биені өзіміз байлап, сауамыз.

	– Жарайсың. Кəне, дүңгіршегіңді бере тұршы!

	Заңғар өрнекті сары алтындай дүңгіршекке сүйсіне қарап алып, басына көтеріп қымызды сімірді де жіберді. Риза көңілмен Еркеге ыдысын қайырып тұрып:

	– Міне, нағыз қымыз! – деді. Сол шақта жанына қелген Сұлтан:

	– Ата-енең бар ма? – деді.

	– Бар, аға, бар. Сұлтанның жалтылдаған жанары Еркенің жүзін қарып өтті. Дөңгелек ақ сары жүзіне, шымыр орта бойлы денесіне спорттық костюм шалбары құйып қойғандай екен.

	– Атаңның есімі кім?

	– Дулатбаев Жаныс.

	Сұлтан есіне əлденені түсіргендей Еркеге тесіле қарап ойлана қалғаны сол еді, бір кезде жетістігін айтып, мақтана сөйлейтін облыстың орман шаруашылығының бастығы қиын жағдайда қандай игілікті істі тындырғанын дəл бейне өз қолымен атқарғандай самбырлап мақтана баяндай жөнелді.

	Заңғар оған көңіл бөлмей Еркеден:

	– Жағдайларың қалай? – деп сұрады.

	– Аға, ел, ер-азаматтар аман болса, бəрі жақсы, – деді.

	– Тек, жарық болмай тұр.

	– Неге? – Заңғар шалқалап таңдана қарады.

	– Ақпанда «əкім бұйырды» деп электрик қиып кетті.

	– Мұрат! – өз атын естіген көмекші домалақ қара жігіт жылдам басып, Заңғардың жанына келді.

	– Дəптеріңе жаз. Аудан əкімі Талғат биге тапсыр. Электр жүйесіне қоссын. Ертең ерте қорытындысын айт!

	– Зəке, қазір-ақ айтамын. – Жігіт Еркенің аты-жөнін жазып алып, вертолеттің артынан айналып ұялы телефонын терді.

	– Рахмет, аға, сау-саламат болыңыздар. – Ерке тұра беруден ұялды. Үйіне қарай аяңдады. Заңғар:

	– Ата-енеңе сəлем айт, – деді дауыстап.

	Ерке алғаш мектепке барып ұстаз алдын көргенде осындай бір толқып, бақытты сəтті басынан өткерген. Одан кейін де талай өмірдің қуанышты сəттерін көріп, басынан кешірді. Бəрінің өзіндік əсері, өзіндік жүректе сақталар жылылығы бар. Алғаш өмірге сəби əкелгендегі тəтті жан тебіренісін қалай ұмытар. Бəрі-бəрі өмір ағысымен ағыпты.

	Солардың бəрінен ерекше мектепке барған сəттегі ештеңеге теңгермейтін бақытпен əйелге тəн өмірдің гүлдеген шағы – отыз бес жасында екінші рет кездесіпті. Ерке махаббат жайлы, жігітті, тіпті отбасын құру жайлы ойлап та, армандап та үлгермей, аяқ астынан Сейтекке қосылды. Құдайына əр кезде мың бір рет мінəжат етіп, тəубасына келеді. Содан бері бірде-бір рет жаны жасып, көзіне жас алмапты. Таудан ағатын асау ағысты шағын өзенге салған ағаш көпірден өтісімен ағыл-тегіл болып жылады. Алғаш рет сырттай талай қиялдап, өзінше осы кездесу жайлы жоспар жасаған арманының орындалғанына жылады. Қуаныштың көз жасы.

	Алма бақтың үлкен дарбазасынан кіргенде өзіне-өзі келді. Əуелде ата-енесіне бар жайды айтайын деген. Неге екенін ақылдаспай өз білермендік жасағанынан қысылды. Күндегідей киімін ауыстырып, қарияларға шай бермек оймен қазан-ошақ жаққа барғанда талайдан үнсіз тұрған дəу тоңазытқыш гүр ете түсті.

	– Мыналар Құдайдан қорқып тоқты қосты! – деді енесі қуанып. Ерке ішінен: «Жақсының шарапаты!» – деді. Былай қарағанда мына тылсым кеңістікті, аспан əлемін алақаныңда ұстағандай дəуірде «мен атқардым» деп айтуға да тұрмайтын кіп-кішкентай ғана болғанымен, бір отбасы үшін жиырма бірінші ғасырда оңайлықпен түйіні шешілмейтін мəселе болатын.



	* * *



	Жерге жылылық кірген соң-ақ совхоз жұмысшылары барлық іске жабыла кірісетін. Сартауқұмнан көтеріле көшіп, Қараойдағы көктеулеріне қонып, «Құралай салқынын», «Бес-қонағын» күтетін малшылардың тіршілігі өзінше қым-қуыт болып жатқанда Қарағайлыдағы ел бау-бақшаны тазалап, алма, өрік, шабдалы, алшалардың діңін ақтап, дəрі-дəрмек шашып бітіп, дəл осы шақта адамдардың мойны совхоздың қапылған жұмысынан босап, ағайын, жекжат аралап желпініп қалатын.

	Жаныс қария егемендікті алғаннан бері сол бір ынтымақты, сол бір кеңқолтық сыйластықты сезінбейді. Əркім өз тіршілігімен əлек. Кімнің не жұмыспен айналысатынын біліп болмайды. Бұрын ғой, оқу жылы аяқталғанда қарттары: «Немеремді дəрігердің оқуына апарамын» немесе «Инженер болады», яки: «Зоотехник, иə, мал дəрігері ветврач болады» деп бастары қосыла қалса, зор сеніммен айтып отыратын. Ал ата-аналары: «Қалаған мамандығын алса, өкімет жұмыс тауып береді. Құдай бақытын ашсын, анау пəленбай алқаштың бастық болған баласынан несі кем», – дейтін еді. Бұл күнде Жаныс қария ондай арман-үмітті, астамшылықты ешкімнен естімейді. Тіпті, балаларының болашағы жайлы ойланатындар жоқ секілді. Оны басқа емес, өз отбасынан байқайды. Немересі Ернұр мектепті жақсы тəмамдады. Бірде еркелетіп отырып:

	«Қандай мамандықты игергің келеді?» – деп əлденеше сыр тартты.

	«Өй, ата, ветврачтар, зоотехниктер, тіпті дəрігерлер де базарда сауда жасайды. Оны оқып қайтемін? Үкімет болашақ қазақтың элитасын Америкада, Англияда, т.б шет мемлекетте арнайы жолдамамен оқытамыз деп жатыр. Ол оқуға Жаныс Дулатбаевтай атақты жылқышының баласы бармайды. Миллионердің, сенаторлардың, шенеуніктердің балалары барады. Демек, кімнің қалтасында доллар бар, сол оқиды. Ата, оған басыңды ауыртпа, мен сені адал еңбегіммен-ақ бағамын», – деп мойнынан иіскеп, қарт бетінен жұмсақ алақанымен сипап, қарулы қолымен қысып қойғанда жаны жадырап, кəрі кеудесіне қуаныш толып: «Маған осы сөзіңнен артық ештеңе де керек емес», – деп іштей айтып, мəзмейрам болған. Содан бері болашақта кім болатынын сұрамайды. Байқайды, əжелері қатты мазасызданып жүр. «Ернұр жігіт қой, ал мына Айкерімнің жайы не болар екен? Биыл мектебін жаны аман болса, бітіреді», – деп жаз жақындаған сайын ойланғанда Жəмилə кей түні кірпік ілмей шығады.

	Оқуына баруға үйден шыққан Айкеріміне есік алдында бəйбішесі екеуі қатар тұрып қарайтыны бар. Бұрынғы он бес метр жерге қадаған көк шарбақты Ернұр сыпырып тастағалы аула кеңіді, сонау алма бақтың қоршауындағы жасыл бояумен сырланған қақпадан өтіп, көзден таса болғаннан кейін екеуі күйбеңдеп əрнəрсені бір ұстап, көңіліне алған шаруасымен айналысады. Не керек екеуі де немерелеріне қуанышы мол өмірді тілейді. Бірақ біріне-бірі айтпайды. Неге екенін, олардың ертең қандай мамандықты игеріп, нендей кəсіппен айналысатынын білмейді. Демек, болашағына сенім жоқ. Халықтың бəрі бай емес. Тегі əлімсақтан өздері секілді кедей көп, бай аз. Бай мен кедейің бір дəуірде тату-тəтті өмір сүрген емес. Қаншама тəтті сөзбен жуатқанмен, қиылыспайтын қиын тіршілік. Жаныс қария би болмаса да, би түсетін үй болған. Небір нарқасқа қазақтың ел басқарған азаматтарын осы жұпыны ғана үйінде дастарқан жайып қонақ еткен. Олармен бір дидарласып, əңгімелесу бір институтты тəмамдағандай. Егер тарихтың бетіне тұра қарағанда Кеңес өкіметінің басшылары жақсы өмір сүрсе сүрген шығар, бай болам деп дəл ХХІ ғасырдың ел басшылары секілді дүние жинамағаны ақиқат. Кейде Кеңес бастықтары Жаныспен əңгімелескенде: «Адамзат жаралғалы бері осындай байы да, кедейі де жоқ қоғам болған емес, – деп астарлай сөйлеп. – Неше алуан халықты бір тарының қауызына сыйғызып, бір адамның аузына қарату оңай емес. Бүкіл жер шарындағы алуан реңді, алуан ойлы адамды осы тəртіпке келтіру мүмкін болар ма екен?» – дейтінін есіне алатыны бар. Қазір ғой, сол елден пəре алмай, ала жіпті аттамай қызмет еткен зерделі зерек осы ауданға бірінші хатшы болған ақсақалдың замандастарын кейбір надандар: «Коммунистік партияның қолшоқпары. Социализмнің сойылын соққандар», – деп текке күстаналайды. Олар – уақыт талабына адал, ұстараның жүзімен жүрген нағыз саясаткерлер. Қиын қыстау жағдайда, бір ауыз сөз үшін сотталатын заманда қызмет атқарса да, халықтық қасиетті сақтауға тырысты. Алаштың аманатына адал болды. Салт-дəстүрді құрметтеді. Бағалау керек,

	– деп айналасына бейқам ғана көз салып отырып, көзкөргендерін «жаңа қазақтардан» арашалайтын Жаныс кейде қолындағы тобылғы таяғымен жаңа өзі айтқан «жаңа қазақтардың» төбесінен түрткендей болады. Кеңестік өкімет қазақ секілді аз халықтың ұлттық тарихын, ұлттық дəстүр-салтын, үлкеннің кішіге деген шапағатты мейірімін, ілтипатын, кішінің үлкенге ата-анаға деген ізетін қаншама зердесінен, санасынан жою мақсатында бар шараны, бар кедергіні қойса да, осы ақсақалдар соларға қызмет етіп жүріп-ақ, халқының қазынасын жанын ажалға байлап тұрып қорғады. Енді бар билік қолыңа тиді. Халқыңа жақсылық жасашы. Көрейін!» – деп кіжінетін еді.

	Жыл өткен сайын ол кіжініс те «қызуын» суытқан. Адамнан төзімді, оның ішінде қазақтан төзімдісі жоқ шығар. Егемендікке ие болған жылдардағы алғашқы аласапыран басылды. Ортаға жинаған ел дəулетінен «аламын» деп алпарысқандар аларын алып тынғандай. Мектеп, емхана, қоғамдық асханалар, дүкендер секілді мемлекет иелігіндегі халыққа қызмет ететін орындарды аз ғана топ бөліп-бөліп жекелік етіп алған. Милицияда, сотта, прокуратурада жұмыс жасайтындар болмаса, басқалардың бəрі бос. Мал да аз. Бəрі базарға жұтылып кетті. Байлықтың құралуы қиын болғанымен, жоқ болуы, құруы оңай екен. Ал бұрынғы егін, көкөніс, егетін жерді қырық тоғыз жылға иелікке алған осы Қарағайлының адамдары əбден үкіметке сеніп аузын ашып қалған əдетімен «техника жоқ», «жанар май жоқты» сылтау етіп қол қусырып отыр. Арпа, бидай егетін жерге «Шоң айна» немесе «Кəріқыз» деген шоқ-шоқ тікенек гүлі бар қара қурай қаптап кетті. Көпке топырақ шашудың қажеті не. Белгілі кəсіппен айналыспайтын отбасының мүшелері ертемен тиын-тебен табу үшін базарға кетіп, кешке титықтап үйлеріне жете құлайтын болғандықтан, жерді күтуге қалдары жоқ та шығар. Басқа көршілес елдің қал-жайынан Жаныстың естіп-білгені бəрі базар жағалап жүргендей. Сейтек те сол жұмыссыздың бірі еді, үш-төрт айдан бері орман шаруашылығына кірді. Ерке – сол базаршы. Ал Ернұрды Əшім ақсақалдың кіші баласы Қайрат жұмысқа қосты. Өзінің қол шеберлігі бар еді, сəті түсті. Байқайды немересінің көңілі тоқ.



	Өз кəсібіне өзі риза секілді. Енді мына немересі Айкерімді ойлағанда дұрыс па, бұрыс па əртүрлі осындай ойға сүңгиді. Бар тіршілік иесіне тəн қасиет. Жер бетіндегі адам біткен болашақ ұрпағына бола отқа да күйеді, суға да түседі. Бірақ əр халықтың табиғатына тəн əдет-ғұрпы бар. Еуропа халқының балалары ер жеткен соң өз күнін өзі көруге тырысады. Мүмкін ол да дұрыс шығар. Еңбек еткенге не жетсін. Ал қазақ өлгенше баласын, баласының баласын бағып өтеді. Жиырмасыншы ғасырда «мен білмеймін» дейтін пендені табу тіптен де қиын. Оқығаны да, оқымағаны да бəрін біледі. Жаныс та сол сұңғыла қоғамның толық мүшесі. Батыста туып өскен балалар ата-анасы өлген соң солардың қалған дүниесіне мұрагерлікке келмесе, тірі кезінде қол ұшын бермейтінін жақсы біледі. Телехабарлардан да, радиодан да естіді. Германияның екі мемлекеті тіл табысып қосылғаннан кейін Кеңес Одағы тарап, осы қазақстандық атақты футболшы Отанына кеткен. Өзінің сыйлас танысы еді, үш айдан кейін қайта көшіп келді. Бірде: «Еліңнен неге қайттың?» – деп сұрағанда мұңайып отырып: «Мінез-құлқымыз, əдет-ғұрпымыз, тіптен, қиылыспады. Қазақ халқы жақсы ғой, өздерін мəдениеттіміз деп санайтын батыстағы ағайындар бірімен-бірі тек баспа-бас қатынас жасайды екен. Олар робот секілді», – деген-ді. Ал шығыс халқының ұрпағы ата-анаға деген парызына адал. Кейде батыстың кино сериалдарын көріп отырып Жаныс пен Жəмилə: «Япыр-ай, осылар өздерін мəдениеттіміз деп ойлағанымен, тіпті, киім киісінен бастап жабайланып барады-ау.

	Əнеубір Ресейдің жап-жас жігіті алпыстан асқан, өзін «өнер жұлдызымын» деп бағалайтын анасындай əртіске үйленіпті.

	Ұлы Абайдың əкесі Құнанбай қажы ұнатпаған қас қаққандай сəтте өте шығатын қызыққа бəрін құрбандық еткен жылпос бір тең-тұсына:

	«Аяққа баспа адамдықтың киесін, Бұта көрсең бұт көтеріп сиесің. Адам түгіл айғыр да

	Таниды ғой биесін», – деген екен. Ғұлама Құнанбайдың бір ауыз сөзінде білген адамның бүкіл ғұмырына сабақ болар ой жатыр емес пе? (Өлең 1973 жылы Шығыс Қазақстан облысы Үлкен нарын ауданы, Ленин колхозының төрағасы, Еңбек ері, ғалым, ел құрметтісі Бошай Кітапбаевтың қойын дəптерінен «Қызыл қайың» деген елді мекенде қонақта отырғанда жазып алынған) Осы зілзала мəдениеттен халқымды, балаларымды сақта, Тəңірім», – деп күйзелетіндер бар.

	Кейде қонаққа шақырылады, кейде таныс жақын ағайын, жегжат сырқаттанғанда көңілін сұрап келуге жолға шығады. Сонда, əсіресе, қыз балалардың кіндігін көрсете киген киміне қарауға ұялатыны бар. «Өй, Алла-ай, бұл не көрсеқызарлық. Сұлулық бар тəнін ашып тастау емесін, мəдениеттілік тас ғасырдағы жабайы адамдар кейпетіне оралу емес екенін ойламай ма?» – дейтін өз пəлсапасын пайымдап. Тас ғасырдағы адамдардың суретін Мараттың оқулығынан көрген.

	Бұл ойларды ойлап өзіне-өзі: «Бəлкім кейбір мəселені мен жете түсінбейтін шығармын. Əркімнің жүріс-тұрысы, атқарған ісі өзіне дұрыс. Басынан өткермеген адам қайдан білсін...» – деген тоқтамға келгені қашан. Тірі жүрген соң, көзімен көрген соң, əркім-ақ ойын ортаға салады. Жаныс қария да сол пенденің бірі. Білім, ғылымды игермесе де, көкірегі даңғыл, көңілі кең, ойлау қабілеті терең. Жиырмасыншы ғасырдағы даланың данагөйлерінің бірі. Бұл күнде бəріне тəуба етеді. Бұрынғы замандағы ата-бабаларынан, əй, Құдай өзі кешірсін, артық өмір сүрді.

	Енді, міне, қазақ деген халық дүниеге келгелі армандаған арманының орындалғанын көрді. Əулие ақынның өлеңімен əсерлеп айтқанда: «Мың өліп, мың тірілген қазақтың» көк туын көкке көтергенін көзімен көрді. Ол – тек жиырма бірінші ғасырда бай болып та, кедей болып та өмір сүретін барша қазақтың бақыты. Жетпіс жастың ақ желкенін атар таңның, шығар күннің ыстығына да, суығына да жайған Жаныс өлімнен қорықпайды.

	Бір кездегі тік кеудесі еңкіш тартқан Жаныс есігінің алдындағы күнқағардың төріндегі жұмсақ, кең, биік қанатты креслоға шалқая отырып, жылтыр қара бұлғары мəсілі аяғын созып:

	– Бəйбіше, оу, бəйбіше! – деді. Сиыр қораның күншығыс керегесіне жалғас дəретханадан жеңіл құманын көтере шығып келе жатқан Жəмилə əжей:

	– Жəке, мен мұндамын ғой, жай ма? – деп күнқағардың жұқа тақтай керегесінен ақ жаулықты төбесі көрініп жақындай берді.

	– Əлгі Марат қайда?

	– Оның мешіттегі сабағына баратын күні. Егер оқу ерте бітсе, үйге енді келеді. Ал кешіксе, бірден мектебіне барады. Мараттың барлық жүріс-тұрысы əжесіне аян. Қайда барарын əжесіне айтады.

	– Е...е...е. – Жаныс сол қолын көтеріп көзіне жақындатып білегіндегі осыдан ширек ғасыр бұрын «Озат жылқышы» деп өкімет сыйлаған алтын сағатына қарап. – Келетін болып қалыпты, – деп күбірледі.

	– Жайша іздедің бе?

	– Əлгі оппозиционерлердің газеті шығатын күн. Соны ала кел, жаңалықтарды білейік дейін деп едім.

	– Əй, Жəке-ай. Оны Марат өзі де əкеледі. Əйткенмен солардың жазғандарының бəрі өсек-аяң секілді.

	Жаныс қария бəйбішесінің сөзіне жымиып күлді. Сонан соң:

	– Сен екеуміз Ұлы қазақ – Бейбарыстың киносын бірнеше рет көрдік, ə?

	– О, не дегінің, Жəке-ау, менің тегім ғой. Мысырға патша болды.

	– Жарайды сенің-ақ тегің. – Жаныстың даусында «Осы жерде бөліне, жарыла қалғанын, қыпшақтың арғынмен туыс екенін, қаны бір екенін дəл бір мен білмейтіндей» деген секілді мысқыл бар-ды.

	– Бірақ сол кинодан не түсіндің?

	– Жəке, менің атам бүкіл Мысырды билеп тұрып, туған жеріме барамын – деп жусан иісі бұрқыраған даласына келді ғой.

	– Жарайды-жарайды, оны білеміз. Жаңа осы бүгінгі қазақты басқарған патшаға қарсы айғай-аттан салғандардың газеті жайлы əңгімеден бастадық қой.

	– Өзіңіз ғой, менің ұлы бабам жайлы сөзді қосқан.

	– Иə, сол кинодағы патшалардың патшасы Бейбарыстың айтқан мына сөзін ұмытпа: – Бəйбішесі күнқағарға кіріп, Жаныстың оң жағындағы көрпешеге тізе бүгіп, құлағым сізде дегендей бетіне қарады.

	– Айтайын. Бейбарыс жұмысқа елдегі жағдайды жазып отыратын хатшы алады. Сонда хатшы: «Бар шындықты жазамын»,

	– деп уəде бергенде ұлы атаң сүйінгенін де, таңданғанын да білдірмей, ойлы көзімен қадала қарап тұрып: «Бар шындықты сен маған айтасың. Ал халыққа мен не айтамын соны жазасың!» – деген... Менің топшылауымда саясат деген сол. Халықтың қалахуалын, тұрмысын патша білгенімен, мемлекеттің жағдайын бар халық жете түсініп біле бермейді. Содан кейін барып əркім өз пайымдауынша «олай неге болмайды», «бұлай неге болады» деп «ақыл» айтады. Ұлы Бейбарыстың заманына қарағанда біздің заман күрделі. «Данышпандар» көп, жарайды, əне, балаң да келді.

	– Маратжан ба? О, құлыным. – Əжесі барбайған алақанымен жер таянып көтеріле бере. – Тамағын даярлайын, – деді.

	Алма бақтың қоршауындағы жасыл қақпаның бүйіріндегі жаяу жүргіншілер кіретін есіктен көрінген Марат үйге де таянған. Ол газет бумасын жоғары көтеріп:

	– Ата, міне, бар газетті алдым. Енді бұны сабақтан келген соң оқып беремін – деді, қолындағы бар қағазды Жаныстың алдына тастап.

	– Жарайды, балам. Ертең демалыс...

	– Иə, ата – Марат Жаныстың алдындағы газеттің бумасын жайып, керегін алып атасының алдына жазып, тұтас газет бетіндегі ақ қалпақты, ақ шапанды қолында аса таяғы бар суретті көрсетіп:

	– Мына атаны танисыз ба? – деді.

	Жаныс еңкейіп сəл отырып о бір жылы малшыларға келіп, ғылыми коммунизмнен лекция оқыған, обком партияның, саяси насихат бөлімінің инструкторын жазбай таныды.

	– Бұл азаматты танимын. «Социалистік қоғамның негізін салған Маркс, Энгельс, оны жүзеге асырған коммунистік партияның көсемі Ленин», – деп тамаша əңгіме өткізген.

	– Ата сіз Марксті де, Энгельсті де, Ленинді де жақсы біледі екенсіз ғой.

	Жаныс Маратқа күлімдей қарап:

	– Көзімізді ашып, оң мен солымызды білгеннен танығанымыз да, табынғанымыз да осы көсемдер ғой. Оларды мына газеттегі аталарың аузын ашып, көзін жұмып тұрып насихаттаған соң, мақтаған соң миымызға сіңіп кеткен.

	– Қазір осы кісі – «Аттан!» деген діни қозғалыстың көсемі.

	– Япыр-ай, ə...? – Жаныс қария ойланып қалды. «Адам деген қолма қол өзгере салады екен-ау. Бір бұрыштан апарып екінші бұрышқа қойсаң жақсы көрсететін теледидар секілді», – деп тез ойлағанымен немересіне айтпады. Адамға деген сəби сенімін əрі-сəрі жасағысы келмеді. Есейгенде өзі елеп екшеп алар деп тапты.

	– Онысы жақсы екен. Халқына пайдалы іс атқарғаны жақсы, балам, – деді.

	– Əй, Маратжан, тамағыңды іш, суып қалады, сабағыңа даярландың ба?

	– Əже, əжетайым менің. Сабақты түнде əзірлегенмін.

	– Онда əжеңе бар. Газеттің маңызды мақалаларын босағанда оқып берерсің.

	– Əй, ата, оқығаныңда нағыз саясаткер болар едің.

	– Өй, балам. Оқу түгілі, 1930 жылғы ашаршылықтан аман қалғаныма рахмет айтамын. Мен секілді талайлар аштан өлді ғой.

	– Осыған да тəуба. Сендердей немерем бар.

	– Ата, ата, сен бар ғой, ақылдысың.

	– Əй, Маратжан!

	– Міне, əже, міне, ұшып барам! – Марат үйлерінің ашық тұрған есігіне қарай жүгірді. Марат сабаққа баруға шығып бақшаның қоршауын жағалап мектепке қарай жүргені сол-ақ екен бір қара «мерседес» қарсы келіп жанына тоқтады. Рөлдегі адамды танымады. Қатарындағы ауылдық əкіматтың көмекшісі домалақ сары жігіт. Сол:

	– Сейтек бар ма, ей? – деді.

	– Сəлематсыз ба, ол жұмыста. Тауда.

	– Үйде кім бар?

	– Атам мен əжем бар.

	«Мерседес» жылжыды да кетті. Марат: «келіп, кетіп жататындардың бірі болар», – деп алаңсыз мектебіне қарай аяңдады. Кеңшардың шетіне барғанда артына бұрылып еді, қара «Мерседес» жасыл қақпаларының алдында тұр екен. Екі жігіт қабақтың түбіндегі мəуелеп гүлі төгілген алма бақтың арасындағы жолмен жаяу жүріп кетті. Алдымен кірген таныс, əкімнің көмекшісі күнқағардың төрінде газет бумасы жатқан дастархан жаятын дөңгелек жозының шетінде креслода отырған Жанысқа:

	– Ассалаумағалейкум! – деп бірінші сəлем беріп, қолын алды. Жанындағы сыптай қара жігіт те көмекшіні қайталады. Жайғасып отыруларын өтінген Жаныс:

	– Жол болсын азаматтар! – деді де үйдегі бəйбішесіне. – Оу, бəйбіше қонақ келдіні қосты.



	Ақ жаулығын алқымынан байлаған Жамилə бейне орыстың

	«мəтрөшкə» деген қуыршағы секілді кең көйлегі көлбеңдеп қарсы алдындағы күнқағарға жақындады, оған иек қағып сəлемдескен əкімнің көмекшісі:

	– Жəке, мына жігіт облыстық жер комитетінің қызметкері, – деп таныстырды.

	Жаныс:

	– Қайсы ауылдың баласысың? – деп сұрады.

	– Қалалықпын, Жəке.

	– Жақсы. Бəйбіше, қымыз əкел!

	Жəмилə қарап тұрмай өзі де соны қамдауға кірісіп, ақ кəстрөлін, кесесін қойған пəднөсін алып жаздық сарайдан шыға бере: – Иə, жайша жүрсіңдер ме? – деді.

	– Мына қапылған заманда кім жайша жүреді, Жəке! Сіздерге аудандық соттың шешімін əкелдік, – деді көмекші.

	Жаныс: «Бұл не шешім? Сотта біздің қандай жұмысымыз бар? Нені сандалып отырсың?» – деп шарт кетпек болды. Ол екі жігітке кеудесін тіктеп, суық қарағанынан сүйегі шығыңқы жақ еттерінің түйілуінен анық байқалған. Бірақ өзін-өзі сабырға шақырып, сөздің ақырын күтуді ойлады.

	– Мен шаруашылықтың жылқысын түгел санап өткізіп бергенмін. – Үні ақырын шыққанымен ызғарлы еді. – Ғұмырымда бірде-бір адамның ала жібін аттаған жоқпын. Балаларыма да сенемін. Сот əділетті. Иə əділетті сот «осы Жаныс Дəулетбаев елу жыл тер төгіп еңбек етті. Сонда алған пенсиясы 7500. Ол аз, көбейту керек» деп шешім шығарған болар.

	Екі жігіт «Мынау оңай жарылатын жаңғақ емес» деген секілді біріне-бірі қарады. Ойдағыларын айта алмай күйбеңдеп көп отырды. Жəмилə бəйбіше құйған қымызды зəрін ішкендей үзіп жұтып əрең бітірді. Ақыры облыстық жер басқармасының қызметкері қипақтап сөз бастады.

	– Ақсақал, пəлендей қорқатын шаруа емес. Шешім Жанысұлы Сейтектің атына шыққан.

	– Ол не бүлдіріпті?

	– Жай, жалдамаға алған жер телімдеріңіз жайлы түсініспестік болған. Соның қағазы – мынау. – Ол қолындағы қара папкіден екі парақ қағазды шығарып, газеттің үстіне қойды.



	– Осы жер телімін алғаннан бері бізді үкімет іздейтін болып кетті. Онысы жақсы. Əр кезде мемлекеттік жаңалықты сен əкелесің, – деп Қарағайлы кеңшары əкімінің көмекшісіне кекесінді назар аударған Жанысқа облыстық жер басқармасының қызметкері мойнын бұрып қиғай көз салып:

	– Келгеннен кейін таныссын. Бəрі заңды. Ал біз қайталық.

	Рахмет сіздерге, – деп орнынан тұрып сыртқа беттеді.

	Əкім көмекшісі домалап соңынан ілесті. Жаныс та, бəйбішесі де лəм деген жоқ.



	10



	Ерке базардан ерте келді. Екі жігіт əкелген қағаз Жаныс пен Жəмилəның есінен шығып кеткен. Келіні шай берген соң көңілдері жайланып, дастарқан шетіндегі қалың көпшіне жастық қойдырып қисайған. Ерке: «Атам мен енем демін алсын. Мен де аяғымды суытайын», – деп сыртқа шығып, күнқағарға кіріп, креслоға жайғасып, бұрқырап жатқан газеттерді қараған. Еркенің қолына

	«Аудандық соттың шешімі» деген қағаз ілініп, оқығанда жүрегі тоқтап қалғандай көзі бақырайып: «Бұл не қылған сот шешімі»,

	– деп таңданды. Бүкіл жазуды аяғына дейін оқыды. Қағазда:

	«Қарағайлы ауылдық əкімат Дулатбаев Сейтек Жанысұлына жерді заңды түсінбей берген. Бұл жерді облыстық жер басқармасынан КНБ-ның генерал-майоры Ринат Халиевке жекелікке берген. Осы мəселе жайлы іс қозғаған аудандық сот жерді иесіне қайтаруды үш күннің ішінде сот орындаушысына міндеттейді», – деп қол қойып, мөр басқан.

	– Бұл не деген озбырлық?! – деді Ерке.

	Ол осындай кеуде соқтықты базарда да, жолда да күнде көреді. Сауда жасап тұрғандарға жылт етіп салық инспекторы келіп, сан түрлі себеп-сылтау айтып, мал иесін қысқанда саусағына қысқан теңгені қудың алақанына салып құтылады. Ол айналмай салық полициясы жетеді. Амалсыздан оған да сыбаға ұстатады. «Енді біткен шығар» дегендерінше экология инспекторы жетеді. Одан кейін ауыл əкімі, оның орынбасары, базар иесі, оның контролері.. тыныштық жоқ. Базарға апарған затты қайдан алғанын анықтайтын куəлік. Санитарлық тазалық, сертификат, лицензиялық қағазды алуың да қиын. Əрқайсысы екі жүз теңгеден көп болмаса, аз емес. Бұларды талап ету сыпайылықпен емес, дөрекі, зіркілдеп, қорқыта-үркіте келеді. Адалдығын айтса сенбейді, алдағанда ғана сенеді.

	Соның бəрін көз алдынан өткізіп тұрып Еркенің: «Өй, Аллаай, ертеңгі өміріміз не болар екен. Мына шолақ белсенділердің рэкеттен несі кем. Балаларымыз ненің күнін көреді. Бұлардың озбырлығына шыдай алмай қарсылық жасаса, жазықсыздан жазықсыз жазалы болып жапа шегеді-ау», – деп болашаққа күмəндана ой жүгірткенде Еркенің жүрегі дірілдеп, төбе шашы тік тұрады.

	Ерке ата-енесінің жайбарақаттығына түсінбеді. Өзін қуана қарсы алды. Шайын да ұсақ-түйек əңгіме айтып отырып жайбарақат ішті. Атасы ғой, анау-мынау нəрсеге бола кейімейді. Ал енем – аңқылдақ, еш сыр бүге алмайтын адам. Кейбір қариялар секілді күйіп-піспейді, алақ-жұлақ етіп ашуланбайды да, не айтса да жайбарақат сөйлеп-ақ айтатын. Бұл жайды ол кісі маған келген бойда-ақ айтар еді ғой. Білмеген, иə, білмеген.

	Шыдап отыра алмады. Қағазды қолына ұстап ата-енесі дем алып жатқан бөлмеге кірді, енесі терезе жарығында əлденені жамап отыр екен. Атасы аяқ киімін киюге кірісіпті.

	Олардың тыныштығын бұзғысы келмеді. Сыртқа қайта шығып ұялы телефонын алып, Ернұрға айтқысы келіп, райынан қайтты. Ерке Ернұрдың қиянатқа төзбесін біледі. Есін білгелі біреудің оған əлімжеттік жасағанын көрген жоқ. Ана жүрегі қаншама атасы мен енесінің баласы деп айтқанымен, оны бəрінен жақсы түсінеді. Сабырлы, салмақты, нені тапсырсаң да үнсіз атқаратын Ернұр əлдекімнің озбырлығына жол бермесін сезеді.

	Не болса да Сейтекпен ақылдасайын деп шешті. Ұялы телефонның нөмірін тік тұрған бойы терді.

	– Алло, Ерке, қалдарың қалай? – деген Сейтектің даусын естіген соң ата-енем сыртқа шығып қалар деп бақшаға қарай оңашалана беріп:

	– Сейтек, Сейтек, Сейтек, біз аман-есенбіз. Мен бүгін ерте келдім. Үйдемін.

	– Көкем мен апам...

	– Ол кісілер демалып жатыр. Сыртқа шығып беседкідегі қағаздарды қарасам, біреулер аудандық соттың шешімін əкеліп тастапты.

	– Ол қандай сот, ол не шешім?

	– Мен де толық түсінбеймін. Біздің жерді облыстық жер басқармасы генерал-майор Ринат Халимовке жекелік үй салуға берген. Сот біздің босатуымызды талап етеді.

	– Қайсы сот?

	– Аудандық.

	– Ой əкеңнің... Қазір мен барамын, – деп телефонды сөндірді.

	Үйден алдымен атасы Жаныс қария шықты. Айналаға көз жүгіртіп сəл аялдады да дəретханаға беттеді.

	Есіктен өзін іздеп сөйлей көрінген енесіне:

	– Ау, апа. Мен мұндамын, – деп уəж қайырған Ерке енесіне жақындады.

	– Бағана əлгі ауылдық əкімнің көмекшісі мен облыстанмын деген бір жігіт келіп, қағаз əкеліп беріп кетті. – Қоянжан су қағардың ортасына келген енесі əңгімесін үзіп, шалқалай бере қолымен күнқағарды көрсетіп: – Ана жерде жатқан болу керек. Қандай қағаз екенін білелік, оқышы? – деді.

	– Көрдім апа. – Ерке қолындағы қағазды көтеріп: – Мынау ма?

	– деді.

	– Иə, иə!

	Жаныс ағашқа ілінген қолжуғыштан жуынып, күнқағардың ортасындағы кең жозыны айналып өтіп, креслосына барып отырды.

	– Оқыдым. – Ерке атам да естісін деді ме анық сөйлеп, Жаныс қарияға көз қиығын салып, – Біздің жерімізді облыстық жер басқармасы генерал-майор Ринат Халиевке үй салуға беріпті. Жаныс томағасы алынып тұғырда отырған қыран секілді иегін көтеріп, Еркеге қиғай қарады.

	– Генералға, біздің жерден басқа жер таппап па? – Жəмилə қамзолының жағасын түзеп, жұдырықтасып кетуге əзірленгендей домбал денесі ширыға қалды.

	Бұл бəрінің де күтпеген жаңалығы еді. Премерь-министр келіп кеткеннен кейін жер мəселесін кім ойлапты жəне кеше, бүгін шешілген жоқ. Осы ауданда ең алғашқы қырық тоғыз жылға жер алған екеу болса, бірі – Жаныс. Біреу болса, ол да өзі жəне жай əкімшіліктің шешімі емес, мемлекеттік заңмен актісіне жер инженерлері келіп, кадастрлық нөмір қойып, əр сантиметріне дейін картаға түсіріп, мөр басып берген. Ол кезде жер бүгінгідей алтынға айналған жоқ-ты. Қарағайлы шаруашылығының көп мүшелері «Ойбай, ол жерді игере алмаймыз. Басқа байлау етіп керегі не?» – деп жерді несиеге алудан ат-тонын ала қашқан. Қарағайлылықтар ғана емес, аудан халқының көбі сөйткен. Енді ғой аспандап тұрғаны. Бəйбішесінің дегбірі қашқанынан шошынған Жаныс:

	– Əй, сен... байқа. Қан қысымың көтеріліп кетеді. Бұл бір түсініспестік болар. Əрі сот бізді қатыстырмай шешім шығара да алмайды. Қаптап жүрген машейниктердің шырғалаңы да болуы мүмкін. Сабыр сақтау керек! – деді. Бəйбішесі де, Ерке де əуелгі қызу əсерінен төмендеп, ойлана қалды.

	– Ерке, əлгі Сейтекті шақыршы?

	– Қазір келеді. Сөйлестім.

	– Əкіматқа барып анық-қанығын біліп қайтсын. Айғай, аттанның керегі жоқ. Үкімет бар. – Жаныс тоқтам айтқанымен іші алайдүлей еді.

	Əкелерінен естіген əңгімеде қара шекпенді орыстар келіп осы Жетісудағы жайлы, жақсы жерлерді тартып алыпты. Мына Алексеевкі, Анатольевка, Николаевка деген елді мекен содан пайда болыпты. Ал өзі көрген жоқ. Ол кезде өмірге келмеген екен. Өзі «ақтар» деген Ақ патшаның жақтастары мен «қызылдар» деген Кеңес өкіметін орнатушылардың шайқасында аузын арандай ашқан айдаһардан аман қалды. Содан бері коммунистік партияның «Бəріміз тең құқылымыз. Бай, кедей деген жоқ», – деген жақсы ұранының астында еңбек етіпті. Дəл мынандай, əсіресе, өз теңдігімізге иеміз, жеке қазақ халқының мемлекетіміз деген дəуірдегідей қанағатсыздықты, қайырымсыздықты көрген жоқ. Тірі жүрген соң бəрін естіп келеді. «Тонап кетіпті», «Черный Алмастың тобы ана базарды басып алды», «Рыжый Алмас мына базарды өзіне қаратыпты». «Тырп еткенді тырайтып жоқ етіп жіберетін «Четыре братья» деген бір топ бұзақы бар. Тіпті бұлардан үкімет адамдары қорқады. Сыбайлас. Міне, қызық, солармен бірге жүрген анау рэкет министр болып кетті. Бұл бұзақылардың мемлекеттік тəртіпті қорғайтындармен ым-жымы бір» деген секілді алып-қашпа жағымсыз əңгіме жата ма?! «Отыз тістен шыққан сөз отыз рулы елге жетедіні» бұрынғылар бекер айтпаған. Қарағайлының ең басындағы бүркіт қабақ жотаның түбіндегі Жанысқа да жететін. Соны естіп отырып жас мемлекет емес пе, қалыптасса арадағы бірлі-екілі мұндай бұзықтардың жыны басылады. Ең бастысы ел тыныш ынтымақты болса,

	«Тай тулап үйірінен кетпейді» деп ойлайтын. Ал мына өзіне нақақтан-нақақ қиястық жасап отырған сондай содырлардың бірі болса жөн басқа. Білдей генерал Ринат Халиев. Оны халық сенген мемлекеттік мекемесі қолдайды. Əділеттің ақ ордасы сот мақұлдайды. Сонда халық не істейді?! Мемлекет – халықтікі. Халықсыз мемлекет бола ма?

	Жаныс қарияның ойы шатасты. Ұшына, қиырына жететін емес. Креслодан жұлқына тұрып, сұр күртесін иығына іліп, қалпағын киіп, беседкінің бұрышында сүйеулі тұрған тобылғы таяғын алып, алма баққа қарай жүрді.

	Далайып қариясының қимылына таңырқай қарап, əрі-сəрі болып тұрған бəйбішесі де жыбырлай жүріп барып еңкейіп құманын көтерді де:

	– Əлгі Айкерім келді ме? – деді Еркеге.

	– Жоқ, апа, оның бүгін қосымша сабағы бар.

	– Тамақ іш деп тиын-тебен беріп пе едің?

	– Иə.

	– Е...е...е, дұрыс болған. Сейтекпен қашан сөйлестің?

	– Əлгінде ғана. Сіздер демдеріңізді алып жатқанда.

	– Бесін намазы да болып қалыпты. – Бəйбіше дəретін алып, күнқағарда ілулі тұрған жайнамазын жайып, мінəжатын жасауға кірісті.

	Ерке үйге кірді. Əйелдің шаруасы біткен бе? Əжей намазын оқып, алақанымен басынан бастап бетін сипай бере дарбаза жаққа көз салып еді, кіріп келе жатқан Айкерімін көрді.

	– Құлындарым-ай, сендер бақытты болсаңдар, армансызбын. – Əжесі өзімен-өзі сөйлесті.

	Ерке: «Ернұрға да айтайын. Ерте кел дейін», – деп ұялы телефонмен хабарласты.

	Ол тіпті Еркенің айтқан сөздерін жайбарақат қабылдады. Атасы мен əжесіне тəн болған соң Еркемен қалжыңы да белгісіз, еркелегені де белгісіз тілдесетін.



	– Өзімше ерте қайтамын. Келіндеріңіздің менімен кездесуге уақыты жоқ екен, – деп күлді.

	«Ұлттық қол өнері» бірлестігіндегі жиырма бес жігіт түйілген жұдырықтай ынтымақты еді. Соңғы кезде Алматыдай үлкен қалаға жақын болғандықтан ба, ауыл-ауылдағы ауқатты жанұяларды тонап кету, малын зорлап əкету көбейіп кеткен. Жігіттер сондай сорақылыққа жол бермеуге келісіп, «Халық жасақшылары» деген тентектерді тəртіпке келтіретін топ құрған. Ол жаңалық емес-ті. Кеңестік дəуірде де болған. Жастардың бұл бастамасын əкімқаралар да қолдаған. Олар өздерінің қарақан бастарына бола қолдаған. Əзірге ауқаттылар да, байлар да солар. Қарақшылар қымбат дүние-мүлкі бар үйді тонайды. Болымсызға қолдарын бұлғап қайтеді. Қатар-қатар тау етегіндегі əкімшілік шешім шығарып, аудандық заң орнына тіркетіп, ішкі тəртіпті қорғайтын департамент «Халық жасақшысы» деген куəлік берген. Сол «Халық жасақшыларының» командирі – Ернұр Дулатаев. Жасақшылардың бəрінде машина, ұялы телефон бар. Оқиға болған жерге он бесжиырма минутта жетуге уағдаласқан. Сондай төтенше жағдайда ғана қосатын машина төбесіне орнатқан дабыл қаққыштары бар. Жайда елді дүрліктіруге болмайды. Ол өздері қабылдаған, əділет мекемесі мақұлдаған жарғыларында бір тармақ болып жазылған. Жұмыстан қайтарларында: «Əрқашанда даярмыз!» – деп ажырасатын. Сол əдетімен Ернұр жігіттеріне амандық-саулық тілеп қоштасып, үйіне ерте келді. Жасыл қақпасын ашып, ақ «Жигулиді» алма ағашқа сұғындыра тоқтатып кілттеп, үйге жаяу келді. Бақшаны қоршап, құлып салатын қақпа қойғалы кілемдей жасыл шөпті таптап шаңдатқысы келмейтін. Дəу көк ит бар. Екі қапталдағы көршілер түнде прожекторды жарқырата жағады. Келгендер де бұрынғыдай машинасының тұмсығын үйге əкеліп тіремейді. Ақ «Жигулиден» озбайды.

	Жаныс немересі Ернұрмен алма бақтың ортасында кездесті. Бұл күнде атасы Ернұрдың қолтығынан келеді. Бейнебір інісіндей құшақтаған Ернұр:

	– Ата! – деді. Жаныс құлағым сенде дегендей күлімдеп көз тастады. Сол қараған күйі: «О, жастық» деп ойлады. Бірақ жастық дегені – өткен өмірдің ыстықтығы. Болмаса Жаныстың жастығы дəл Ернұрдың жастығының астарына жарамайтын. Ол Ернұр секілді ақ «Жигули» мінген жоқ. Машина деген қиял еді. Ауылдағы жалғыз ескі «зисті» көрсе соған-ақ мəз болатын. Құрыштан құйғандай бұлшық еттері бұлт-бұлт ойнаған денесіне шап-шақ қалталары көп құнды көк матадан тігілген «женсиді» киген жоқ. Күлтеленген қою қара шашты сəндеп кім қидырған. Іргебай қария ұстарасын шалбарына жанып-жанып алып, жалтыратып сыпырып тастайтын.

	Ернұр:

	– Ата! – деп қайталады. – Биыл алманы жинап алған соң əжем екеуіңді «Дубайға» курортқа апарамын. Путевкіге тапсырыс бердім.

	Жаныс «Дубай» курортын біледі. Теледидардан бəрін көрген. Қарқылдай күлді. Ернұр: «Атам риза болды» деп жорыды. Ал Жаныс курортқа баратынына емес, бəйбішесі екеуінің плавка киіп, суға шомылатынын елестетіп күлген.

	– Жақсы, балам. Рахмет. Əжең екеуміз теңізді қақ жара бір малтиық, – деді, немересінің меселін қайырмай. Екеуі аяңдап жүріп есік алдына да жеткен еді. Əжесі атасы мен немересінің мəзмейрам болып келе жатқанына қарап:

	– Əй, Жəке, сіз Ернұрға əлгі қағаз жайлы айттыңыз ба? – деді.

	– Ол не қағаз, əже?

	– Түсінбедім, құлыным. Жер дей ме, генерал дей ме? Бағана əлгі əкімнің саржағал көмекшісі бір қағаз əкеп берген. Ерке, əй, Ерке!

	Үйден шыққан Еркенің даусын естіп:

	– Əлгі қағаз қайда? Ернұрға берші!

	Ерке ашық тұрған есіктен лып етіп шығып, қолындағы қағазын Ернұрға ұстатты. Ернұр көз жүгіртіп бір емес, екі қайталап оқып шығып, қағазды ызаға булығып жыртпақ болғанын байқаған Жаныс:

	– Тоқта, балам! – деді. Өңі қызыл-күреңденген Ернұрдың екі көзі өрттей лапылдап атасына қарады. – Қағазда не кінə бар. Бұл

	– қазақты қағаз жейтін заман. Ашу, ызаның керегі жоқ. Ертең осы қағаздың пайдасы бізге керек. Жыртпа? Бəрі төменгі балақтағы бит-бүргенің ісі, балам. Ойланайық. Мен үйден шыққалы екі-үш сағат болды. Үкімет бар ғой. Қалай ғана осындай сорақылыққа жол береді. Ағаш ұстаған жерден сынбайды. Сабырмен соңын күтелік. Осындай тоқтамға келдім. – Ернұр атасының сөзін тыңдап тұрып, қолындағы əлгінде жұмарлап жыртып-жыртып тастамақ болған қағазды жазды.

	Тау жақтағы жалғызаяқ қаптал жолмен сырғып Сейтек те жетті. Атын қораның сыртындағы керме ағашқа байлап, мал өргізетін шарбақтан кіріп, əкесі мен анасына сəлем берді. Ернұрдың ұсынған қолынан ұстап, бетіне қарап тұрып:

	– Саусақтарың егеудей болып кетіпті ғой, – деп жымиды. Үйден жүгіріп шыққан Айкерім əкесінің мойнынан құшақтап, Ауғанстанның междехеттері секілді Сейтектің өсірген сақалын сипады. Қыз əкеге жақын ғой, сағынған. Сейтек Айкерімді алдына алып күнқағардың еденіне төсеген тақтайға барып отырды. Ол да сағынған еді. Бауырына басып бір дем отырды.

	– Папа, күнде келіп тұрсаңшы?

	– Енді қол босады.

	– Сонда күнде тауды аралайсың ба, папа?

	– Жұмыс сол ғой, Айка. Алыстан қарағанда тау жап-жасыл, таптаза болып көрінгенімен, сол тап-таза əлемнің құрт-құмырсқасы, бақа-шаяны, жыланы, жын-сайтаны аз емес.

	– Сейтекжан-ау, қызыңнан басқа да осы үйде ел бар ғой. – Жəмилə да баласын сағынатын. Баласы көз алдында жүргенде Жаныс та дүниесі түгелдей сезінетін. Ал Ерке осылардың бəрінен артық іңкəр құштарлықпен сағынатын болар. Іштей аймалады. Оны сезіну үшін Ерке болуың керек.

	Көкжиекке тірелген нарттай қызыл алма бақтың төріндегі Жаныстың отбасын қимай аялдап тұрғандай еді. Ернұрдың «Жигулиінен» арғы қақпаға екі «Джип», бір қара «Мерседес», көк «Ауди» келіп тоқтады.

	– О...о...о, бұл қандай қонақ? – деді, Сейтек. Машинадан шыққан солдат киімін кигендер қақпаны ашып машинамен ішке кіргісі келді ме, сілкілеп-сілкілеп ашылмаған соң жаяулардың қақпасынан топырлай өтті. Алдыңғысы үйге беттеді.

	Есіктерінің алдында жайбарақат тұрған отбасына таяи бере алдын бастаған орыс:

	– Здравствуйте, – деді.

	– Здрасти-здрасти! – деді Жаныс. Орыстың қатарына келіп тоқтаған қазақ:

	– Кто хозяин? – деді. Ернұр шыдамады.

	– Біз бəріміз хозяинбыз. Ал сіздер кімсіздер? – деді қазақша.

	– Мы судоисполнители!

	Сейтек алдындағы Айкерімді ақырын тұрғызып, «Үйге бар!» дегендей ыңғай білдірді.

	– Сіздерге аудандық соттың шешімін əкеп берді ме? – деді қазақ.

	– Берді – деді Жаныс. Үні зілді шықты. – Ол үкіметтің соты ма?

	– Мен түсінбей тұрмын, көке? – деп Ернұр көрсеткен қағазға қол созды. Жаныс сөзін жалғады.

	– Егер ол мемлекеттік сот болса істі тергемей, екінші жер иесінің дегенімен шешім шығарғаны заңды емес.

	Қазақ жанындағы орыстың қазақша түсінбейтінін білгендіктен, соған діттеп орысша:

	– Жолдас подполковник, бұл кісілер жоғарыға шағымдансын. Біздің міндетіміз – орындау. Генерал əлгінде: «Бұл кісілердегі бар қағаздың түпнұсқасын əкеліңдер, ал өздері ертең жерді босатсын. Өз еріктерімен босатпаса, тəртіпке келтіріңдер», – деген.

	– Сіз кімсіз? – Ернұр одан құжатын көрсетуді талап етті. Қазақ төс қалтасынан КНБ-ның қызыл куəлігін шығарып ашып көрсетті. Бекен Марқабаев майор екен. Төс қалтасына қайта салды. Түймелеген жоқ. Өзіне-өзі сенімді. Подполковник Сейтекке қарап:

	– Жердің актісін əкел! – деп бұйырды.

	– Ол актіні сізге бере алмаймын.

	– Неге? Заңға бағынбасаң, күш қолданамыз.

	– Ей, балам, сен соттың орындаушысымыз деп таныстың. Енді ауыл үйді тонап жүрген рэкеттерше сөйлейсің. Сондай ел тонайтын машейниктің бірі шығарсың. Мына өтпелі қоғамда пойызды рельс, рельсті пойыз жасау оп-оңай, – деп Жəмилə əжей орысша заулап бергенде солдат киімін киген жеті-сегіз атан түйедей жігіттердің аузы ашылып, көзі бақырая қалды. – Так что ол қағазды əрбір келгенге бере алмаймыз.

	– Жер кімнің атында? – подполковник қайта қоразданды.

	– Менің атымда! – Сейтек қарама-қарсы келіп жауап қайырды.

	– Онда тез əкел!

	– Сен не естіп тұрсың!

	Ернұр мəселенің оңай шешілмесін сезді жəне өзі атасынан батпай, əрең шыдап тұр. Егер үй-іші болмаса бағана-ақ айқасты бастап жіберер ме еді. «Ал мыналардың ниеті бұзық, енді сəл кеудемсоқтық сөйлесе төзімім таусылар» деп оңаша шығып, халық жасақшыларына хабар берді. Он бес, жиырма минутқа айналдырып тұрамын деп ескертті. Қайта оралғанда көргені – майор Сейтектің жағасынан алып, едіреңдеп тұр екен. Подполковник долданып алған. Шүңірек көк көзінің кірпігі тікірейіп, жарылуға шақ қалған. Подполковник ұзын қарасұр, шешен екені де, түрік екені де белгісіз, мұрттыға шақырая қарап:

	– Ты... ты для чего стоишь! – деп ақырды. Құйрығына қызған бізді сұғып алғандай бүктеліп келіп, ол Сейтекті кіндік тұсынан тепті де жіберді.

	– Əй, мыналар КНБ-ның иті емес, адам тонағыштар ғой, – деп Жаныс майордың жағасынан шеңгелдей ұстап тіктене қалған Сейтекке қарай ұмтылды. Сол шақта подполковник Жаныстың сұр күртесінің жағасынан алып, шалқалата лақтырып жіберді. Ернұр шыдамады. Сейтекті ұстаған мойордың кеудесі ашық еді, шығыс жекпе-жегінің жиі қолданатын тəсілімен айналып кетіп, кетасының іш жағымен иектің астынан теуіп еді майор жерден бір метр көтеріліп, күнқағардың қора жақтағы бұрышына барып құлады. Əлгінде көрсетіп, түймелемей қалтасына салған куəлігі ұшып барып қораның алдына түскенін Еркенің көзі шалды. Өзіне қарай атылған мұртты қараны көргенде өте сабырмен тосып, ол қолын сілтей бергенде жалт беріп жалпақ алақанның қырымен желкесін қия соқты. Қалт жібермеді. Тұмсығымен жерді сүзе құлады.

	Подполковник қорықты ма, жоқ, айбат көрсеткісі келді ме пистолетін аспанға атып жіберіп:

	– Тоқта! Қозғалсаң атамын! – деп шарылдай айқайлады.

	– Алла-ай, Алла-ай, бұл не деген адамдар?! Жəмилə бəйбіше ақ самайы қобырап, екі қолын көтере жайып Ернұрға қарай ұмтылып еді, қорыққандықтан ба, аяғы қозғалмады.

	– Қорықпа, апа. Атсын. Ат. Атсаң, бəрің осы жерден тірі шықпайсыңдар. Менің бір əкем Кеңес өкіметіне қарсы шығып, 1947 жылға дейін атысқан. Сен атып үлгергенше, мен сенің жүрегіңді суырып аламын! – Ернұрдың айтқаны шындық. Болған тарих.

	Ымырт қараңғылығы үйдің желкесінен төнген жотаның түбіне толық қонақтап, көршілердің шамы жалт-жұлт етіп жана бастаған. Бар жарығымен қараңғылықты тілгілеп сирендеткен көп машинаны көргенде подполковник пистолетін апыл-құпыл қорабына салды. Өздеріне бұндай көмектің келмейтінін білетін. Жиырма бес машина алма бақты қабырғалай созылған қара жолмен жүріп, жарықтарын сөндірмей Жаныстың үйіне қара тып тізгенде «сот шешімін орындаушылар» түгілі бүкіл үй-іші шошыды. Подполковниктің қарсысында тұрған Ернұр ғана тіл қатты.

	– Жолдас подполковник, бұл келген сендер секілді қарапайым адамдарды қорлайтын қаныпезерлер емес, халық жасақшылары. Енді қандай талабың бар? Айт!

	– Ернұрым-ау, мыналар өзіміздің ауылдың балалары ғой, – əжесі қуанғаннан жылап жіберді.

	– Бізге генерал жердің негізгі актісін əкелуді тапсырған. Ол болмаса жер иесін апаруға тиістіміз.

	– Акті берілмейді. Ал мен керек болсам жүр, барамын. – Сейтекке майор қол жұмсаған секілді. Мұрнынан аққан қан анық көрініп тұр.

	– Жүр онда. – Подполковник қалған серіктеріне: – Сендер не бітіріп тұрсыңдар? Анау екеуін машинаға апарып сал! – деп ақырды. Ернұр мысқылдай күліп: – Сəл шыда, жолдас подполковник, заңды жұмыспен келген екенсің, сол заңға сай бітірелік. – Сонан

	соң əжесінің жанында тұрған Маратқа:

	– Үйден қағаз, қалам əкел! – деді. Марат бəрін орындап қағаз, қалам əкелді.

	– Жолдас «сот шешімін» орындаушы подполковник, енді мен не айтамын, соны орындайсың. – Ол электр шамы жанған күнқағардың ортасындағы дөңгелек жозыны иегімен нұсқап. – Отыр да жаз, – деді. Подполковник мол денесімен жай қозғалып, ағаш табуреткаға жайғасты. – Жаз. Генералдың тапсырмасымен барған үй біздің талабымызбен келіспеді. Күш қолдануға мəжбүр болдық. Соның нəтижесінде орашолақ қимылдаған өз адамдарымыз өзімен-өзі арандасты. Жер иесінің амандық-саулығына кепілдікке өз куəлігімізді тастауға мəжбүр болдық. Аты-жөніңді жаз да қолыңды қой.

	– Бізге қызметтік куəлігімізді беруге болмайды. Басқа талабыңды жаздым, соған қол қоямын, – деп подполковник қолын қойып, қағазды Ернұрға көрсетті. Ернұр халық жасақшыларына:



	– Бұл подполковник КНБ-нің қызметкері – Кошкин Владимир Кутц. Не істейміз? – деді жігіттерге.

	– Сіз бұл подполковникке біздің кімдер екенімізді айтыңыз. Басқаша ойлауы мүмкін. Шамалған елді мекеніндегі «Халық жасақшыларының» жетекшісі аудандық Ішкі Істер департаментінің мөрі басылған қызыл қапты куəлігін ашып көрсетіп: – Халық жасақшысымыз. Сіздер секілді күш көрсететіндерге жол бермейміз, – деді.

	– Адамды алдауға болады. Күнде қолдан жасай салатын куəлігін қалдыруға болмайды. Қой мына жерге куəлігіңді! – деп жуан Жұман ортаға шығып, жуан сұқ саусағымен жозыны көрсетті. – Бол тез. Енді бұл жерге қайта айналып келсең, өзіміз соттаймыз. Тез таста куəлікті. Біз куəлікті Сейтек ағаны босатқан сəтте қолыңа береміз!

	Подполковник куəлігін қойып еді, қалғаны үнсіз орындады.

	– Ал, Сейтек аға, қорықпаңыз. Біз бұларды қалаға кіргізіп жіберіп қайтамыз. Жүріңдер, – деп Жұман алдына салып алма бақтан айдап шығып, бес машинаның алды-артын қоршап жолға түсті. Əжесі: «Ернұрым-ау, – деп қолымен немересінің бетін сипап, Ернұр еңкейгенде маңдайынан сүйді. – Бұл не деген сұмдық? Ой, Алла-ай, бұндай адамдар қайдан шыққан? Жетпіс жылда көрмеген пəлені қартайғанда көрдік-ау. Жала қайдан, пəле қайдан деген осы-ау. Ернұр-ау, «Халық жасақшылары» қалай білген, ə? Көсегең көгергірлер болмағанда мыналар қырып кетуден тайынбайды, тайынбайды. Құдайдан да, адамнан да қорқатын емес. Ішіне сыймаған кейісін сыртқа шығарып сөйлей жүріп, əжесі Жаныстың жанына барып тізесін бүкті.



	11



	Кешкі асты Жаныстың отбасы үнсіз отырып ішті. Əркім өз ойымен, түйсік, түсінігімен əлек еді. Ерке бұндай пəле болады деп ойламаған. Жоқты іздемей-ақ, барға қанағат етіп, осы тыныштық тіршілігіне риза еді. Сейтекті алып кеткеніне онша күйінген жоқ. Ұрлап əкеткен жоқ. Үкімет адамдары бүкіл құжатын қалдырып кетті. Осы жерге келгенде есіне майордың қалтасынан ыршып кетіп, қораның алдында қалған куəлігі түсіп:



	– Марат! –деді, дастарқан басындағы мылқау тыныштық дір етті.

	– Не, мама?

	– Қораның алдынан қалта шамыңмен майордың құжатын қарашы!

	– Жарайды! – Жүгіріп кеткен ол тез оралды. Қолындағы қоңыр қапшықтың іші тола доллар екен. Қызыл куəлікті Ернұрдың алдына қойды.

	– Арам байлық. Сен қолыңмен ұстадың ба?

	– Жоқ. Сыртындағы салапанды көрмейсің бе?

	– Əй, сен, Штирлицсің.

	Бала кезінде Сейтекке достары осылай дейтін.

	Ернұр əдеттегісіндей мансарттың күншығыс қапталындағы балконға жатты. Генералдың тапсырмасын орындаушылар өздерін қоршаған машиналардан құтылып, қала ортасына барғанда алда келе жатқан подполковниктің қара «Джипі» тоқтады. Құйысқан тістескен соңғылар да моторларын сөндірді. Жүргізушілерден басқасы қара «Джиптен» оқшау тұрған подполковниктің жанына жиналды. Тек аудандық соттың адамы мінген көк «Аудиде» ғана адам жоқ. Өзі машинасын кілттеп, ең соңынан барды. Сигарын алып тұтатқан подполковник түтінді ішіне тартып үріп жіберіп:

	– Енді не істейміз? – деді. Мойор жағын сипалап:

	– Сіз білесіз! –деп міңгірледі. Подполковник:

	– Аудандық сот шешімін орындаушы жолдас, Райымбек даңғылына жеткенде үйіңе қайта бер. Бізден хабар болмай, аузыңнан сөз шықпасын. Қалғандарың менің соңымнан еріңдер.

	– Кепілдікке алған жер иесін СИЗО-ға тапсырамыз ба? – Подполковник бұл сұрақты қойған серігіне жауап берген жоқ. Машинасына отырып Розыбакиев даңғылымен тік төменге тартты. Жол бойы тізіліп тұрған машина. Бір бағыттағы əртүрлі жеңіл машина бейне өзен ағысымен жарысқан балықтан аумайды. Райымбек даңғылында көк «Ауди» күнбатысқа бұрылды. Қара

	«Джип» қала аудандарындағы Ішкі істер басқармасы жанындағы уақытша қамақтардың бірде-біріне соқпай, Рысқұлов даңғылынан өтіп, солтүстікке қарай заулады. Ол генералдың фазендасына тіке тартқанын соңындағылар бірден түсінді. Генерал-майор Ринат Халиев осыдан екі жыл бұрын жанында көлі бар, көкөніс егетін бригаданың базын жекешелендіріп, бүкіл көкөністік танапты көлімен қосып түйекірпішпен қоршатып, ең жаңа құрылыстық сəулетпен, астына машиналар кіретін жерасты қалашығы бар коттедж салдырған. Сауна, спорт залы, ұзындығы екі жүз метр тир алаңы, сауық-сайран өткізетін театрдан аумайтын мейрамхана, жеке-жеке демалатын бөлмелермен бірге, жазықты адамдарды отырғызатын қамақтарды да ұмытпаған еді.

	Кошкин Владимир Куц, Юра Моисей, Əлен Исаларға жақсы таныс. Коттеджден шамамен бес шақырым боларлық биік қоршаудың қақпасындағы күзетшілер тұратын үйге өздеріне белгілі, өзгелерге жұмбақ пароль берілгенде ғана қақпа автоматты түрде өзі ашылады.

	Генерал-майор өз жолдамасымен Ливанда оқытқан Бекен Марқабаев бұндай тапсырмаларды орындауға жаңа кіріскен. Ал Ернұр желкеден бір-ақ ұрып сұлатқан шешен Магаметтің қолы неге боялмаған. Қанға да, неше түрлі орамды да ұстаған. Шамаданшамадан арам байлық долларды да тасыған. Аллаһ деп отырып адамның қанын ішкен жендет. Жағымпаздар мен жандайшаптардың Ринат Халиевқа берген парасы Магамед арқылы Ринаттың отбасының қолына тиеді. Аудандық сот орындаушысынан басқа төрт машинаның жүргізушілері – Ринат басқарған барлық үлкендікішілі іс-қимылдың жанды куəлары. Қарсылық көрсеткен жерде сойылын соғар қолшоқпарлар. Жолға жеке шықса құдай деп ойлар

	– ойламасын бір Аллаһ қана біледі. Ал одан басқа тірі пендеге дес бермейтін, жол тəртібін сақтайтын инспекторларға сəлем бермей өте шығатын Құдайдан кейінгі, құдайсымақ Ринат басқарған КНБнің жүргізушілері.

	Подполковник фазенданың қақпасына тақай бере жүргізушіге:

	«Тоқта!» – деді.

	Бекен мен Магаметті оңаша алып шықты.

	– Ринатқа жауапты мен беремін. Куəлік жайлы ешкімге айтпаңдар! – Кошкин Бекенге қиғай бұрылып: – Кəдімгі шампанский тығынындай ұштың. Үш жыл Ливанда не үйренгенсің? – Үні сайқалдана шығып, мысқылдай күлді. Бекен əуелде жағым сынып кетті ме – деп қорыққан. Сөйлеуге əрең шамасы келгелі сейілді. Владимир Куцке қолындағы кілттің тетігін басып, күзетшіге: «Бізге қақпаны аш!» – деп белгі берді. Сейтектің қолына салған кісенді «Джиптің» ең артқы орындығына бекіткен. Жан-жағын қараңғылап тастаған. Қайда бара жатқаны да белгісіз. Іштей: «Аудандық Ішкі істер департаментіне апарар» – деп жорамалдады. Өйткені жол ұзарып кетті. Магаметтің қабырғалата тиген соққысынан еркін демін ала алмай келеді. «Қабырғамды сындырып жіберген-ау, ит», – деп ойлады. Бекен жағасынан сілке басып, басымен кеңсірігінен соғып өткен. Ет қызуымен байқамаған еді, енді-енді сезініп келеді. Көзінің алды домбыққан секілді. Кеңсірігі сыздап ауырады.

	Машина қатты жүрген сайын денесін ауырсынады. Ринаттың фазендасының астындағы «қалашыққа» кіру де жұмбақ, шығу да жұмбақ еді. Бəрі тоқ арқылы жұмыс істейді. Коттеджге жақындағанда қолындағы кілттің тетігін бассаң, теп-тегіс бетон жол төмен түседі. Кіріп кеткен соң сиқырлы тас қайта көтеріліп, жымы білінбейтін жолға айналды. Сейтек машинаның еңкейгенін білді. Сəл жүріп барып кілт тоқтады. Артқы есік кілтпен ашылып, кісеннің бір саласын отырғыштан ажыратып:

	– Шық машинадан, – деп зекірді Магамед. Кеудесін əрең көтеріп, жерге аяғы тигенде желкесінен итеріп, – Алдыма түс! – деп бұйырды.

	Кең ұзын дəліздің төбесі самсаған электр шамдары. Шақырайған жарыққа көзі шағылысқан Сейтек демін əрең алып келеді. Сол жақтағы темір есікке жеткенде:

	– Тоқта! – деп бұйырды. Магамед қалтасынан кілтін шығарып ашты да, Сейтекті итеріп кіргізіп, қолындағын кісенді алып:

	– Осында жатасың! – деп есікті қайта жапты да жөніне кетті. Сейтек: түрме осы шығар – деп түсінді. Бұл – мемлекеттің түрмесі емес. КНБ-нің генерал-майоры Ринат Халиевтың құпия түрмесі еді. Қамаудағы адамдарды қинау үшін қақпағы ауа алмастыратын вентиляторды жауып тұншықтыратын. Тас еденді, тас қабырғалы тар бөлмедегі қоңыр одеял жапқан темір төсекке барып отырған Сейтек сол жақтағы қабырғасын басып бүктеле қисайды. Күндіз ұзақ тынбай тауда жұмыс істеп шаршағаннан, одан кейін өз үйінде өзін қорлағаннан титықтаған ол талықсып жатып, мызғып кетті.

	Өмірде адамдай төзімді тіршілік иесі жоқ шығар. Жаратушы Аллаһ тағала қаншама ақыл-ой, қайрат, алмастай өткір тіл сыйлап, бірің мен бірің сөйлесіп түсініс, сөйтіп, бақытты өмір сүр, жаңалық тап, ырысы-несібең өсетін жеріңді жайнат, деп ешбір тіршілік иелерінің қолынан келмейтін қабілетті беріп, қасиетті міндетті жүктепті. Бұл міндет барлық тіршілік иелеріне ортақ қой. Сол ортақ парызды кім қалай түсініп, қалай атқарады?! Сол міндеттен қарапайым, адал еңбек иесі Дулатбаев əулетінің де алар сыбағасы, атқарар парызы бар еді. «Алматы қаласындағы алты ауданның Ішкі істер басқармасын, оның түрмесін түгел аралап шықты. Тірі пенде білмейді. Тəулікте болған оқиғаны тіркейтін журналды парақтап отырып қарады. Ондай оқиға жайлы əңгіме жоқ.

	Ел аман, жұрт тынышта «үкімет адамымыз» деп кепілдік беріп, куəлігін тастап кеткен адамдарды да ешкім танымайды. Білмейді. Жаныс осы сексенге аяқ аттаған жасқа жеткенде мұндай құпия өмірді көрмепті. Қолымен аттандырған тірі баласын таба алмаудан өткен азапты, «досың түгілі дұшпанымның басына берме» деп тілеген болар еді».

	Уақыттың ізі – əжім торлаған жүзі өзі түтігіп кетті. Тік маңдайындағы сызықтар жиілеп, сіркесі су көтермей, алма бақтың қақпасына жете тоқтаған ақ «Жигулиден» сүйретіліп əрең шықты. Ой азабын арқалағаннан ауыр ештеңе жоқтай. Бүркіт қабағының астындағы бұл күнде отты жанары қайтып, құдықтың түбіндегі шалшық суға ұқсаған қоршау ішіне телміре қарап: «Маған осы бақтың неге керегі бар еді?! Бұдан да балам артық емес пе еді?! Неге бере салмадым. Мына үкімет ...» – деп түңіле жерге түкіріп жіберді. Ол жерге емес, əділетсіздікке, қасқырдан жаман қомағайлыққа, адал еңбекті аяқ асты жасаған, өзі ертеңнен үйінен шыққаннан бері жөн айтатын бір адам таппаған заманның, қоғамның бетіне түкірген еді.

	Ол жеке басынан басқа адамға адам деп қарамайтын, тойымсыз, қанағатсыз, шатаяқ жатырдан шыққан қатыгез генералдың түрмесі барын білмеген-ді. Егер білсе Сейтегін алып қайтпаса, сол жерде өзін-өзі бауыздап кетер еді.

	Жаныстың қаны қатты қарайған. Құр сүлдесін сүйреп алдынан шыққан Айкерімге де, Еркеге де, бəйбішесіне де қарамай, күнқағардың төріндегі креслосына отыра кетті. Таба алмағанын бəрі түсінді. Бəрі айнала бере көз жастарын сүртті.

	Сейтек қайда отырғанын ойлап-ойлап, таба алмады. Қамақтың темір есігінің ортасындағы терезе секілді қақпа ашылып, бір стақан шай, екі тілім нан, ішілген астан қалған сарқыт секілді бір табақ картошканы əкеліп қойып: «Іш, бастық келген соң сөйлеседі»,

	– деді Магамед. Сейтек қабырғасының ауырғанына қарамай таңдамай, талғамай алдына қойған тамақтың бəрін ішті, бора-бора болып терледі. Ыдыс-аяқты жайып қойып, төсекке барып бір сəт тынықты. Əл-қуаты əлсіреген денесі ширағандай, əлгіндегі тамақ берген тесіктен түскен ақ сəулені есіне түсіріп: «Күндіз болар», – деп ойлады.

	Осы жасқа келгелі түрме түгілі милицияның алдын көрмепті.

	«Бастық келген соң жіберер» деп үміттенді.

	Сол сəтте есікке кілт салынып бұралды да, есік ашылды.

	Автоматты алдына ұстаған Магамед:

	– Керегеге қарап, қолыңды артыңа ұста! – деп бұйырды. Кісенді салып, – Алға түс! – деді. Ұзын дəлізбен айдап келіп, лакталған үлкен қайың есікке жеткенде:

	– Тоқта! – деп əмір берді.

	Қайың есікті ашып, желкесінен итеріп жіберді. Жұмсақ мойылдай қара ковроланға табаны тигенде бейне теңіз бетімен жүріп келе жатқандай сезінді.

	Ринат келісімен Владимирді шақырып алып, ұзақ сөйлесті. Жер иесінің сот шешіміне келіспейтінін айтқанда толыса бастаған кең иықты ақсары Ринаттың көк көзі шатынап, долданғаны сонша қаны басына шауып, өңі біресе қызарып, біресе бозарып кабинетте теңселіп кетті. Ол мұндай қарсылықты күтпеп еді. Бұдан зорын істемеді ме? Миллиондаған доллар тұратын қант зауытын құны қурай құрлы жоқ ескі ақшаның жүз мың сомына алды. Əй деген бір адам болмады. Алматының жанындағы Талғар, Іле осы Қарасай аудандарының ең көрікті, табиғаты əсем, шырайлы жерлеріне бірнеше коттедж тұрғызды. Қаланың ішіндегі бұрынғы мемлекеттік ең сəулетті ғимараттарды иеленді. Қуана құптады.

	Енді қайдағы бір қара шал қадірін кетіріп, ауласынан қуып шығарды.

	– Атып-атып неге тастамадың?





– Олар бізден бұрын қару жұмсауға даяр тұрды.

	– Немене сонша көп пе?

	– Көп, бүкіл бақшаны прожектормен қоршап, «Калашниковтың» ұңғысын маңдайымызға тірегенін көргенде – Владимир Кутц «Калашников» автоматын ойдан қосып əсірелеп жіберді.

	– Амалсыз жердің иесін алдық та қайттық. Сіздің тапсырмаңыз солай-ды.

	– Ол қайда?

	– Магамед, əй, Магамед, оны əкеліп тирге кіргіз? – деп бұйырды подполковник.

	Сейтек ортадағы төр жағына кресло қойған дөңгелек столға жеткенде:

	– Тоқта! – деді, Магамед – Генерал қазір келеді, күт! – Өзі келген ізімен қайта кетті.

	Керегесінде бірде-бір терезе жоқ, күн сəулесі түспейтін кабинетке көз жүгіртті. Төбедегі үлкен люстра аспандағы ай секілді де, айналасындағы жыпырлаған көздей электр шамдары самсаған жұлдыздан аумайды. Сол жағындағы түнгі көгілдір аспандай төңкерілген кереге неше түрлі ою-өрнек. Бұл не деген шеберлік. Дəл таң алдындағы көкжиек. Табиғаттың талмабауыр көрінісін қалай айнытпай бейнелеген. Таңдана қарады Сейтек. Талай қызыға, құмарта қараған күн мен түннің алмасар сəтіндегі таң қараңғылығы. Адамдар «бəрін білемін» дегенімен, сол сəттегі жаратылыстың сиқырлы суретін көре бермейді. Өзі де солардың бірі еді, орманшы болғаннан бері аспан мен жердің сырлы құбылысындағы жұмбақтарды байқады. Білгенінен білмегені, көргенінен көрмегені көп шығар.

	Есіктің сықыры Сейтектің ойын үзіп, артына жалт қарады.

	Кең кеуделі дембелше денелі, аласа да емес, биік те емес, генералдың костюм шалбарын киген кең маңдайлы, қою сарғыш шашын қысқа қырықтырып, сол жақ шекесіне жыға қайырған дөңгелек бет ақсары өңді жас жігіт қол созым жерге келгенде көзімен-көзі түйісе қалды. Алшақ қастың астындағы көкжасыл жанары жемтігіне атылайын деп бүктеле қалған сілеусінді елестетті. Сейтектің адам тани білетін қасиеті қателеспепті. Дəл сол Алатаудан өзі талай көрген сілеусінше айбат шеге:

	– Бен Ладенмен қашаннан бері бірге жұмыс істейсің? Сендей террористі қолма-қол атып тастау керек.

	– Сізге түсінбедім.

	– Түсінесің. Қанша телабиің бар?

	Сейтек генералдың артында тұрған шошақбас, пісте тұмсық, шегір көз ұзын подполковникке таңдана да, үрейлене де көз салып үлгермеді, генералдың шақ ете қалған ащы даусынан селк ете түсті.

	– Айт! Кеше ұлттық қауіпсіздікті қорғайтын офицерлерді қоршап, күш көрсеткен қанша банды? – Сейтек мұндай шабуылды күтпеген еді, бірте-бірте есін жиып, өзіне-өзі келгендей болды.

	– Жолдас генерал-майор, КНБ-нің офицерлеріне тиіскен ешкім жоқ. Керісінше, олар менің қабырғамды сындырды. Мына күптей болып іскен бетімді көрмей тұрсыз ба?

	– Тоқтат! Менің нені көріп, нені көрмегенімді тексеретін сен емессің. Қанша бандың бар? Қару-жарақты Бен Ладен сендерге кім арқылы жеткізеді?

	– Бізде ешқандай қару-жарақ та, банды да жоқ! Генерал подполковникке:

	– Апарып тұрғыз анда! – деп иегімен Сейтек түнгі көгілдір аспанға ұқсатқан көкжиекті көрсетті. Подполковник Сейтектің желкесінен итеріп, əуелде өзі ою-өрнекке ұқсатқан керегеге апарғанда анық көрді. Тир екен. Қарауылға қойған цифр жазылған, əртүрлі белгілер сызылған шеңбер, үшбұрыш секілді шытырман сызықтарға алыстан қарап, ою-өрнек деген екен. Көкжиек дегені əртүрлі оқ ізі шұрық тесік еткен қабырға екен.

	– Жан керек болса, шындықты айт. Əйтпесе атып тастаймын! – деп генерал пистолетін шығарды. Сейтек: «Қорқыту үшін жасаған дөңайбат шығар. Адамды адам ақ-қарасын анықтамай, жазықсыздан жазықсыз жазаламас. Фашистер де ондай қатыгездікті жасайтын адамдарына жасаған деп ойлап үлгергенше генерал өзін қарауылға байлағанда денесі суып кетті. Пистолет тарс еткенде көз оты жарқ етіп, денесінен жан кетіп қалды. Оң иығын сүйкеп өткен оқ бүкіл денесін айналдыра тесіп шықты. Кеудесінде жаны бар адам өлімге де үйренер, жансыз денесін Сейтек қозғаудан қорықты. Сəл қимылдасам оқ өкпемнен өтіп кетер деп, кірпік қақпай генералдың алдында жиырма бес метрдей жерде қадалды да тұрды.

	– Нағыз Бен Ладенның сарбазы. – Ол пистолетін бұрыла беріп қорабына салды да, Сейтекке жалт қарап. – Вадим, жан керек болса жердің қағазын берсін. Жан керек болмаса Магамед пен Бекен көрін өзіне қаздырсын. Мен келгенде жауабын айтсын. Айтпаса

	– бұған топырақтың сол жерден бұйырғаны, – деп есікке беттеді. Подполковник соңынан ерді.



	Сейтек уһ деп демін алғаны сол-ақ екен бүкіл денесі қызынып, маңдайынан тер бұрқ ете қалды. Ол жер бетінде не түрі пенде барын білетін, алайда дəл осы генералдай тіршілік иесін көрмепті. Онда да тəрбиелі-тəлімді отбасында өмірге келіп, білім алып, үлкен мемлекеттік əскери дəрежеге жеткен адамнан осыншалық қаныпезерлікті, надандықты күтпеп еді.

	Қорлығына өкіріп жылағысы келді. Бірақ көзінен жас шықпады.

	«Ту, иттің баласы-ай», – деп алқымына кептелген өксікті өкіне тұрып жұтты. Кошкин Вадим мен Магамед көзін байлап, машинаға отырғызып бір жерге əкелді де, өздері машинадан шығып, келте тіл қатысып, қайта келіп «джиптің» артқы орындығына байлаған кісенді шешті. Сейтекті жерге түсіріп қоршауға кіргізді де, қолынан кісенді, көзіне жапсырған жұқа қытайдың сүргішін жұлқып алды. Төрт бұршына қада қағып салапанмен қоршалған ұзындығы екі, ені бір метрден сəл кең жерді көрсетіп, қолына күрек беріп:

	– Қаз! – деді зілдене.

	Сейтек: «Бұл – əлгінде генерал айтқан өз көрім. Тəуекел. Маңдайыма жазылған шығар, шынымен-ақ əке-шеше, балаларыммен тіл қатыспай кетемін бе?» – деп күректі қолына алды.



	12



	Жаныс алма бақтың қақпасына тоқтаған Ернұрдың ақ «Жигулиінен» шыққанда күні бойы жолын күткен Жəмилə бəйбіше есігінің алдындағы жапырақ жайған, бұтағы əудем жерді бүркеген жуан діңді өріктің түбінде тұр еді. «Сейтекті тағы да таба алмаған ау», – деп егіле жылап жіберді.

	«Көз алдымызда, əлдекімдер емес, ұлттық қауіпсіздікті қорғайтын мекеменің адамдары қолхат беріп, куəліктерін тастап тұрып алып кеткен адамның ізімқайым жоқ болғанын кім көрген? Ой, Алла-ай, бұл не деген жауапсыздық. Бұл не деген жауыздық...»

	Кешегі кең етек көйлегіне шолақ жең жасыл қамзолы жарасып, кеудесін кере немерелеріне, қариясына, келін баласына, тіпті келіп-кетіп жататын адамдарға шалқая қарап, əжім торлаған ақ дидарынан көңілі қош мейірімі анық көрінетін Жəмилə аз уақыт ішінде шөгіп кетті.



	Жер əлемді жайлаған қуаңшылықтан қаңсыған ен далада қалған жалғыз тал сексеуілдей қаңқасын əрең көтеріп, ақырын жүріп келе жатқан Жанысты аяды. Иə, аяды.

	Көз алдына оның жастық шағы елестеді. Бүгінгідей еденіне кілем төселмеген, неше түрлі жиһаз жинамаған, хрусталь люстра ілмеген, киізі де ескі алты қанат қоңыр үйде тіршілік етіп, шаруашылықтың қалың жылқысын бағатын, тік маңдайлы, қыран қабақ, қыр мұрынды, денесінде артық қырым еті жоқ, өңді, өткір қара көзі уайымсыз-қайғысыз жайнап жүретін Жаныс емес пе еді?! Жоқтықта жоқ екен деп мұқалмайтын. Тоқтықта тойдым екен деп əлдекімдер секілді шалқақтамайтын төзімді Жанысты қартайғанда осылай жасиды деп ойлап па еді. Құлтеқұла атымен жұлдыздай ағып шауып келе жатып қолындағы бұғалығын лақтырғанда қалың жылқының арасындағы шу асаудың мойнына дəл түсіретін. Сол сəтте асаудың мойнындағы ұзын қыл арқанды сүйретіп бос жіберіп, үйірден үзіліп жеке шыққанда қуып жетіп, сұңғақ денесі қалай тез қозғалатынын, садақтай иіліп жерден арқанды іліп алып тақымына басқанда есік алдында тұратын Жəмилə баладай қуанатын.

	«Болат майыспайды, бір-ақ сынады», – дейтін Жаныс бəйбішесінің жанына келіп, жүзіне қадала қарап сəл бөгелді де, ілгері жүріп кетті. Ол Жəмилəға сол қарасымен бəрін айтты. Жаныстың ызалы да мұңлы əжім торлаған көзінен Жəмилə да бəрін түсінді. Бəрін ұқты.

	Шекпенін, қалпағын өрік ағаштың шолақ бұтағына іліп, күнқағардың төріндегі креслосына отырып, еті қашқан тамыры адырайған салалы саусақтарымен жеңін түрді. Жəмилə жаздық үйден ақ кəстрөлді, Ернұрдың фирмасы жасаған өрнекті жеңіл ағаш тостағанды алып, дастарқанға қойды. Қылта мойын, имен сапты ожауды да сол фирманың шеберханасында жасаған. Қымызды сапырып дəу тостағанды толтырып Жаныстың алдына қойды. Жаныс та шөлдеген-ді. Тарамыс-тарамыс қолымен көтеріп дем алмай сіміріп, ыдысын қайта ұсынып, жіңішке мұртын сипады. Барлық қимыл-қозғалысына аянышты жанарымен қараған Жəмилə: «Бір-екі күннің ішінде мұрты да ағарып кеткен бе?» – деп ойлады.

	Қақпаны ашып, машинасының əр жерін шұқылай ішке кіргізген болып, жабығып, жасып жүдеп кеткен əжесін көргісі келмей қашқақтап жүрген Ернұр қақпаны кілттемек оймен солай қарай жүргенде Дəулетбайдың «волгасы» келіп тоқтады. «Волганың» артқы есігінен шыққан Дəулетбай Ернұрмен ұялы телефон арқылы үнемі сөйлесіп тұрған. Сондықтан мəн-жайдан толық хабардарды. Жүре қол алысып, үйге жеткенше сөйлеспеді. Сусындаған Жаныс қария мен Жəмилə да тіл қатыспаған. Əрқайсысы өз ойымен отырған-ды. Жаныстың үлкен атасы Дəулетбайдың жалғыз ұлы Іргебайға деп осы жерге сабанды көп қосып лаймен жапқан қоржынбас үйіне кім келіп, кім кетпеді. Ол кезде Жаныс жетіде шығар, бала еді. Атасы бір күні: «Ақтар келіп кетті», – десе, келесі күні: – «Қызылдар келіп кетті», – деп отыратын. Жаныстың есінде еміс-еміс қалғаны – маңдайында жұлдызы бар шошақ төбе бас киім кигендер дүбірлете келіп, «қырамын, жоямын» деп қинамай: «Ақтар келсе, тез хабар бер!» – деп кететін. Сол кезде:

	«Бəлшебек жеңді. Енді бай да, кедей де жоқ. Артель құрамыз!» – деген белсенділер көбейген. Іле-шала: «Арқадан ашыққан ел келіпті, ойбай, бірінің етін бірі жейді екен. «Аша тұяқ қалмасын, асыра сілтеу болмасын!» – деп бүкіл малын жинап ортаға алыпты. Содан ел жұтап, қаңғып кетіпті», – деген қауесет гүрілдеп жөнелді. Сол уақытта бір жасар қызын көтерген ерлі-зайыпты пайда болған үйлерінде.

	Атасы қоржынбас соқпа тамның бір бөлмесін босатып беріп, бір қазаннан тамақ ішкен. Бірінен-бірі сынық сүйем ғана аласа сегіз ағасы əкесі мен анасының ортасында жататын. Жаныс бір көрпе жамылатын. Бəріне ол кезде Жаныс жете түсінбейтін. Жоқ болған шығар. Бүгінгідей ананы ішемін, мынаны жеймін дейтін уақыт па, жаңа таныстары жан бауырдай араласып, ынтымақбірлігі жарасып еді, тоқ болды. Жалғыз қызыл сиырдың сүті май да, құрт та болды. Сондағы бір жастағы қыз – осы алдында отырған Жəмилə. Ең алғаш тағдыр қосқаннан бері санаса, жетпіс жылдан асыпты. Балалық шақтары бірге өтті. Бірі жігіт, бірі бойжеткен қыз болыпты. Əке-шешелері құда боламыз дегенше Жаныс пен Жəмилə бауырмыз деп білетін. Ағасы ағалық ілтипатын бұзбады. Қарындасы қарындастық ізеттен аттамапты.

	Қыр мұрын, қияқ қас, қолаң шашы тірсегіне түскен, гүл ерін, аққудың балапанындай ақ қызға айналадағы көрші-қолаңнан қызықпағаны жоқ. «Əнуарбек пен Алтынның қызына үйленген жігіт нағыз бақытты. Құдай қаласа, балама құда түсемін», – дегендер көбейгенде Іргебай мен Ақмоншақ шыдамады. «Біз келіссек балалар қайда барады. Əлі ештеңе ойларында жоқ. Алдымен Əнуарбек пен Алтынның көңілін табалық», – деп əзілқалжыңға шебер əрі жақын-жуық сыйлас ағайынның бəріне ықпалды Назарбек ағасының əйеліне сырларын айтып еді, əр кезде жақсылық десе жанын аямайтын абысыны ұзын əңгімені қысқа қайырып: «Əй, Əнеке, мына Алтын екеуің кешегі қиын күнде менің қайным мен келініме бауыр болғансың. Енді бұрынғы ата дəстүрі мен достықты сүйек жаңартумен жалғастырған құда боламыз. Біздің Жəкетай да жақсы жігіт. Сенің Жəмилəң да өз баламыз. Əкел қолыңды», – деп қолын алып, қол айқастырып қауыштырған да жіберген. Жаныс ең алғаш бұл əңгімені естігенде Жəмилəға қарауға ұялып, анадайдан көрсе айналып кететін. Жəмилəның бала кезден бергі жақындық сезімі сол құдалық деген сөз құлағына шалынғалы ынтық бір ықыласпен алмасып кеткендей əсер еткен. Көргісі келетін. Алыста жүрсе де көзінің қиығымен қарауға тырысатын. Ер балаларға қарағанда əйелдің əдемі аңсары ерте оянбай ма?...

	– Ассалаумағалейкум! – Дəулетбайдың сəлемі Жаныстың ойын үзді. Созып жіберген аяғын жинап:

	– Уағалейкумсалам! Кел, батыр. Төрге шық, – деді. Жəмилə қуанып кетті. Жақсы бір хабар еститіндей елегізіп:

	– Кел, Дəулетжан, кел-кел, – деп əлденеше қайталады. Дəулетбай да көңілді кейіп, ниет білдірді. «Өздері шаршап,

	Сейтекті күтіп жүр ғой. Жақсы сөз – жарым қуаныш», – деп «ырыс» деген түсініктемеге өзінше мағына бере дидарласып, əңгіме сабақтады.

	– Үй-іші, келін, балалар аман ба? – Жəмилə ылғи өз мұңзарымды айта бермейін деп ішке тарта тіл қатты.

	– Бəрі жақсы, апа!

	– Дəулетжан, біздің жайды естіген боларсың? – деді Жаныс.

	– Білемін, əке. Бүкіл ел естігенді мен неге естімейін.

	– Мұндай сұмдықты ес білгелі басымнан өткермеппін...

	Екі күннен бері прокурорына да, əкіматына да, сотына да, милициясына да бардым. Бұлардың бəрі: «Ұлттық қауіпсіздікті қорғайтын департаменттің ісіне араласа алмаймыз. Балаңызды қайда əкетеді? Ертең-ақ қайырады. Шаршамаңыз, хабарын білісімен Сізге айтамыз, қайта беріңіз», – деп шығарып салады. Мемлекет адамдарына сенбей, кімге сенесің? Сенемін. Сол сеніммен көңіл жұбатайын десем аяғы жым-жылас. – Жаныс амалсыздан сөзін аяқтағандай алақанын жайды.

	Дəулетбай үнсіз тыңдап отырып:

	– Əке, мен де қарап жатқаным жоқ. Естігелі ат үстіндемін. Ештеңенің шеті, шегіне шыға алмаған соң үлкен кісінің інісі Қайратқа бардым. Біле тұра бір септігі тиер деген оймен бардым. Қайраттың саясатқа, мұндай талас-тартысқа араласпайтынын білемін. «Үлкенсіз, ақылдасқалы келдім», – дедім. Ол кісі генералды біледі ғой. Бар жағдайды қоспасыз баяндап едім, тыңдап отырып, сіздің бұл жағдайыңызға жаны ашығандықтан жүрегі ауырғанын айта келіп: «Оны мен де түсінбеймін», – деді. Бұл жігіттің жұмбақ екенін, жоғары орын араласпаса өзінің жолдас-жорасының, тамыр-танысының қолынан келмейтінін ағынан айтты.

	– Бұл генералдың... – Жаныс сөзін шарт үзді.

	– Мен Сейтек келгенше тауға күзетші жібердім. Ерке күндіз малын жайғап, кешке үйге келіп тұрады. Қазір келіп те қалар. Генералға айтқанын орындататын бір-ақ адам бар көрінеді.

	– Ол кім?

	– Ол – облыстың əкімі Заңғар Нұрахметов.

	– Оу, оған кіру қиынның қиыны шығар.

	– Дұрыс айтасыз!

	– Жазылып қабылдауын өтінсем...

	– Көп уақыт өтеді ғой.

	– Енді не істеу керек?

	– Облыс басқаратын сыйлас азаматтармен ақылдастым. Олар ертеңгі сегіз жарымда дəлме-дəл кеңсесіне келеді дейді. Ақсақал сол сəтте жолықса, жолы болады дейді. Үлкен қарияларды ерекше қадірлейтін көрінеді. Ертең бар орден-медальды тағып, сағат сегізде облыстық əкіматтың күнбатыс қапталындағы қақпада күтіңіз.

	– Келістім.

	– Иə, ата-бабаңның асыл рухы қолдасын! – Жəмилə жақсы тілеумен бетін сипады.



	* * *

	Ертемен Қарағайлыдан шыққан ақ «Жигулидің» алдыңғы орындығында отырған Жаныс Аллаһ Тағаладан жолының болуын мың сан мінəжат етіп сұрады. Ол ат жалын тартып мінгелі не қиын сəтті басынан өткерген. Сонда да жаратушы иесінен дəл бүгінгідей жалбарына тілеу тілемепті. Бəлкім...иə, бəлкім, олай етуі Кеңес өкіметінің: «Құдай жоқ. Дін – у» – деген ойды барлық адамның миына күндіз-түні құйып насихаттауынан қалыптасқан, санасына сіңген шығар. Аллаһ Тағаланы аузына алмай, тек өзіне сенетін. Қыс қатты болып, ақ қар, көк мұзға қамалған қалың жылқы тайғанап, қия беттен құлап қырылғанда Құдайдың құдіретін аузына алмапты. Сай-салада теңкейіп-теңкейіп жатқан буаз биелердің өлігін əлі ұмытқан жоқ. Қарлы боранда қасқыр тиіп ыққан қоралы жылқының шұрқыраған даусынан қазір де кейде ұйықтап жатып шошып оянады. Сонда да Кеңес өкіметінен дəл осындай қысым көрмепті. Адал сеніпті. «Мемлекет малын баға алмадың, содан қырылды», – деп қинамапты. Сеніпті.

	Жаныс кірпігінің астымен ылғи салтанатты жиынға – жетінші қараша, 9 мамырдағы Жеңіс тойы секілді айтулы күндерде, тойларда киетін қара көк костюмына үш қатар етіп қадаған орденмедальдарына көз тастады. Ернұр Абылай хан даңғылымен көтеріліп, бұрынғы Республика алаңына жетпей солға бұрылып, Алмалы ауданының əкіматының алдына келіп тоқтады. Одан жоғары осы бостандықты, егемендікті армандап, мүмкіндіктерінше сол ұлы жолда күресіп, өмірін қиған ардагерлерге орнатқан екі қатар қола бюстің айналасын гүл көмкеріпті. Орталық алаң кешегі кеңестік дəуірде Орталық партия комитетінде қызмет еткен, қазақтың біртуар ұлы Дінмұхамет Меңдіахметұлының ізі əлі суымаған əсем тарихи ғимаратқа жетектейтіндей. Жаныс Алатауды қалқалаған, биік қаңқасын жуан-жуан жұмыр діңгектер көтерген үкімет үйіне бір сəт ойлана қарады. Талай-талай игі істердің кіндігі кесілген, миллиондаған адамдардың тағдыры таразыланған сұр үй ешкімді көрмегендей, ешкімді білмегендей...

	«Бұл үйдің табалдырығын мыңнан біреу ғана аттаған шығар».

	– Ата, мынау – біздің жердің нақты іс-қағазы, яғни, жердің актісі. Ал əне бір бөлегі генералға тəн қағаздар. Оның бетінде подполковник Кошкин Владимир Курцтің сенім хаты. Ал салапан мүшектегі – КНБ-шылардың қызмет куəліктері. Іске толық қанық болу үшін ол кісіге бəрін көрсетесіз, – деген Ернұрдың сөзі ойын бөлді. Екі қапталдағы даңғылдан машиналар тынымсыз ағылып, жүргіншілер легі де көбейе түскен.

	Анда-санда болмаса бұндай қағазды Жаныс көп ұстаған еместі. Салалы тарамыс-тарамыс тамыры адырайған саусақтарымен қымти ұстап, жолдың екі қапталына егілген, беті тегіс қырқылған тал шыбықты жағалап барып, бюстердің ортасындағы кең алаңқайдан өтті. Мемлекет үйіне кіретін өрнекті жуан-жуан темірден жасалған қақпаға жетті де: «Бастықтардың машинасы осы қақпадан кірер», деп түйді.

	Енді уақытты білейін деп қағаз ұстаған сол қолын көтеріп, білегіндегі сағатына қарағаны сол еді, ұзын қара машина жанына келіп тоқтады. Сасқалақтап басын көтеріп алды. Машинаның алдында отырған жіңішке сары жігіт лып етіп сыртқа шығып, желкесіндегі есікті ашты. Сол артқы есіктен сыртқа шыққан иығы кереқұлаш жауырынымен тұтаса келіп жуан мойын арқылы жалпақ шүйдесіне жалғасқан атжақты, кең, тік маңдайлы, қырмұрын, жүзі жарқын, қызыл шырайлы жігіт ағасының дөңгелек қой көзі күлімдеп, əлдекімге ұқсатты ма, таңдана қарап сəл тұрды да:

	– Ассалаумағалейкум! –деп қол созды.

	Жаныс қарсы алдында тұрған өзінен жарты метрдей ұзын, кең кеуделі азаматқа қалбалақтап шалқая қарап, жуан білекті шымыр алақанды қолын алды.

	– Оу, ақсақал, мұнда кімге келіп едіңіз?

	– Облыс əкімі Заңғар Нұрахметов деген азаматқа жолығатын шаруам бар, – əлгінде уақытты білмек болғаны есіне түсіп, білегіндегі сағатына қарап. – Ол кісінің келуіне əлі жарты сағат бар, – деді.

	– Бастықтар ерте де, кеш те келе береді, ақсақал, – деп əзілдеді Заңғар, теңселе басып, шалқалай жүретін. «Мені таныған шығар», – деді ме, кеңсе есігіне қарай сол жүрісімен жүріп барып, артына бұрылды. Қарт əлі қозғалмапты.

	– Оу, көке, жүрмейсіз бе?

	– А...а...а, менің сол азаматты ғана күтуім керек.

	– Қазірше менде күтіңіз. Келген соң шақырып аламыз.

	– Рахмет, рахмет! – Екі күннен бері облыстың бастығын күтіп зəрезап болған Жаныс баладай қуанып, соңынан ілесті. Көңіл дегенді қойсаңшы, алдындағы теңселе басқан азаматтың бірауыз жылы лебізі кəрі денесін жеңілдетіп жіберді.

	Үшінші қабатқа көтерілді. Айнадай жалтыраған, таза жіңішке тақтайдан өрнектелген үй еденінде алғаш рет жүрген. Жаныс кең дəліздің əшекейлі керегелеріне таңдана көз жүгіртіп келеді.

	Жан-жағына жалтақтай қарап: «Əй, дəм татқан құдыққа түкірмеу керек. Кеңес өкіметі қазақ қазақ болғалы көрмеген жақсылықтарды да көрсетті. Басқаны қайдам, біздің Қарағайлыға қарап-ақ бағалайыншы. Ең алғаш оншақты ғана соқпа там еді. Енді неше алуан темірмен шатырланған патшаның үйіндей көшекөше үйлерден көз тұнады», – деп ойлағаны сол еді, күншығыс қапталдағы алтындай сары қайың есік өзінен-өзі ашылып кетті. Алдындағы қайратты қоңыр шашын артына қайырған қайырымды азамат босағаға қырынан тұрып:

	– Кіріңіз, ақсақал! – деді. Осынша құрмет, сый көремін деп ойламаған Жаныс:

	– Өзің кіргін, балам, – деп шегіншектей берді.

	– Сіз кіріңіз. Əлгінде машинаның алдыңғы есігінен жылт етіп көрініп, артқы есікті ашқан жігіт қай жақтан кіргенін іште тұр екен, соған: – Ақсақалдың киімін ал! – деді.

	Жаныста қалпақтан басқа не бар. Соны шешіп, жігіттің қолына берді. Сол қолындағы қағазды қатты ұстағаны сонша саусақтары жабысып қалғандай еді.

	Кабинеттің оң жақтағы есігін ашып:

	– Ата, кіріңіз! – деді жас жігіт.

	Терезесі қиыр шығысқа қараған кеңсенің төріне ілген Дінмұхаммедтің жұлдызды портретінің түбінде отырған, өзін ертіп келген жігіт орнынан көтеріліп, алдындағы бүйірден қосқан столдың оң жағындағы орындықты қолымен нұсқап:

	– Келіңіз, отырыңыз! – деп өтінді. – Мен, сіз іздеп келген Заңғар Қобыландыұлы деген əкім боламын. – Жаныс тұрмақ болып ұмтылып еді:

	– Отырыңыз-отырыңыз. Қайсы ауданнан келдіңіз? Ел-жұртыңыз аман ба? – деді.

	– Қарасай ауданынан, балам. Қарасай ауданынан, – деп қайталады.

	– Батыр бабамыздың ауданынан екенсіз. Жақсы аудан. Сөз реті келгенде айта кетейін. Сол ауданға батырдың атын бергенде мен:

	«Қарасай батыр ауданы деп қоялық» деген ұсыныс айттым. Өйткені Қарасай, Ақсай, Жылысай деген секілді жер аты көп. Кейбіреулер сондай сайдың бірі деп ойлайды ғой. Оған осындағы білгіштер келіспеді. Батыр деген анықтаманы қосқанның еш артықтығы жоқ еді. Батырыңды дəріптедің дейтін кеңестік заңнан, тəртіптен құтылдық қой.

	– Біз қарапайым шаруамыз. Маған салса өзіңнің пайымдауың дұрыс.

	– Ал енді сіз қандай шаруамен жүрсіз?

	Жаныс саусағы жабысып қалғандай жармасқан қағазды алдына қойып, жағдайын анық-қанық түсіндіріп:

	– Жалғыз балам еді. Құдайдан көп-ақ сұрап едім. Бергені жалғыз болды. Соған да қанағат етіп едім. Мына зорлық-зомбылық етімнен өтіп, сүйегіме жетті! – деп кеңкілдеп, көз жасы тарам-тарам болып қатты жылады. Бұл Жаныстың ес білгеннен бергі өмірде екінші рет өксігін баса алмай жылағаны еді.

	– Сіз 1995 жылы алыпсыз. Ал генерал-майор жолдас 2003 жылы алыпты. – Заңғар Қобыландыұлы үлкен кісінің егіле-езіле жылағанын көріп қатты аяды. Əрі ызаға булығып өрттей жанды. Генерал-майордың осындай өзімбілермендік жасап, елдің дүниемүлкін, жерін зорлықпен иеленгені жайлы талай естіген. Бірақ, өсек-аяң шығар, көре алмайтын арамдардың арандатуы болар» деп ойлайтын. Байдың байға барымта жасауы бұрынғы заманда да, кешегі кеңестік дəуірде де болғанын сезетін. Жиырма бес жасынан ел басқару ісіне араласқан адам нені көрмейді, нені білмейді. Көрді. Білді. Қолынан келгенше кем-кетікке, жарлы-жақыбайға, момындарға көмектесіп-ақ келеді. Ол соларға көмектескенде қарымы қайтады деп күтпейтін. Азаматтық парызын адал атқарғанына риза болатын.

	Құнажынның құйысқан басарындай жерге бола дүниеқұмарлық жасаған генерал-майорды дəл осы сəтте көрсе, тепкілеп тастардай қаны қайнады. Қызынған денесі ду ете қалды. Бірақ қарттың көзінше долы қатын құсап артық бір ауыз сөз айтқан жоқ. Бар қағазды жинап қойып, орнынан тұрып келіп, қарияны қолтығынан демеп тұрғызып:



	– Шаршамай үйге барыңыз. Бəйбішеңіз бар ма?

	– Бар! – деді Жаныс.

	– Ол жақсы екен. Сол шешейдің шайын ішіп, тыныш жатып күтіңіз. Іс қалай бітті, солай хабар беремін. Міне, мына қағазға бар мекен жайыңыз, байланысыңыз түгел жазылыпты. Заңғар фамилиясына қайта көз тоқтатып бөгелді де, өткен жолы Президентпен бірге мемлекеттік қорықты аралағанда көрген келіншек айтқан «Дулатбаев Жаныстың келінімін» деген сөзін есіне түсіріп: – «Келініңіз қымызды жақсы ашытады екен. Сəлем айтыңыз!» – деп кабинеттен шығарып, көмекшісіне көлігіне апарып отырғызуды тапсырды. Көмекшісі Жанысты Ернұрдың жанына отырғызып, жылы қоштасты.

	Жаныс қария облыс əкімінен марқайып қайтты. Діттеп барған ісі бітпесе де көңілді қайтты. Ол халқына тəн қасиетті мінезқұлықтың, үлкенге деген сыйдың, құрметтің сақталғанына риза болды. «Текті тектілігін жоғалтпайды екен-ау», – деп кешегі өзін қабылдамаған аудан əкімі Бұққанов Талғатбиды есіне алды. Қабылдау кабинетінде бір сағаттан астам тостырып, көмекшісі арқылы қандай шаруамен келгенін анықтатып: «Ол – менің жұмысым емес. Ішкі істер департаментіне барсын», – деп есігінен қаратпай, жол сілтеп жіберді емес пе? Иə, сөйтті. Бұрын:

	«Облыстық партияға арызданамын», – десе, «Мансабымнан кетіп қалам ба» деп амалдың жоқтығынан тыңдар еді, Хрущевтің құйыршық саясатымен ауызданған Талғатбидің замандастары. Енді мына аумалы-төкпелі кезеңде қайтадан жалданып алып, суды сүт деп, сүтті су деп сендіріп, шоқтығына қол тигізбей жүр емес пе? «Жақсы жаман болса да, жаман жақсы болса да бір тартады тегіне» деп Бұхар жырау тегін айтпаған. Өлмесек бəрін көрерміз, – деді бəйбішесіне сыр ақтарып.

	Жаныс өткен жолы «мемлекеттік қорықты Президент пен облыс əкімі аралап көріпті» деп естіген. Заңғар Нұрахметовтің кеше:

	«Келініңіз қымызды жақсы ашытады екен», – дегенін бəйбішесіне айтып еді, Жəмилə ас үйде жүрген Еркеге дауыстап:

	– Ерке, əй, Ерке! – деді.

	– Ау, апа. Жай ма? – деп ата-енесінің жанына келді. Ерке атасының облысқа барған əңгімесін естігелі көңілі жайланып қалған. Жақсы сөз жан азығы ғой.

	– Осы базарларыңа облыстың бастығы келіп пе еді?

	– Жоқ, апа.

	– Атаңа «келініңіздің қымызы тəтті екен» депті кешегі облыс əкімі...

	Ерке екеуіне таңдана ойлана қарап тұрып, сылқылдап күліп жіберді. Ол бұлақ басында тосып отырып, вертолетпен келгендерге жолыққанын, сонда жөн сұраған облыс əкіміне электр жүйесін қырқып кеткені жайлы шағынғанын, ол кісінің тапсырмасымен үйге келгенде тоңазытқыштың гүрілдеп жүріп бергенін, сонда қымызын сіміріп болып аты-жөнін сұрағанда Дулатбаев Жаныстың келіні екенін айтқаны есіне түсті. Қуана күлген бойы:

	– Ой, апа, қызық. Сізге айтайын деп жүріп жұмыспен айналысып ұмытып кетіппін. Вертолет біз бие байлайтын жерге келіп қонғанда мен тұсынан өтіп бара жатқам, Президенттің жанында жүрген денелі кісі тоқтатып: «Қолыңдағы торсығың не?» – деді. Мен: «Қымыз торсығы», – дедім. «Бар ма?» – деді. «Бар», – дедім. Қолын созды. Бердім, ол кісі торсықтың аузынан қымыз ішіп болып жөнімді сұраған. Мен атамның аты-жөнін айтқанмын. Атам сол кісіге барған екен ғой.

	– Иə, балам. Мені де Құдай қолдаған шығар. Дəулетбай тура сағат сегіз жарымда келеді деген соң қайдан білейін. Ернұр екеуміз ерте бардық. Машинадан шығып, үкімет үйінің қақпасына жеткенім сол еді, зу етіп бір мəшине келіп тоқтады. Қоладан құйғандай сымбатты денесіне шап-шақ сұр костюм киген азамат жарқылдай келіп сəлем беріп, кеңсесіне қарай аяңдап бара жатып, артына қарап: «Оу, қария, неге тұрсыз?» – дейді, облыс əкімін күтіп тұрғанымды, оның келуіне жарты сағат барын айтып едім.

	«Менің кабинетімде күтіңіз. Келгеннен кейін шақырып аламыз», – деді. Сөйтсем күткен азаматым өзі екен. Біз аңқаумыз ба, жоқ ақылсызбыз ба, кейде түсінбеймін, – деп Жаныс та жымиды. Бəйбішесі таңдана қарады. Көптен бері қариясының езу тартып жүзін жылытқаны осы.

	– Момынның ісін Құдай Тағала қолдайды деген рас. Сейтегім келсе, ақсарбас саулық садақа. – Жəмилə келініне қарап: – Қанша күн болды кеткелі? – деді.

	– Үшінші күн.



	* * *

	Күнде кешке фазендаға келетін Ринат тышқанмен ойнаған сиям мысығы секілді күні бойы өз көрін өзі қазып титықтаған Сейтекті қарауылға тігіп, айналдыра атып өзіне-өзі риза болатын. Сейтек алғашқыдай үрейленіп құр сүлдесін сүйреп шықпайтын. Үйренген. Өлмеген соң адам бəріне көнетін секілді.

	Сақал, шашы өскен, сұңғақ бойы еңкіш тартқан, шүңірек көз, қараторы. «Бен Ладеннің досын» Магамед қамаққа айдап бара жатқанда Ринат:

	– Ертең ақырғы күнің. Кешке тарта Вадим ұялы телефоныңды береді. Жеріңнің қағазын əкең барған кісіге берсе берді, бермесе... Адамды азаптаудан нəр ала ма, оның дөңгелек ақсары жүзі қызара бөртіп, рахатты бір күйде қарқылдап күліп тұрып, соңғы шешімін айтпаған. Оны Сейтек қырынан қарап тыңдады. Ойын толық айтпаса да түсінді. Сол жақ қабырғасы ауырса да Бекең мен Магамедтің тепкілеуінен қорғанып қазған көрдің тереңдігі кіндігіне жеткен. Жауап қатпады, ілбіп есікке қарай жылжыды. Сол сəтте қолындағы автоматты Кошкин Владимир Кутцке ұстата берген Ринат тағы да қарқылдап қатты күлді. «Мынау барып тұрған қанішер ғой. Ел құрметтеген адамнан да осындай бала туады екен-ау. Біздің үкімет қандай адамға мемлекеттің ең жоғары шенін беріп, шекпенін кигізген», – деп ойлады Сейтек.

	Жаныс қария кабинетінен шығысымен Заңғар іске кіріскен. Егемендікті алған сəттен бұрын мемлекеттік жауапты қызметтерді атқарған ол барлық жұмыстың қыры мен сырына қанық-ты. Республикалық прокуратурада да, облыстық прокуратурада да, қалалық прокуратурада да, Ішкі істер министрлігі мен облыстық қоғамдық тəртіптің сақшыларында, Ұлттық қауіпсіздікті қорғайтын орындарда да сенімді-сенімді азаматтары бар-ды. Бəрін жеке-жеке шақырып, тез бітіріңдер деп тапсырма берді. Ринат Халиевтің өзіне арнап жеке папка ашып еді, кеш батқанша «қарны» қампайып шыға келді. Дүниеге тоймайтын қанағатсыз пенде нақылдың қуыс кеудесі екен.

	Ринат Халиевтің жиған-терген қазынасы, иеленген жері, техникасы, ұшақтары, қару-жарағы Еуропада да, Африка, Азияда да бар, кішігірім мемлекеттің бірінен артық, бірінен кем еді. Жанында жүрген жап-жас жігіттің осынша пысықтығына Заңғар таңғалды. Республикадағы ең жас, ең ықпалды азамат екеу болса бірі, біреу болса өзі, қару-жарақ, оқ-дəрінің, жеке əскери кадр даярлап ұстаудың неге керегі бар деп ойланбапты.

	Кейде əркім-ақ: «Менің өзім ғана білетін басқа тірі пенде білмейтін құпия», – деп өзін-өзі алдайды екен. Мына жер астын, үстін, аспанды тіміскілеген заманда мемлекеттік бүкіл механизмді іске қосып жібергенде бəрін-бəрін алақаныңда тұрғандай көреді екенсің.

	Ринат «Президентті қорғайтын ерекше əскери жасақ құрамын» деген желеумен ұйымдасқан қылмыстық топ құрып, оның заңсыз əрекеттерін 1996 жылдан бастап жүзеге асырған. Бұл топ өте құпия түрде жұмыс істейді екен.

	Дəулетбаев Жанысқа аудандық соттың адамын алып барған подполковник Кошкин Владимир Кутц ешқандай Президентті қорғайтын заңды құрамда жоқ. Куəліктегі аты-жөні дұрыс емес, басқа адамға жазылған. Сурет соныкі болғанымен, нағыз атыжөні: жасырын ұйым құрған дисанденттік тізімде Кошкин Владимир Кутц. Ал майор Бекен Марқабаев, Берік Мұхтаров, ұзын саны əскери полкке жетерлік қызметкерлер «мемлекеттік құқық қорғаушы міндет атқарады» деген жалған құжатпен содырлық жасаумен айналысқан. Жоғарғы билікті зорлықпен басып алуға бағытталған ойларын іске асыру жолында жұмыс істейтіндерді Израйль, Мысыр секілді мемлекетте даярлықтан өткізген сенімді адамдармен толықтырып отырған. Күдік тудырмау үшін Ринаттың ел басшысының əбден сеніміне ие болған беделін, əскери шенін пайдаланған.

	Шет елде əскери даярлықтан өткізген адамдарын Алматы қаласы, Алматы облысы секілді ірі қалалардағы ұлттық қауіпсіздікті қорғайтын мекемеге, салық полицияларына, кедендік жүйеге орналастырып, ірі көлемдегі жаңа əскери техникамен, қару-жарақ оқ-дəріні 57123 жəне 864 санды жалған актімен есептен шығарып, иеленгенін анықтайтын мəліметтерді жинақтады.

	Заңғар осындай қолына түскен нақты дəлелі бар іс-қағазына қарап отырып, шет елден Қазақстанға 1000-нан астам у түрін заңсыз əкелгенін оқығанда: «Бұл сұмдық елді умен қырғанда өзі не істейді?» – деп еріксіз тұрып кетті.



	Қолын шалбарының қалтасына салып, кабинетінде ары-бері ұзақ жүрді. Ұзақ жүргенде жай жүрген жоқ, неше түрлі үрейлі ойдың теңізінде жүзді.

	О бір жылдары Ринатпен бизнестік жолға қатар шыққан елге есімі белгілі азаматтардың: «Мемлекеттік төңкеріс жасауға бір-ақ адым қалды», – деген əңгімелері бір сəт ел ішінде қылаң беріп, бұл сөзді айтқан азаматтарды қуғындап, кейбіріне кінə тағып, жауапқа тартып, аяғы сиыр құйымшақтанып біткені есіне түсті. Оппозициялық ерікті газеттерге əлденеше рет талдап отырып дəлелдеп жазғанымен, мемлекет басшылары үн-түнсіз естімегенсіп қойғанын біледі.

	Соның ең бастысы – сонау кеңестік дəуірде. «Кеңес елі – өз елім». Кеңес Одағының қай түпкіріне барса да «өз жерім» деп еркін жүретін уақытта Ресейде, Қырғызстанда, Өзбекстанда, Тəжікстанда, Түрікпенстанда, Қарақалпақ автономиялық республикасында тұратын қазақтар арғы ата-тегінің қонысын іздемеген. Алматы қаласына, жақын Алматы облысына ағылып келе бастады. Заңғар да сыртқа теппей, ешкіммен келіспей Алматының айналасындағы ауданнан жер берген. Ол жасаған жақсылығы біреуге ұнаса, біреулерге ұнамайтын. Кейде сол алып-қашпа өсек аяң өрттей лаулап алдынан шығатын. Осындай қарбалас жұмыс аз ба? Көп. Сол саясатпен айналысуына мұрсат бермеген-ді. Əрі Ринаттың əкесімен құдайы көрші. Көршілік парызға адам екі дүниеде де жауап береді. Заңғар басында бұл қағазды алғашқы əсермен, етқызуымен жинатқан. Республикаға беделді əкім Заңғардың талап-тілегін сеніп тап-сырған адамдары тез əрі таза орындады. Егеменді елін өркендетуге бар күш-қуатын аямаған Заңғар дəл бұлай болады деп ешқашан ойламайтын. Ел басшысына əділеттілігімен, адалдығымен белгілі азамат қандай жағдайда да ойын ашық айтудан тартынбайтын. Бұл жолы ерекше тұйыққа тірелді. Адамдар арасындағы ғасырлар бойы қалыптасқан салтдəстүрден аттап өте алмады жəне күш көрсетіп жеңе алмасын да білді. Қара папкіде жинаған Ринаттың даярлығы кез келген заңға бағына қоймасын да түсінді. Ринаттың бұл ісімен айналысатындар ерте ме, кеш пе табылар. Мен мына Қарағайлыда тұратын қарияның мəселесін бір жолға салайын. Ол үшін сыйлас генералмен жылы сөйлесіп қана келісермін, – деп телефон шалды.



	– Сəлем, жолдас генерал-майор!

	– Бұл кім?

	– Мен – Заңғар ағаңмын.

	– Сау-саламатсыз ба, аға?

	– Рахмет.

	– Жай ма? Сіз ешқашан телефон шалмайтын едіңіз.

	– Ақылдасатын бір əңгімем бар еді.

	– Айтыңыз. Біз сіздің қандай шаруаңыз болса да даярмыз.

	– Рим! ол кездескенде Рим... деп еркелете сөйлесетін.

	– Қуаныштымын. Аға мен іні солай болу керек қой.

	– Маған кіріп кетуге уақытың бола ма?

	– Ағасы шақырғанда інісі уақыт табады. Сағат 12-де сізде боламын.

	– Рахмет. Қуана күтемін.

	Генерал-майормен жылы сөйлескеніне риза болды. Алдындағы қалың папкідегі ол жайлы жиналған мəлімет, дерек, дəлел дəйек қаншама қағаз жүзінде нақтыланғанымен, Заңғар сенбеді. Оны жамандыққа қимады. Папкіні ашып, Дулатбаевтың жерге алған актісін бөлек алып қойды да, сыртына «таласым жоқ» деп жаздырып, баласын СВО-дан босат деп сұрамақ болды.

	Қабылдау бөлмесінде өзін күткен адамдар да, көмекші əзірлеген аудандарға жіберетін іс-қағаздар да жеткілікті еді. Алдымен іс қағаздарға көз жүгіртті. Қол қоятын жерге қолын қойды. Ал, жоғарғы жақтан келген қатынас қағаздарды айналысатын орынбасарларына бағыттап, қоңырауды басып хатшы қызды шақырып қолына беріп:

	– Əрқайсысына қашан жібергеніңді анықтап, тіркегін, – деді.

	Хатшы іс-қағазды алып, бұрыла беріп:

	– Кешіріңіз. Сізге Қарасай ауданының əкімі Бұқпанов жолдас келіп отыр, – деп хабарлады. Заңғар оң жақ иығын көтере қиғаш қарап, ойлана қалды да:

	– Кірсін, –деді.

	Көлденеңімен биіктігі теңесіп кеткен, жасының жастығына қарамай шашы да ағарып кеткен Талғатби бұрын ақжарқын сəлемдесіп, еркін сөйлейтін. Бұл жолы қипақтай басып келіп, күмілжи сəлем берді.

	– Шаруаң қалай?

	– Жақсы, Зəке, жақсы.

	– Басқа жайды қоя тұр. Мына қарияның жеріне неге тиісесің?

	– Зəке-Зəке, былай əлгі жер бастығы...

	– Тоқтат! Жерге шешімді əкім шығарды. Жердің иесі бар ма, жоқ па анықтамай сен не бітіріп отырсың?

	– Ім...ім. Генерал-майор сұраған соң...

	– Жер сұрағаны үшін ол кінəлі емес, жоғары лауазымды азаматты заңсыз іске араластырған сен кінəлісің. Бар да қариядан өзің кешірім сұра. Қалған мəселемен кейін сөйлесемін, – деп, əңгімені қысқа бітірді.

	Заңғар келген адамдарды түгел қабылдады. Көмекшісін шақырып, генерал-майор Ринат Халиевті күтіп алуды тапсырды. Дəл сағат он екіде кабинетіне кірген бойы ортадан сəл биік, жымия күлген ақсары жігітті Заңғар құшақтай қарсы алды.

	Қолтығынан алып келушілерге арналған орындықтың оң қапталына отырғызып, орнына барып жайғасып:

	– Қал қалай? –деп əдеттегісінше ақжарыла қарады.

	– Жақсы, аға!

	– Сенің де уақытың тығыз болар.

	– Айтар шаруам – мынау. – Ол жұмысқа келген бойда бөлек қойған Дулатбаевтың іс-қағазын қолына алды. – Сен Қарасай батыр ауданынан жер алыпсың. Жер алғаның жақсы. Бірақ ол жер сол ауданды алғаш құрушылардың бірі əрі елдің құрметті азаматы, тіпті, сенің үлкен қайын атаңды жақсы білетін, сыйласатын Дулатбаев Жаныс деген қарияға 1995 жылдан бастап тиесілі екен. Аудан басшылары қателесіпті. Қартты қапаландырмай, жерін өзіне қайыралық. Міне, мына қағаздың сыртына «қарсылығым жоқ» деп қолыңды қой да, СИЗО-да жатқан баласын аудандық Ішкі істер басқармасына тапсыр, – деп жер актісін Ринат Халиевтің алдына қойды. Генерал-майор дəл осындай төтесінен қоятын əңгімені күтпеп еді, көгілдір жанары жылтылдап, өңі қызара бөртіп кетті. Кеудесін тіктеп сəл ойланып отырып:

	– Сіз сұрасаңыз қандай проблема болмақ, – деп қолын қойды.

	Бар мəселені қолма-қол шешіп, қолма-қол іске кірісетін Заңғар ұялы телефонын ұсынып: – Жігіттеріңе Дулатбаев Сейтекті Қаскелең түрмесіне жеткіз деп тапсыр. Мен аудандық милицияның бастығына қабылда деймін.



	Ринат Халиев Заңғарды көптен білетін. Ұсақ-түйек мəселеге көңіл бөлмейтінін, пыш-пыш əңгімеге жоқ, турашыл мінезіне, айтқанын орындайтын адалдығына қызығатын. Сондай-ақ өзі ерекше құрметтейтін адамның осы жас мемлекетті құрғаннан бергі жан досы екенін де жақсы білетін.

	– Ринат, екеуміздің де сыйлайтынымыз бір адам. Осы елдің де, жердің де иесі – сендерсіңдер. – Жігіттеріне тапсырма берген сөзін естіп отырып, генерал-майор қайырған ұялы телефонды алып, орнынан жұлқына көтерілген Заңғар: – Рахмет, сыйлағаныңа рахмет, – деді. Барлық сенімді адамдарын іске қосып жинатқан фактілерді айтпай-ақ, көрсетпей-ақ шешермін дегенін ұмытып кетті ме, алдындағы қара папкіні ашып, жер актісін салғанда Ринаттың өзіне таныс бір топ «КНБ қызметкерлерінің» куəлігі көзіне оттай басылды.

	– Заңғар Қобыландыұлы, сіз біздің жігіттердің куəлігін қайдан алғансыз? – Ол əп-сəтте тілінің ұшына келген «астыртын артымнан компромат жинап жүрсіз бе?» деген сөзді айтуға оқталып тоқтады.

	Өмірге қалада келіп, қалада өскен Ринат көңіліне келгенін кім болса да айтып қалатын. Бұл жолы Заңғардың мысы басты ма, жоқ оған деген сенім жеңді ме өзін-өзі ұстады.

	– Ол – өзіміздің қауіпсіздікті қорғайтын жігіттердің куəлігі! – деп Заңғар сасқалақтай жалтарды. Бұл да оның өміріндегі алғаш рет ақталуы еді.

	Ринатты қабылдау бөлмесіне өзі шығарып қайтты. Кабинетіне оралғанда алдында жатқан қалың қара папкіге көзі түсті. Ол папкідегі құпия шындықты жинаған адамдарға да жан керек. Ерте ме, кеш пе ар алдында, заң алдында жауап береді. Заңғар қара папкіні көтере ұстап, сейфтердің ішінде кілті тек өзінде ғана бар сейфке ақырын қойып: «Ел басына екі талай күн тумаса, осы есіктен шықпа!» – деп қайта бекітті.



	13



	Көзін байлап машинамен əкелгеннен кейін көгілдір аспаннан басқа ештеңе көрінбейтін полиэтиленнен жасалған қоршауда өз көрін өзі бүгін соңғы рет қазып жүрген Сейтек сырттағы ұялы телефонның шырылын естігенде шошып кетті. Бұл Заңғар Нұрахметовтің өтінішімен телефон шалған Ринат Халиев еді. Қас қағым уақытта Сейтектің басында екі түрлі ой ағыны тоғысты. Үміт пен күдік алма-кезек ауысып, жан дүниесі дауыл шайқаған теңіздей тулап тұрғанда автоматтың ұңғысы қоршауға бұрын кіріп:

	– Ары қарап, қолыңды артыңа ұста! – деген Магамедтің əмірі естілді. Сейтек айтқанын орындады. Сəл қарсылық жасаса, атып тастайтынына көзі жетті.

	Түнде тынысы бітіп, ауа жетпей алпарысып жатып, қамақтың есігін тепкілегенде, бетіне қара тор киген адам тамақ беретін терезеден қарап:

	– Жан тəтті, ə? – деген. Ол қолындағы рацияны аузына апарып:

	– Аш вентиляторды! – деді əлдекімге. Жер астындағы қамақта отырғандарды жəбірлеудің бір түрі – ауа келетін қақпаны жауып, əл-дəрмені таусылғанда: «Айтқанымды орындайсың ба, жоқ орындамайсың ба немесе қойған талапты атқарасың ба, жоқ атқармайсың ба?» – деп қинайтын.

	– Бен Ладеннің жансызы. Бүгін ең соңғы күнің. Кешегі кешкі сөз есіңде ме? Соны орында! – деді. Сейтек генерал-майор екенін даусынан таныды. Түнде жатарда қарауылдан құтылған соң үндемей кеткенімен, жерді бермек болып шешкен.

	«Əке-шешемді жылатып, балаларымды қинағанша алар жерін алсын. Сол жерсіз де күн көріп, осы жағдайға жеттік. Менің пікіріммен олар да келісер», – деген тоқтамға келген.

	Ауасыз өмір сүру қиын екенін Сейтек басына түскенде білді.

	Аузы кеуіп, тілі жабысып, оралымға келмей қиналып жатып:

	– Ор...ын дай...мын! – деген. Сол уəдесі есіне түсіп: «Енді босатар», – деп үміттенген. Магамед қолына кісен салып, көзін байлап, аузын скотч деген пəлемен желімдеп, желкесінен итеріп əкеліп, машинаның артқы есігінен кіргізді. Кісеннің бір тармағын орындыққа бекітіп жайғастырды. Ол адам емес қасқыр жетелеп жүргендей машинаға от беріп, жылдамдыққа қосты. Алдыңғы орындықта отырған Владимир мен Магамедтің сөзі естілмейді. Сейтек: «Бұлар көрімді қаздырып бітпей қайда алып барады. Əлде жаңағы сөйлескен генерал-майор болар. Атып таста деді ме екен. Атса, осы даяр көрге атар еді ғой. Көме салса, кім табады. Ешкім де таппайды. Осы мен қандай түрмеде жатырмын.



	Жоқ, əкем бар қағазды ал да, баламды əкеліп бер деген шығар...» Осындай оймен əр ағаштың бұтағына жармасқандай болып келе жатқан Сейтек машинаның өрге қарай жүріп келе жатқанын анық білді.

	«Иə, тауға бара жатырмыз» деп ойлап үлгерген жоқ, оң жаққа қарай жалт бұрылды. Асфальт жолмен жүрген машина қапыда кез болған жардан ұшардай шошына ұмтылып тоқтады. Есік ұзақ ашылды. Сейтек қапырық машина ішінде қара терге түсті. Бір мезгілде екі-үш адам сөйлесіп келіп, машинаның артқы есігін ашып, Магамед орындыққа бекіткен кісеннің кілтін бұрап тұрып:

	– Тез сыртқа шық! – деп бұйырды. Мал айдағандай қақпалап келіп есіктен кіргізіп, көзіндегі байлауды шешіп, аузына жапсырған лентаны алды.

	Кірген қомалақтың ішін шолып шыққан Сейтек өзінің бойынан жоғарғы адам басы сыймайтын терезеден Алатаудың сұлбасын көрді. Ызғарлы цемент кереге кеудесін екі күн емес, екі жыл қысқандай. Көз алды торланып, демі дірілдей шықты. Алқымына өксік келіп тірелді. Мұндай қорлықты көремін деп өзі де, көреді деп танысы, достары да ойлап па еді. Жоқ, бір көруді армандаған Алатауға қайта көз жүгіртті. Қарсы қабырғадағы нар төсекке қарай аттағаны сол еді, есікке кілт салған тықырды естіп, артына мойынымен бұрылды. Темір есікті ашып, ішкі арматурадан жасаған тордың құлпысын алған, кəдімгі өзіне таныс милиция киімін киген жігітті көргенде етене танысымен кездесетіндей асыға қимылдап, соған қарай жүрді. Жете бергенінде: «Шық сыртқа, Дəулетбаев!? – деді милиция сержанты.

	Биік қоршаудың үстінен тікенек сымтор керген түрменің кең ауласына аяғы тигенде жылы самал желпіген дымқыл жердің иісі аңқасын жарып өтті.

	Сержант:

	– Соңымнан ер! – деп Ішкі істер басқармасының ғимаратына қарай бастады. Ол Сейтекті аудандық бастықтың есігін ашып кіргізіп, өзі сыртта қалды.

	Подполковник орнынан күле көтеріліп, жылы сəлемдесіп:

	– Отыр! – деп жан-жағына орындық қойған ұзын сары столды нұсқады. Қоршаған орта оп-оңай сазбалшықтай илеп, ырқына бейімдеп алатынына дамбай қамай қалады. Алжамандық, қатыгездік қоршаса, өмір есігін ашқалы сол қатыгездіктің тұтқыны болғандай тұйықталады. Ринат, Владимир, Магамедтің қарым-қатынасы Сейтекті ғұмыры мұндай ілтипатты көрмеген жанның халіне жеткізген. Ол өзгерісті сырт қарағандарға байқатпағансығанымен, өзі де сезбейді. Бар адамға сенбейді, үреймен қабылдайды.

	Ең шеткісіне барып, тізе бүкті. Подполковник əдеттегі сыпайылығы:

	– Заңғар Қобыландыұлы сəлем айтты. Бəрі де жақсы болады, – деді. Сейтек Ішкі істер басқармасының төрағасы айтқан сөзді бар зейінімен тыңдағанымен, Заңғар Қобыландыұлы дегеннің кім екенін, оның Сейтекке неге ықыласы түсіп сəлем айтқанын түсінбеді. Қамауға алынған аз уақыттың арасында адамдарға деген түсінігі, түйсігі шұғыл өзгерген еді. Бəрі саналы, салиқалы пенделерше сөйлеспейді. Адам құқығын қорғайтын мемлекеттік қызметкер деп бағалайтындардың өз уақыты болса да, өле-өлгенше санасына сіңіріп таңба салған қарым-қатынасын көріп, біліп түңілген. «Жаңа қазақстандықтардың» бəрі Сейтекке жаналғыш, адамды хайуаннан да жаман азаптаушы секілді болып көрінді. Дүние үшін, жеке өз пайдасы үшін бүкіл ұлт болып ғасырлар бойы жинаған, сақтаған халық қазынасын тəрк еткен тəубасыздар болып көз алдына елестейді. Ринат Халиевтің «Бен Ладені» бастыққа біртүрлі жирене қарады. Осындай əрі-сəрі ойда: «Күтейін. Əлі ақ айдаһардай аузын ашып, тісін көрсетіп, генералға жеріңді бер дейтін шығар. Айтқанына көнбесем, бұл да оның кейпін киеді. Жоқ, аш пəледен қашқан дұрыс. Сұраса дегеніне келісейін».

	Подполковниктің телефоны қоңырауын соқты. Ол кешірім сұрағансып, қолын сəл көтерді де, орнынан тұрып барып телефон құлағын көтерді. Көтерді де көңілдене сөйлей жөнелді.

	– Сəлем, ə...ə...ə, Заке, сіздің тапсырмаңызды қазір орындаймын. Міне, өзімен əңгімелесіп отырмын. Жақсы-жақсы. Айтамын, айтамын. Бəріне міндеттеймін. Сау-саламат болыңыз. – Ол Сейтектің қарсысына келіп: – Ал, кеттік, – деді.

	Қолынан кісен алынғаннан бері Сейтек өзін еркін сезінгендей. Шапкісін жүре киіп сыртқа беттеген төрағаның соңынан ерді. Ұстараның жүзіндей сағатына сан құбылған тіршілікке байлам айтып үлгермейсің. Осыдан бір-екі күн бұрын Сейтек КНБ-ның ба, жоқ, қаладағы аудандардың қай түрмесінде отырғанын, қайда жүргенін, жатқанын білмей нала болса, енді облыстағы үлкен бір ауданның Ішкі істер басқармасының төрағасы Алматыдан соғылған телефонның əмірімен елпең қағып жүр. Ілтипатына ие болып қастерленіп, қара «Мерседеске» отырып, Қарағайлыға қарай ағып барады. Бала кезінде əкесі Жаныс: «Сəуір болмай айранға тоймайсың», – дейтін-ді. Сол айраны көп ай да аяқталып қалған. Райымбек елді мекенінің күнбатыс қапталындағы жайын балықтың жонындай дөңдегі зираттың тұсына келгенде подполковник аруақтарға тəубе етіп, бетін сыйпады. Сейтек те,

	«Мерседесті» жүргізуші де қайталады.

	– Мен мектепке барғанда мына қапталда бір шоғыр ғана зират бар еді, бұл күнде қалаға айналды. – Төраға осы ауылдың тумасы екенінен хабар берді.

	– Менің ең үлкен атамның да зираты осы Райымбекте, – деп Сейтек те ауыр күрсінді.

	– Қарағайлыға қашан бардыңдар?

	– Сол үлкен атамыз 1905 жылдары орыстар келгенде шығыса алмай, тауға шығып кетіпті. Кейін дүниеден өткенде ата-бабасының жанына əкеліп жерлепті.

	Сейтекке сол иығынан қарап отырған подполковник:

	– Əкеңнің аты кім? –деді.

	– Дулатбаев Жаныс.

	Тар көшеден бір топ ит таласа-тармаса өтті де, жүргізуші тежегішті қатты басып, машина өңмендеп барып тоқтады. Əңгіме де кілт үзілді.

	Елдің жұмыстан, базардан қайтқан шағы болар, лек-лек машина тасқыны жоғарғы жолға шыққаннан кейін көбейіп кетті. Жолдың жан-жағына артық дүниесін жайып, ашық базарға айналдырғандардың арасынан ине өтпейді. Еркін өмірдің, кең дүниенің, таза ауаның қаншалықты қасиетті екенін түсінуге, бағалауға ұзақ ғұмыр сүру шартты емес екенін адам басына қиын іс түскенде біледі. Сондай зобалаңды күн өтісімен ұмытып кететіндер де аз емес. Жол бойындағы мүшекке қайтадан көмірін, құмын, қиыршық тасын, вагон-вагонға тыққан цементін салып сатқандар мен бір-екі сиырының сүтін, қатық, май, құртын, «қара базардан» арзанға сатып алып, бір-екі теңге үстіне қосқан аяқ киім, сулық секілді ұсақ-түйектерін пұлдағандар онсыз да тар жолды одан

	бетер тарылтып, жан-жағынан қысқанда басқа тіршілікке көңіл бөліп береке табу мүмкін емес-ті. Осы жол бойындағы халықты тəртіпке шақыратын, сауда-саттықтың адал-харамын анықтататын Ішкі істер департаментінің бастығы қаулаған қақтығыстың, қарбаластың ортасында – бейне отты кешіп келе жатқандай еді.

	Тау етегін көктей жүріп Таусамалы елді мекенінен өтіп, Қарағайлыға бұрылғанда жолдың жан-жағындағы сауда жасаған лаулаған жанды өрттен сытылып шыққандай болды. Қара «Мерседес» машинасына отырған үшеуі енді жолды тарылтқан, жан-жағын қысқан сауда жасаушыларға жалтақтамай, алдарына қарады. «Кемедегінің жаны бір» болғанымен, əрқайсысының да білгісі келген мəселесі бар еді.

	Аудандық Ішкі істер департаментінің төрағасы облыс əкімі Заңғар Нұрахметовтің тапсырмасын орындап, генерал-майордың тұтқынын үйіне əкеле жатыр. Осы ауданның тұрғыны екенін білгенімен, оған Заңғардың қандай қатысы барынан хабарсыз. Қамақтан кабинетіне əкелген сəтте Заңғар телефон шалды, жөн сұрап та үлгермеді. «Міне, шығып бара жатырмын», – деп айтты да, Сейтекті ертіп есік алдында тұрған машинаға отырды.

	Сейтек өзіне де, елге де құпия түрменің қайда екенін ойлап, шеті, шегіне шыға алмай торықты. Ол осы жарты ғасырға жуық ғұмырында қамақ емес, милицияның алдында отырмапты. Бүкіл өмірін түрмеде өткізгендер басынан кешпеген азап пен тозақтан құтылып келе жатқандай. Қарағайлы Алатаудың алақанындағы кешегі бір шоқ гүлдей ауыл емес, қанатын кең жайған. Күншығысы əсем Алматымен жалғасты. Ал етектегі Таусамал елді мекені бір саулықтың емшегіне жармасқан егіз қозыны елестетеді.

	«Мерседес» кеңшардан жоғарғы алма бақтың шетіндегі жалғыз талдың түбіндегі үйдің тұсына келіп тоқтады. Бұл – «Əулиетал», Дулатбай ұрпағының Отаны.



	14



	Көк мəуіті костюм-шалбар киген Жаныс үйден жалғыз шықты. Өрік ағаштан сəл ұзап барып, қалт бөгелді. Тор-тор ақ қалпағын түзеп, асықпай шалғы мұртын сипады. Жағасы қалқайған ақ көйлектен көрінген қылтанақ мойны айналасындағыны елден бұрын көріп-біліп, өзінше ой түйіп үлгеретін кəуек бас пен қуыс кеудені шаққа жалғап тұрғандай... Соңғы кездегі ел аман, жұрт тынышта басынан өткен дауыл оған оңай соққан жоқ еді.

	Сейтектің аман-есен келуі қам көңілін жұбатқаны болмаса, жанын жылытпады... Бұл жаңа қоғамға түсінбейді. Қазақты қазақ тонаса, қазақты қазақ қорласа, зауал ғой, зұлымдықтың аяғы немен бітеді. Бір жолға жеңді. Онда да мемлекеттік заңның күшімен емес, жайды түсінген жақсы азаматтың шарапаты тиді. Ертең қайтеді?.. Ой жетпейтін шың, көз жетпейтін шыңырау... Шырғалаң бір шым-шытырық тіршілік қайта айналып соқпасына кім кепілдік береді. Өштескен қарсақ құлағымен ін қазбай ма? Осындай зорлықты көрген жалғыз өзі ме? Жоқ барша жұрттың арқалаған азабы ма? Кедейдің бəрінің көрген күні, атқан таңы тозақ шығар.

	Сыртқа сырын ашпас, мұңын шақпас. Теңдік алғанда көрген жақсылығымыз осы ма?!

	Жаныстың құлағы шыңылдап кетті. Қаумалаған күмəн-күдік пен қаруын кезенген қауіп. Жанын жай таптырмайтын сұрықсыз сұрақ. Қорғанар күші жоқ. Тиянақты тоқтам айтар, жол табар қауқары тағы жоқ. Қарапайым шаруаның тірлігі – тиегі жоқ домбыраға ұқсас еді.

	Жаңадан дəндері шырайлана бастаған алма баққа қытымырлана қарап тұрып: «Осы маған артық байлықтың керегі не?» – деп өзінен-өзі сұрады. Жауап беріп үлгермеді, есіктен буыншақтүйіншегін көтере сөйлей шыққан бəйбішесі Жəмилə ойын бөлді. Бүгін екеуінің осы Қарағайлыда бірге өскен туысының əрі досының дүниеден қайтқан күні. Алматыда тұратын баласы Дəулетбай құдайы тамаққа шақырған. Соған барады. Əйелдердің

	жолға аттануы – үлкен мəселе. Құр қол жүрмейді.

	Жəмилə жақындағанда Жаныс Қарағайлының басындағы, өз үйінің алдындағы Алматы қаласынан келетін автобустардың ең соңғы аялдамасына қарай аяңдады.

	Бүрмелі ұзын көк көйлек, өрнекті жасыл қамзол киген, ақ кимешекті толық ақсары бəйбішесін ерткен Жаныс бейне археологиялық қазбадан табылған архаизмнің өте құнды экспонаты секілді.

	Тыным таппайтын автобус алдында ғана кеткен-ау аялдамада ешкім жоқ екен. Жəмилə ендігі кезек екеуміздікі болар деп жорамалдады. Күнбатыс қапталдағы көшеден екі адам көрінді. Ұзын бойлы, сопақ бас, арық қара жігітті қапталдай жүрген жалпақ денелісі əлденені алқын-жұлқын болып дəлелдеп келеді. Серігінің сөзін үнсіз тыңдаған жігіт Жанысқа жете бере:

	– Ассалаумағаликем! – деді. Сонда ғана жалт бұрылған жалпақ жігіт:

	– Ə, көке, кешіріңіз? Ассалаумағаликем! Сіз екенсіз ғой, – деп елпектей келіп қол берді.

	– Иə, менмін, танымадың ба?!

	– Сізді танымағанда кімді танимын. Сіз – Ернұрдың атасысыз.

	– Жақсы. Ашуың қатты. Неге кейідің?

	– Мына əкім... – Жаныс сөзін бөлді.

	– Қайсы əкім?

	– Өзіміздің Қарағайлының жарты патшасы.

	– Е, е, е.

	– Сол жерімді Қарақалпақтан келген адамға бізге айтпай беріп жіберіпті. Қысқасы сатып отыр.

	– Осы шаруашылықта туғаннан бері еңбек еткен сенің əкеңді білмей ме? Қырық жыл бригад болды.

	– Сатқанын заңды анықтаған жоқсың, асықпа!? – Жолдасы тоқтам айтты.

	– Іс-қағазын жасапты. Мұндай менбілермендікке не істеуге болады? Иесі барын біле тұра басынып отыр. Алматыда тұратын мына заңгер досымды шақырып, соған байланысты Қаскелеңге бара жатырмын.

	– Дұрыс. Сендер жассыңдар. Біз заң-законды түсінбейміз.

	– Жаныс іштегі қыжылын айтпады. Бірақ осындай барлық қитұрқылықты жасайтын төменгі топ. Жоғарғы ел ағалары білмейтін шығар деп түйді. Үкіметті жақтап та, даттап та абырой таппайтынын басынан өткен жай анық түсіндірген.

	Тік көшені өрлеп өздеріне беттеген жастар əндетіп келеді. Басына мексикалықтардың қалпағын киген, ақ көйлекті, ақ шалбарлы жігіт мойнына асқан гитараны саңғырлата соғады. Қызжігіттер көңілді-ақ. Жанысқа ақырын басып жақындаған Жəмилə:

	– Молда баланың үйінен шыққан болар. Кеше кенжесі Отан алдындағы борышын өтеп келді, – деді. Жастарға еліре қараған жалпақ сары жігіт:

	– Бұл – елу жасын тойлаған Түркиядан келген бай Абдолланың қонақтары, – деп түзетті.

	Жаныс ол байдың даңқын естіген. Ауыл ақсақалдарын қонаққа шақырған. Бірақ өзі бара алмаған. Үндемеді.

	Жігіт бар даусымен əндетіп келеді. Осы кезде əн деп те, əнші деп те айтуға болмайтын, бірақ өздерін «Өнер жұлдызымыз» деп бағалайтын, жекелік радио толқыны, телеарнасы барлар арқылы жарнамалайтындар көп еді. Үкімет «демократиялық мемлекетпіз» деп жариялағалы əумесер «жұлдыздар» сахнадан да, экраннан да түспейді. Əуелде көпшілік қабылдамап еді, «көрге де көнесің» деген рас екен, қазір құлаққа да, өмірге де сіңіп барады. Əсіреқызыл сазгер Африканың да əні емес, қазақтың да қаны емес, қайдағы бір қарабайыр қойыртпақты шығарса, оны шырқайтын əумесер əншілер де жеткілікті. Оларды кешіруге де, уақытша естуге де болады. Жастық желіктері басылар. Мына сақалды саясаткерлерге не жоқ?! Сол əпербақан саясатшыл «шешендерді» теледидардан көргенде Жаныс жанын қоярға жер таппайды. Екі адамның басы қосылса алға шығып зарлап, ел басшыларын, халық білетін сыйлы азаматтарды сынап-мінеп, «ақыл» айтқанда ызаға булығып теле дидарды сөндіреді. Оларға тек дейтін, сен босқа күйе жақтың дейтін аузы дуалы ақсақалдар да жоқ секілді. Анық-қанығын ашып, ақиқатын дəлелдеп жазалайтын үкімет те жоқ. Ал мыналар жаңа желік атына мінген сондай «таланттардың» бірі болуы керек, əйелдерше жайып жіберген шашын желпіп тастап, гитарасын сабалай əндете жақындады.



	Махаббатым мəңгілік,

	Сені іздеймін əн қылып.

	Кел сүйейін ерніңнен,

	Жатсын дүние жаңғырып.

	Бар сырыма сенгін сен,

	Сағыныштан өлдім мен

	Мына жалған өмірге -

	Бір сен үшін келдім мен!



	Шашақталған тар көк женси шалбарына алуан түрлі моншақ таққан, түйме қадаған кіндігі жалаңаш жас қыз айналада ел, үлкен қариялар бар деп қаперіне алмай, қып-қызыл етіп бояған шашын желкесінен бір түйіп алып, өлеңнің соңғы сөзін əлденеше қайталаған жігітті құшақтап жүре аймалап келеді.

	– Оһ, махаббат! – деді бригадтың жалпақ бет баласы. Жанындағы:

	– Студент кезіңде сен де əнші боламын деп əлек салғансың. – Ұзын қара досы мырс-мырс күлді.

	– Жас кезде əуестенген болармыз. Бірақ мұндай шатпақ əн айтпадық. Қазақтың Ақан серісінен, Біржан салынан, Мұхитынан қалған əнді шырқадық. Нұрғисасы мен Шəмші, Əсетінің əсем де сазды əнін асқақтаттық. Ал мынау не? Қойыртпақ. Шамасы миллионер Əбекең гуілдеткен-ақ екен. – Есігінің алдында екі «Джип» тұрса да бұларды жеткізіп салмады. Жылаңқы тиын санаған бай.

	– Қолындағысын қонағына беретін осы жердің тума қазақтары емес. Бұлар түні бойы тойының көркі болды ғой, – деп күңк етті заңгер. Думанды жастар аялдамаға жеткенде автобус-такси де көрінді.

	– Аха, міне, машина да келді. Нурик, гитараны байқа. Тез тез, – деп қызыл шашты қыз жігіттің сол қолтығындағы жіңішке қара додабас аққуба қызды қағып жіберіп, есігі ашылған домалақ таксиге қарай жұлқи сүйреді. Қайдан жиналғанын адамдар тез ақ қаптады да кетті. Машинаны жарып жіберердей жапырлай ұмтылып, лықа толтырды. Кейде машина резина секілді созыла ма, жоқ жүргізуші жол тəртібін сақтауды ұмытып теңгеге қызыға ма, бір қора топ кішкентай домалақ абтовусқа сыйды да кетті. Қас қаққандай болмай машина жолға шығып, жоқ болды. Елден бұрын келдік деп тұрған Жаныс пен Жəмилə сыймай, ақ қарға құсап аялдамада қалды.

	Балалары машинамен апаралық дегенде Жаныс келіспеген. Келіспейтін де себебі бар-ды. Ол қауқауласқан ортаны іздейтін. Көрші-қолаң қарттармен осындай жолда сəті түсіп кездессе, өткен-кеткенді айтып əңгімелесуді аңсайтын. Ашығамыз, киімсіз қаламыз демейтін. Мал жоғалады, ұры келедіні қаперіне алмайтын. Оу бір күні үйінен əдейі арнап шығып аяңдап, осы Қарағайлыда қалған замандастарын аралады. Бірі жалғыз сиырын бағады екен. Соның сүтімен күн көріп отырған жайы бардай. Екіншісі сыпыртқы сатып базарда жүрген көрінеді. Үшіншісі бір байдың үйін күзетуге шығыпты. Ол бай жастарға сенбейді екен. Қысқасы ешқайсысын көре алмай, осы тіршіліктен түңіліп қайтқан. Бұл жолғы ойы бұрынғыдай ескі көз таныстары кездессе, жай-күй сұрасып барамын ба деген үміт, дəме еді. Ол да бұйырмады. Əлгі автобусқа мінгендердің ішінен: «Мына қариялар бəрімізден бұрын келіп тұрған. Сол кісілер отырсын», – деп кішілік ізет білдірер пенде табылмады. Бұрын мұндайда «Орыс болып кеткен» деп өзін-өзі жұбататын. Сол орыс ықпалынан құтылғандағы, өз еркіне өзі ие болғандағы адамдық қатынас, болмыс Жаныстың жанын құлазытты. «Енді кімді кінəлаймыз?» деген шарасыз кейіппен бəйбішесіне қарады.

	Жəмилə қариясының ойын іштей түсінді.

	– Мен Ернұрға телефон шалсам, қазір келеді. Оған қалай қарайсыз? – деді. Айналадағы бар қимыл-қозғалысқа, іс-қарекетке көңілі толмай қиястанған Жаныс қырланып, костюмының түймесін ағытып бұрыла бере:

	– Қайтесің мазалап. Келер тағы бірі. Қазір үкіметтің автобусы жоғын білесің. Жеке ақша табатындар аз ба, келер тағы, – деді. Сосын Жəмилəға жалт қарап. – Такси емес, жүк машинасын күні бойы тосқаныңды ұмыттың-ау, ə? – деп сынай қарады.

	– Жарайды. Тосалық. Қазір екіншісі келер.

	Жəмилə сөз жарыстырған пенде емес. Жайдары жүзі күлімдеп, өз үйіне, Алатауға қарады. «Əулиеталдың» жанындағы көк шатырлы үйден көтерілген бір бұрым түтін тұп-тұнық аспанға шаншылып тұр. Есіне енесінің: «Түтінің түзу шықсын!» – деген батасы түсті. Жаңа шығарда даладағы ошаққа отынын даярлап, Айкерімге: «Ертеңгі сүтті пісір», – деп кеткен. Сол оттың түтіні екені анық. Үнемі алдағы күннен үлкен үміт күтетін жаны жақсылыққа жорыды. Жақсылық іздеген халықтың ұрпағы ғой.

	Қариясының айтқаны болды. Бұл жолы жаңа «Икарус» келді. Елден бұрын кіріп, екеуі екінші орындыққа отырып алды. Ілесе кірген жастары: «Жер ортасынан асқан кеңестік заманның зиялысы бар ма?» – деп сұрағанға: «Мына ағалар», – деп кез келген қазақ көрсетердей үш азамат шалқалап, салонды барлай қарап сəл тұрды да, оң жақтағы қапталға көршілес болып жайғасты.

	Жаныс пен Жəмилəға адам деп те көз салмады. Жаныс қытымырлана қиғай қарап отырып: «Сəлем бермеді деп жаңағы екі жігітті кінəлағаным бекершілік екен. Мыналар нағыздың өзі ғой. Бұларды жер бесік түзетпесе, басқа ештеңе түзетпес», – деп тəубесіне келгенше биіктігі мен ені бірдей төрт бұрышты жалпақ бет ақсары азамат жайғасып болып, ентігін баспай:

	– Сендер түнде «Четыре братьяның» келгенінен не түсініп, не байқадыңдар? – деп галстугін кеңітіп, мінбеге шығардай ширатылып тамағын кенеді.

	Содан бір дем үндемеді. Ешқайсысының жауап қайырмасын білді ме:

	– Құдамыздың жаны қуырдақ болып кетті. Иə-ə-ə, жасымыздың үлкендігіне əрі кешегі мəнсап-мəртебемізге қарамай, бəріміз жапырлай тұрып сəлем бердік.

	– Е, е, е. Солай болды. Құданың балаларымен дос шығар. Үй иесі құда құрмет көрсеткен соң біз де ілтипат жасадық. Онда тұрған не бар...

	Бұл кешегі кеңестік дəуірде облыстық кəсіподақтың төрағасы еді. Əлгінде əңгімені бастаған ЦК-ның бір бөлімін басқарған, терезе жақта отырған шыр алмаған, шөлдің сексеуілі өңдес кəсіподақтың төрағасы айтқан пікірге мəн бермей, қайқайып отырған күйі алдына көз салды. Кəсіподақ төрағасының қолынан келмейтін іс те, өнер де жоқ. Қандай заманда да ол əмбебап. Ертең қайта социализм орнаса да орын табады.

	– Тек қызып тұрған ойын бұзылды, келген мизерді тастадым...

	Əлі отырмаған сұңғақ бойлы, қыр мұрынды аққұба азамат күйінішсіз, сүйінішсіз екі серігінің сөзін тыңдап қатарында тұр. Ол кеңестік дəуірде министрлер кеңесінің төрағасына көмекші болған. Оң қолы. Ол қызметке отыра салып əңгімені бастаған, алдындағы иығы кере құлаш жалпақ сары нағашысының арқасында қолы жеткен. Нағашысын, сыйлас көршісі кəсіподақ төрағасын «Қыдырып, сейілдеп қайталық» деп, құдасының үйіне кеше сенбіде сол ертіп келген.

	Бұл күнде базар көбейгелі не жоқ, бəрі бар. Сонау Америка, Франция, Түркияда шығатын дүние-жиһаз, киім-кешекті былай қойғанда, не түрлі ішімдік, тəтті тағам Алматының базарында.

	Оның құдасы – бұрынғы осы Қарағайлы шаруашылығының директоры. Кейін табылған «інісі» – президент.

	Соның арқасында жер шарының барлық ендігіндегі елмен қарым-қатынас жасайтын бұл үйден іздесең, құс сүтін табасың.



	Үш қабатты патша сарай-ындай үйдің алтын тұтқалы есігі көп. Кімнің қайда отырғанын анықтау қиын.

	Ел ағасы ат жалын тартып мінгелі сыртта жұмыс істеді. Алғыр азамат адал еңбегімен өсіп, ірі мəнсапқа қолы жеткенше ағайынтуыстың ынтық ықыласын, ыстық құшағын онша байқамаған. Тіпті, ол сонау Арқада қатардағы қызмет атқарғанда қазіргі бауыр болып жүргендердің бар-жоғын білмейтін. Талаптыға Аллаһтың нұры жауды.

	Қалай қызметі өсті, солай білімді, білікті туысқан көбейген. Соның бірі Хрущевтің заманында бастық біткенді мақтап, аянбай қол шапалақтап, мəнсапқа ие болғалы кез келген тесіктен майланбай өтетін пысық, осы жігіттің құдасы болды. Ол Қарағайлы шаруашылығының кешегі қожасы, қазіргі Ел ағасының отбасымен, бала-шағасымен қоян-қолтық араласты. Сыйласты. Тамырын тереңге сіңірген тағдыры бір талшық. Дəуірлеп тұр. Ел ағасының жаңадан табылған «жанбауыры» кеңестік заманнан інісінің жұмыстан қалт еткен шағын қағыс жібермей қонақ етті. Əрқашанда арада жүретін сенімді адам, көмекші. Бір Құдайдан басқаға көмек керек. Сондай таза, сымбатты да сыпайы жігіт. Артық сөзі жоқ. Бірте-бірте жібек мінез жігіттің жанұясы Елбасының осындай ағайын-туыстарымен араласты.

	Төрағаның үш қызына көмекшінің жалғыз қызы қосылды.

	Құдай көп көрмесін төртеу болды.

	Көмекшінің қызы əрі шырайлы, əрі алғыр. Ойлағанын жасқанбай, жалтақтамай бетке айтатын қыз тез тіл табысып, бір үйдің балаларындай болып кеткен.

	Қарағайлыға қыдырып келген сол сұлу қыздарға жер, жол көрсететін серік керек. Ол да осы үйден табылды. Бір ақ директордың шомбал қарасын қаланың қыздары əуелде жақтырмады. Ол да заңды құбылыс. Ауыл балаларына тəн олпысолпы, жүріс-тұрысы болбыр, ботқа бет шомбал қара бозбаланы бəрі əжуа, мазақ ететін. Қалай болғанда да сабырлы, бар адамның сөзін ыржиып күліп тұрып тыңдайтын ол осылар мені мазақ етті, үйдегі қара мысық секілді түртпектейді деп шамданбады. Бəріне ол да шыдады. Оны қаладан келіп, көкке шығып серуендейтін бастықтың қыздары қолбала секілді: «Алып келші, апарып қойшы, шақыра салшы», – деп емін-еркін жұмсайтын. Үйренісе келе оның еркек кіндікті екенін де ұмытқан ерке қыздар Қарағайлы кеңшарының желкесіндегі Кеңсайдың өзеніне шешініп тастап, емін-еркін шомылып жүрді.

	Сонда жалпақ мұрын, төртбақ қара бозбала айдын көлде жүзген аққудың балапанындай сұлу, сымбатты көмекшінің қызына, қазіргі өзінің əйеліне, жағадағы көк шалғында етпетінен жатып жəудірей қарағанда дүниеде өзінің бар-жоғын ұмытып та кететін еді. Бірде сондай тəтті қиялда жатқанында осы əйелінің: «Əй, менің көйлегімді əпер!» – деген əмірін естімепті. Құйрығына тиген тепкіден шошынып, ту сыртына жалт қарағанда желкесінде тұрған алтын мүсіндей қызды көргенде қорыққанын да, ұялғанын да білмей, бетін басып жер бауырлап жатып алған. «Əй, тұр!» – деп аттап өткенде көзінің астымен қызға біткен бүкіл болмысына қарауға төзімі жетпей, жер бауырлай жылжып, оң қапталында жатқан көйлек-көншегін осы тұста тұрсың-ау деген жорамалмен лақтырып жіберген.

	Содан көпке дейін жақындауға батпай, алыстан аңсай қарайтын. Сұлу қыз оған сықылықтап күлетін. Директордың шомбал қарасы сол күлкіден де лəззат алатын. Ішінен: «Шіркіннің сұлуы-ай, кімнің жары болар екен», – деп тамсанатын. Бұйрыққа дауа жоқ.

	Мына нағашысы мен көршісінің əңгімесін тыңдаған жігіт ағасының жанына балаған ерке де сұлу сол жалғыз қызы түнде бəрі құрметтеліп қонып аттанған Қарағайлының бұрынғы бастығының шотпал денелі, талпақ танау, бадырақ көз қара баласына ғашық болып, шаңырақ көтерді. Бақыт дегенді қойсаңшы. Қалай құда болды, солай шаруасы шалқып жүре берді. Лупамен қарап, əр қадамын бағып отыратын үкімет құлады. Онсыз да: «Қашан партиядан шығып сотталар екенмін. Халықтың байлығын құртқанымды «інім де» кешірмес. Не де болса бастықтардың кеңірдегін майлайын», – деп жанталасқан «ағаның» айы оңынан туып, Кеңес өкіметі құрыды. Жетпіс жыл ортаға жинаған халықтың байлығын бастықтардың қалай талап əкеткенін Қарағайлының адамдары байқамай да қалды. Бұл ауылда ұры жоқ. Өйткені, басы-қасында министрлер кеңесі төрағасының туысы жүрді. Оны дəл қазірге дейін тірі пенде кінəлай алмайды. Көмекшінің қызы менсінбейтін күйеу бала, шотбал қара – Таусамалдағы базардың иесі.



	Мына сұр костюмды, көк галстук таққан, алдындағы екі ағасына ілтипатпен қараған жігіт ағасының сұлу қызы – оның əйелі. Яғни, бүкіл алыс, жақын шет елмен сауда жасайтын Береке деген фирманың президенті.

	Табиғатынан ашық-жарқын, ер көңіл жанның қайда барамын десе де, алды ашық. Сен қайда бармақсың деп ата-енесі де, күйеуі де сұрамайды. Ұшамын десе ұшақ дайын. Есігінің алдында неше түрлі шетелдік машина тұр. Жалғыз мініп кетемін десе де еркінде. Ел сыртынан не айтпайды. Сұлу келіншектің тұла бойы тұнған сыр.

	Терезе түбінде отырған күнбатыс қапталындағы аттың жалындай қырдан бергі неше түрлі бүлдірген түрін өсіретін ойпаң алқапқа көз салды. Жаздың бұл мезгілінде алуан түрлі киінген қыз-келіншек бұл жерді жайнатып жіберетін. Жасыл алқаптың арасындағы шахмат тақтасындай қара жолдың бойында жеміс піскенге дейін себілетін минералдық тыңайтқыштар əкелген машина қаптап жүретін. Қозғалған пенде жоқ. Кеңестік дəуірде кедейлер үйлеріне шатыр жасау үшін іздеп таба алмайтын, тапса қаражаты жетпейтін, дот баспайтын ақ қаңылтырмен қоршап тастапты. Жаныс бүлдіргендерін қорығаны шығар деп түсінді. Ол жерді əуелде үлеске алғанын, кейін қалталы байлар сатып жібергенін, енді екі-үш қабатты, сəулетті сəнді үй салынып, сатуға даярланатын жоба-жоспардан бейхабар-ды.

	– «Төрт ағайындылар» келгенде сен тіпті елпілдеп кеттің, – деген дауыс Жаныстың ойын үзді. Назарын салды. Əлгінде келген үш азаматтың жалпақ сарысы түкпірде отырған тырақай қараға жуан мойнын бұрып, қиялай көз салғанына қарап, «сөйлеген сен боларсың» деп жорыды. Облыстық кəсіподақ төрағасы қатарындағы саз бетті жалпақ сарыға қарамай, шаншылып отырған күйі:

	– Қызықсың, құдамыз құрақ ұшқанда қыңырлық танытып не керек?! – Жаныс «Мынау да мықтының бірі болар, болат шегедей екен. Тегі аласа бойлылар əлін білмей аспаға қарап жүреді. Сондықтан болар басқалар көрмегенді олар көріп үлгереді» деген тоқтамға келді. Бұл жолы Жаныс қателеспеген еді.

	Таудан ылдиға қарай сырғанаған «Икарустың» Таусамал кеңшарына қалай тез келгенін кептеле толған жүргіншілер оң жаққа жалт бұрылып, қалт тоқтағанда білді. Бір шоғыры аялдамада машинадан түсіп, жаңадан қалың тобы қапыла мініп, автобустың дəлізі толып кетті. Қолында бір буда газет-журналы бар ашаң жүзді аққұба жігіт алдыңғы есіктен кіріп келе жатқанда Жаныстың ту сыртында отырған бозбала:

	– Ақын Таусамалда не бітіріп жүр? – деп, орын бермек болып көтеріліп еді, ақын:

	– Рахмет, келесі аялдамада қаламын, – деп ризашылық білдірді.

	Абыр-дүбірді естігені болмаса Жаныстың бар назары сыртта.

	Көше бойы толған базар, қаулаған адам. Бірақ өзі танитын бір пенде жоқ. Үйден шыққандағы үміті зая кетті. Лаулаған сауда, əсіресе оның түсінбегені қарыс жер жүрмей кездесетін машинаға май құятын қалың бекет болды.

	Сол бекеттің алды толған кілең шетелдік машина. Соған таңдана қарап отырып Жаныс:

	– Заманның тез-ақ өзгергені-ай, бəрі бар. Бірақ əлдене жетіспейтіндей, – деді, өзімен-өзі сөйлесіп. «Ол не?» деп үнсіз өзіненөзі сұрады. Мына адамдардың өңі көз ілеспес шапшаңдықпен алмасқан даңғаза қозғалыста жауап қайырмақ түгілі, ойының ұшығына шыға алмады. Бар болғаны жақсы. «Тек мына май құятын бекетті жолдан алыс салса, Құдай ата ма? Зəуде от тисе бомбыдай атылады емес пе? Көше толған адамдар апат болады-ау», – деген сөздің аузынан қалай шыққанын, əлгінде кірген, көршісі ақын деген жігіт іліп əкетті:

	– Дұрыс айтасыз, қария. Бұл ештеңе емес, Алматы қаласының əр көшесінің мүйісіне əлгі жағымпаз Храпин деген қу əкім бұдан да үлкен «бомбы» тығып жатыр... Арнайы қастандық деп осыны айтады. Бірақ неге екенін ешкім көрмейді. Соны ел басшылары біліп отыр. Көрсе де көрмейді. Қазір пара бергендерге жол шетіндегі алты сотық жер түгілі елді де, жерді де сатады.

	– Қарағым-ау, ұйғырлар мен күрттер сатуды əлдеқашан бастаған.

	– Оларда жер телімі көп қой.

	– Соны сатады да кетеді. Үйренген. Жерсіз қалған қазақ қайда барады?

	Ақын жігіттің қызына айтқан сөзін Жаныс та, қатар отырған Қарағайлыдан бірге мінген үш азамат та, тіпті, автобусқа мінгендер де түгел естіді. Бірақ ешқайсысы қарсы да келген жоқ. Бұрынғыдай қызбаланып қоштағандар да жоқ. Мұндай сөзге елдің құлағы үйренген секілді. Осыдан бірер жыл бұрын осындай əңгіме шықты, бітті жұмыр басты пенде біткен ду ете қалатын.Сонда Жаныс та білгенінше өз пікірін қосатын. Кейін: «Саясат, саясат дейді. Ол қандай болады екен деп ойлаушы едім. Байқап тұрсам, өзім де қып-қызыл саясаттың ортасында жүр екенмін», – деп күлген. Өйткені əкімдерді, мемлекет басшыларын сынап-мінеп, «ел байлығын ұрлап жеп қойды» деп күстаналау əдетке айналып кеткен. Шындыққа қарсы келуден сыналған бастықтар да жасқана ма, жоқ, еті өліп, беті көнтеріленді ме: «Біз сен айтқандай жемқор емеспіз. Жала жауып арымызды аяққа бастың. Заң алдында жауап бер, дəлелде», – деп олар да аузын ашпайды. «Мына жалақорлардың алдына шық. Ақтал!» – деп халық та лəм демеді. Бұл жолы да солай болды. Машина мен адамдар араласып кетті. Кіріп-шығып жатқан қос қақпаның алдына жетіп тоқтағанда лықа толы адамдар шықты да, отыратындар есікке лап берді. Бірінші болып артқы есіктің алдында тұрған Марат бастаған бір шоғыр балалар кірді. Кірді де атасы мен апасын көріп:

	– Алақай, – деп құшағын аша жүгірді. Кеудесімен ту сыртына бұрылған екеуі таңдана қуана қарап:

	– Құлыным-ау, сен қайда барасың? – деп жарыса тіл қатты.

	– Бүгін «Азат» партиясы Республика алаңында шеру өткізеді екен, мұғалімнен сұранып сыныбымызбен соған бара жатырмыз. Ғасырға жуық Коммунистік партияға құлағы үйренген Жаныс пен Жəмилə кейінгі көп партияға онша көңіл бөлмейтін. Біртүрлі тосырқай қараған Жəмилə:

	– Азаты несі, құдай-ау? – деді таңдана. Артына жалт бұрылған Қарағайлыдан шыққалы бір рет тіл қатпаған Таусамал базары иесінің қайын атасы: «Мұндай костюм менде ғана бар» дегендей жақсы костюмына бір, Жəмилəға бір қарап:

	– Биліктегілердің атқарған қызметіне көңілі толмайтындар сондай оппозицялық топ құрып, соны «Азат» партиясы дейді. Жігіттің бетіне бажырая қараған Жəмилə.

	– Түсінбеймін, – деді. – Бір азаттыққа қол жетті. Енді қандай азаттық керек?

	– Ой, əже. Бұл мəселе күрделі. Басыңды ауыртпа? Алаң Дəулетбай ағаның үйінің жанында. Атам екеуміз қыдырып барып қайтамыз. Талай мықты, жақсы адамдарды көреміз. Өзің жақсымен бір кездесу де бақыт дейтін едің ғой.

	– Қойшы, балам. Неге керек? Алматыда онсыз да көретін жер аз емес.

	Əже мен немере келісімге келіп үлгермеді. Автобустың алдыңғы есігінен кимелей кірген тақырбас, кеудесі алақаптай үш жігіт жолындағы елді шырылдата жапырып, жүргізушінің қыр желкесіне жетіп тұрды. Оларға: «Бұларың дұрыс емес» деген пенде болмады. Жəмилəның көршісі жалпақ сары:

	– Анау алдыңғыны түндегі «Четыре братьяның» жанынан көргемін, – деп көршісі арық қараға күңк етті. Сол шақта Марат əжесінің құлағына:

	– Бұлар – Таусамал базарының крышасы, – деп ысылдай сыбырлады. Əжесі «крыша» деген «жаңа қазақтың» жаргонын түсінбеді. Үшеуінің жуан бөксесіне ұнатпаған көзбен қарап үндемеді.

	Марат ішінен: «Бұл үшеуі оппозициялардың шеруіне кетіп барады. Сонда қайсы партияның сойылын соқпақ?» – деп ойлады. Базардан өткеннен соң «Икарустың» жүрісі жеңілдеді. Бұрынғыдай əр аялдамаға тоқтап, қандай аялдама екенін айтпай, жолаушылардың тілегі бойынша тоқтайды екен. Тəртіптің жоқтығы ғой. Қаланың адамдарға арналған өз машинасы аз емес екен. Алматының атақты «Көкбазары» – ең соңғы нүкте. Марат жолдастарымен келісіп бөлінді де, Жаныс пен Жəмилəны ертіп таксиге мініп, Дəулетбай ағасының үйіне жол тартты.

	Жаздың ашық күні əсем Алматыны ыстық құшағына қысып, бар шуағымен аймалап тұрғандай. Аспанда шөкім бұлт жоқ. Тек арайлы күн алқызыл нұрын төгіп тұр.

	Заңғар Нұрахметов əкім болып тұрғанда Алматының орталығындағы қазаққа үш қайнаса сорпасы қосылмайтын, тек қазақтың қанын кешкен адамдардың атымен аталатын көшелердің атын өзгертті. Аты өзгермей қалған жалғыз көше бар. Ол – Форман көшесі.

	Марат жол нұсқаған қара «Тойота» қаптаған қалың шет елдік жеңіл машинаның арасында Алатауды бетке алып, сол көшемен ағып келеді. Бұл кең көшенің неге өзгермей қалғаны жайлы айтылатын əңгіме де алуан түрлі.



	«Тойота» сол Форманның кең, түзу көшесімен қайқаң өрге көтерілгенде оң қапталдағы Елбасының мекен жайынан төменгі Республика алаңына толған халықты көрген Марат:

	– Ата, мынау шеруге шыққандар, – деді. Отырғандар бұрылып назарын салды. Сəл үнсіздіктен соң Жаныс:

	– Сонда бұлар не іздеп жүр? Сонау бір мың тоғыз жүз сексен алтыншы жылғы осы алаңдағы қырғынды теледидардан көргемін. Оның жөні бар. Ал бұларға түсінбедім.

	– Ой, ата, өмір қашанда күрес. – Жəмилə Мараттың тықылдағанын ұнатпады, сөзін бөлді.

	– Енді біздің Маратжан да ақыл айтады.

	Марат əжесіне қарап сықылықтап еркелей күлді. Содан кейін атасына тез бұрыла бере:

	– Қазір əжемді ағатайдың үйіне жеткізген соң екеуміз барып көрелік. Қазір Қазақстанда партия көп. Олар өздерін оппозиционерлерміз дейді.

	– Олар кімдер? – Марат атасына жауап қайырды:

	– Халықтың жан ашырымыз дейді. Бұларға үкімет рұқсат еткен жоқ. Кімнің не айтқанын тыңдалық. Келістік қой, ата, ə?

	Қарсы алдындағы ұшар басында ақ қары айнадай жалтыраған Алатаудың ең биік шыңына қарап ойлана қалған Жаныс жауап қатпады. Жақсының жақындаған сайын қадір-қасиеті мəңгі бірге жүретіндей еленбей, бірте-бірте жан жылуы əлсізденетінін, содан алыстағанда: «Əттең, шіркін, бағалай алмаппын-ау», – деп санын соғып, көрде жатқан енесіне қол созғандай елжіреп еске алатын, өкіріп өкінетін, тек қазаққа ғана тəн табиғатты ол ғылыми саралай алмайды, бірақ нобайын түсінеді.

	Жаңа жол серіктері жан-жағынан қысқанда тынысы тарылып, кəрі кеудесін сүйреп автобустан сыртқа шыққанда лүп еткен самалымен желпіп өткен алдындағы асқақ Алатау енді жақындаған сайын аласарып бара жатқандай. Немересіне алаңға барамын не бармаймын деген жоқ. Өзі бір қол жетпейтін шыңдай болып отыр.

	– Келістік пе, ата?

	– Келістік!

	– Соятын малға кім бата береді? – Жəмилə абдырап үлкен ақ жаулығының алқымын кеңітті.

	– Атам береді. Уақыт əлі ерте.

	– Е, е, е, онда дұрыс. – Жəмилə жайланды. Машина жаңа əсем архитектуралық жобамен бой көтерген, кең ауласына жасыл бетеге егілген, балалар ойнайтын, қарт тұрғындар демалатын орындар жайлы жасалған тоғыз қабатты үйдің алдына келіп тоқтады. Бəрінен бұрын машинадан шыққан Марат жүгіріп барып, əткеншекке отыра бере:

	– Тамаша! – деп айғайлады.

	Мол денелі Жəмилə жаңа кең көйлегіне оратылып əрең түсті.

	Түсті де айналасын қуанышты жүзбен шолып өтіп:





– Жəке, Жəке, мен «Көкбазардан» бергі үйлерді түгел көрдім. Кеңестік замандағы салынған үйлер кейінгі мыналарға қарағанда тауық күрке секілді екен. Құдай-ай, балалардың осы бақытын көп көрме! Шырақтарымның тілеген тілеуі ақ болсын. Біз көрген қиындықты көрмесін, – деп самбырлай сөйлеп, тілеу тілеп қорбаңдап жүріп қоржынын, кілегей, қымыз құйған дүңгіршектерін сыртқа қойып үлгерді. Қашан келер екен деп жалтақтап жүрген Дəулетбайдың жансерігі балконнан көрді ме, жоқ, ас үйдің терезесінен шалып қалды ма, үйден жүгіріп шығып, Жəмилəны құшақтай қауышты. Бір күнгі қуанышын мың күнге бағалаған қайран қазақтың қаймағы бұзылмаған дархан көңілі шынымен ақ қайта оралған шығар. Бар қимыл-қозғалысқа тегінде бар тектілікпен қарап, өз өресі жеткенше баға беретін Жаныстың айналадағы барлық қарым-қатынасқа, табиғаттың таза мейіріміне көңілі толды. Сол марқайған жаны осы дүниеде жамандық бар дегенді ұмытқан еді. Ол жан жылулығымен Дəулетбайдың келіншегі Балжанның шайын ішіп, батасын жасап, бар міндетін атқарып, Мараттың өтінуімен үйден төменгі жаяу баратын жердегі шеру өтетін алаңға баруға аттанды. Бəйбішесі үйден шығарда Маратқа: «Белгілеген уақытта келіңдер. Шақырылған қонақтар күтіп қалмасын!» – деп қадап ескертті. Өйткені атасы соның өтінуімен кетіп барады. Жаныс өзі өкіметке қарсы қозғалысты, шеруді кейде кинодан көргенімен, араласып көрмеген еді жəне қатысамын деп ойлап па еді, жоқ. Əкесінің сөзі есіне түсті. «Балам, Құдайға тіл тигізбе, түптің түбінде кəрі ұрады, патшаға тіл тигізбе, күндердің күнінде тағы ұрады» деп құлағына құйып кеткен. Рас екен. Əрқайсысы өз күнəсіна сай жазасын тартты. Кейде Сейтектің күйінгенде ел басшыларына айтатын сынын, кейісін естігенде əкесі секілді: «Балам, Тəңірдің пешенеге жазғанынан артық болмайды. Ел басқару оңай емес. Бүкіл халық түгілі өз үйіңде не болып жатқанын білмейсің. Бірақ тіршілікте құпия сыр жоқ. Алла да, патша да солардың бəрін біледі. Жасыру мүмкін емес. Ол бүгін болмаса ертең ашылады. Соны дер кезінде Аллаһ айтпайды, бірақ аян береді. Ал патша – адам мен Аллаһтың арасындағы елші, бар жайды жасырып жаппай, əділдікпен дер кезінде халыққа айту керек. Олай етпесе, халық жаны асыл қазына ғой, кешіреді. Бірақ тарих кешірмейді», – дер еді.

	Мараттың соңында ақырын басып аяңдап келе жатқанда аяқ астынан осы секілді əртүрлі ой санасын сан-саққа тартқылады. Оның сабырлы ойы, салмақты төзімі неге болса да шыдамды еді. Арық, ашаң кеудесіне жақсылық та, жамандық та бəрі сыятын. Оны біреулер қазақи жасықтық, ынжықтық дейді. Енді бірі намыссыздық, жағымпаздық дейді. Бұл бағалауды қаншама мойындау қиын десе де, осы пікірлердің негізі бар. «Заманымыз түлкі болса, тазы болып қағып түсіреміз» деген талай тарлан азаматтың ақыры итке айналғаны да рас. Одан туған ұрпақтың кім боларын бір Аллаһ біледі. Жеке басынан өткен дəуірмен бағаласа, осыдан үш ғасыр бұрынғы ата-бабаларының ұлтын сүйген намысы, қаны өзінде де, замандастарында да жоқ. Бар деп айтса, миллионнан бірі ғана айтар. Осындай қилы-қилы ой ағысы жетелеген Жаныс алаңның қыр желкесінен шыққанын байқамай қалды. Дауыс ұлғайтатын микрофонда сөйлеп тұрған шешен:

	– Бұл қазақ деген біртұтас халықтың мемлекеті Қазақ республикасы деп аталуы керек. Біз мемлекетімізді қолдаймыз. Кез келгеннің тартқылауына салуына жол бермейміз! Қазақ тілі мемлекеттік жалғыз тіл болуы керек. Рас, арамызда ғасырлап бірге өмір сүрген бұратана ағайындар бар. Оларың көбі əлдеқашан қазақша сөйлеп кетті. Ал кейбір кеудесіне нанымыз піскендер неге олай етпейді? Кім кедергі болды? Ешкім жолын бөгеген жоқ. Оның негізгі себебі – қазақты халық деп менсінбеді. Ата-бабалары қазақ жеріне басқыншылықпен, озбырлықпен келген. Біз кеңестік өкіметтің күштеуімен «өз еркімізбен қосылдық» дедік. Оның жүз жылдығын, тіпті екі жүз, үш жүз жылдығын «тойладық». Тойламасақ, бүкіл ұрпағымыз құрып кетудің алдында тұрды. Сол

	менмендік кеуде кейінгі мəдениетті ұрпақтарына кедергі болды. Болмаса олардың ұйғырдан, немістен, тағы басқа кейін келсе де, қазақ тілінде сөйлейтін ағайындардан несі артық, несі кем? Енді ол ағайындар сол кеудемсоқтықты қойып, ынтымаққа келу керек. Үкіметіміздің халық сенген басшылары жалтақтамай осы талапты орындауын сұраймыз. Біз мемлекеттік тəртіпке қарсы емеспіз. Бəрі əділетті болсын. Бүгінгі осыкездесуге оппозициялық партиялардың жетекшілерін, ел ағаларын, республика басшыларын шақырдық. Мақсатымыз – қырын тарту, дау-дамай емес, кеңінен, өрелі пікір айтып, алдағы күндерде еліміздің гүлденуіне қызмет ету.

	Атасын алға жетелеп мінбеге жақын жерге жеткізбек болып жанығып келе жатқан Маратқа далбақтап ілескенімен Жаныстың құлағы шешен айтқан сөзде. Алдындағы қалың тығыз топқа тірелгенде Мараттың иығына сүйенген атасы.

	– Бұл сөйлеп тұрған кім? – деді сыбырлап. Марат та танымайды.

	Бірақ соңғы уақытта газеттерден суретін көрген.

	– Халықтық демократия партиясының президенті.

	– Е, е, е. Жаныс теледидардан өзінің кешегі ұятты, арсыз қылықтарын бүркемелеу үшін «елін сүйгенсіп» өзеурей екілене сөйлейтін белсенділердің талайын көрген. Олардың соңғы уақытта өкімет басшысын мадақтап, ел басқарған, көпті көрген білікті жақсы адам болып көрініп, жадағай жалпаң жасап тұрғанын түсініп құсқысы келетін. «Елбасшысы да адам ғой. Шынымен айтып тұр деп сенеді-ау осындай мəймөңкеге. Бұлардың көбі – қоғам байлығын жұтқан тойымсыз жалмауыздар. Сенбе, сенбе. Алданып қалма!» – деп іштей шырылдайтын.

	Патшаға кеңес беретін, ақыл айтатын Жаныс кім? Айғайы жетпейді. «Патшада алпыс кісінің ақыл-айласы бар, қырық кісінің күш-қуаты барды» бұрынғы данагөйлер жайдан жай айтпаған ғой. Осындай қулардың жылтыр сөзіне ақылмен баға берер» – деп өзінөзі алдаусырататын.

	Алдындағы жұмыр топ қозғалғанда Марат та шапшаң қимылдап, арадағы саңылаумен атасын дауыс шыққан жаққа жетеледі. Дұрыс істепті. Тура мінбеде тұрғандардан сəл төмен барып тоқтады. Сол жерден бүкіл алаң анық көрінеді екен. Оның көзі өткір емес пе, теңіздей толқыған адмдарды мұз жарғыш шошқа тұмсық атом кемесіндей жарып келе жатқан бағанағы өздерімен бірге Қарағайлыдан келген тақырбас апай төс үш жігітті жазбай таныды.

	– Ата! – Таңдана шыққан даусы созылып өте ақырын естілді.

	– Не? Не, балам?

	– Бағанағы бізбен бірге келген шопырдың желкесінде тұрған үш жігіт...

	– Олар не істейді?

	– Білмеймін. Жүрістері суыт.

	– Ендігі сөз «Жаңғыру» қоғамдық бірлестігінің президентіне беріледі.

	Жаныс пен Мараттың əңгімесі үзілді. Шешеннің бойы қысқа болар денесі көрінбеді. Даусы естілді.

	– Жолдастар, біз – бақытты қазақтармыз. Алайда осы бақыттың рахатын халық көрмей отыр. Кеніштерді өзіміздің банктен несие алған келімсектер иеленуде. Азаматтардың бəрі жұмыссыз. Брежневтің бастамасымен жиналған елу миллион қой, жылқы, сиыр бүгінде жоқ. Енді жерді сатамыз деп отыр. Жерсіз мемлекет бола ма?

	Бір дем үнсіздіктен соң алдыңғы жақтан біреу:

	– Жерді сатқанша республиканы түгел неге сатпаймыз? – деп айғайлады.

	Сол сəтте арнайы сөз алған «Жаңғыру» қоғамдық бірлестігінің президенті ойын жалғады.

	– Біз осындай түйінделген мəселеге сіздердің назарларыңызды аударып, бұған жол бермеуді ойладық. Өз жерімізде, өз елімізде өзіміз жетімнің күнін көрмеуіміз керек, ағайындар. Менің айтпағым осы.

	Алаңдағы халық ду қол соқты. Жаныс шаруашылықтың талай жиналысына қатысқан. Дəл мұндай кең алаңға толған адамды өмірінде бірінші рет көріп тұр. Аудандағы, облыстағы озат малшылардың слетіне, салтанатты мəжілісіне баратын. Қол жеткен табысты мадақтап дəріптейтін, соңында уралап қол соғып қайтатын. Ал дəл мынандай алаңға жиналған жиынды, үкіметке қатал тілек, талап айтқандарды көрген емес-ті.

	Бүгінгі алған əсері мол. Алаңдағы адамдардың дидары алтындай балқып алдында тұр. Небір нар тұлғалы жігіттер бар екен. Нағыз ертедегі жыр дастанда бейнеленген батырлар секілді.



	Алтын күннің нұрымен арайланған ақ, қызыл, сары, өңдерін көріп, көңілі марқайды.

	«Өскен, өнген халықтың ұрпақтарының түр-тұрпаты, бетбейнесі осындай-ақ болар», – деп шалқайды. Сол шақта кездесуді бастаған шешен:

	– Құрметті азаматтар, біз бұл алаңға қолымызға қару ұстап, қан төккелі келгеміз жоқ. Əрқайсымыз достық іздеп, жүрегімізді қолымызға ұстағандай адал ниетпен келдік. Өздеріңіз көріп тұрсыздар. Осы жерде пəле іздеп, қолтығына тас тыққандар болса, көгеріп көктемес. Сондықтан да демократиялы мемлекетпіз. Неге екенін мемлекет басшылары оппозиционерлерді бейне дұшпандай қабылдайды. Халыққа жақындатқысы келмейді. Олар да бүгін осында келіп, сіздердің алдарыңызда біздің қателігімізді дəлелмен көрсетуі керек еді, амал не ешқайсысы жоқ, – деді.

	– Жолдас президент! – Қырандай саңқ ете қалған дауысқа бүкіл алаң жалт қарады. – Неге жоқ. Бар! Міне, мен келдім. Мінбердің алдындағы тұтасқан халықты қақ жарып теңселе басып келе жатқан, еңсесі биік, зор денелі, кең иығын шалқақ ұстайтын, атжақты, ашық қызыл шырайлы, кере қарыс тік маңдайлы Заңғарға халық жарылып жол ашты.

	– Мынау облыстың əкімі ғой! – Жаныстың үні қатты шықты. Жанындағылардың бірі одырая, екіншісі қарияға қиғаштап көз салды. Кімнің не ойлағанына Жаныс мəн бермей, ентелей Заңғарға қарады. «Нағыз азамат!» – деді риза көңілмен.

	– Ата, бұл сіз барған бастық қой.

	– Иə, балам..

	Жаңа ғана гуілдеп кеткен халық дауыл алдындағы теңіздей тына қалды. Қала бастығы дəл бір жау келетіндей Желтоқсан даңғылын милицияның машинасымен тығындап жауып тастаған. Сонау Форман көшесімен жүрген машинаның гүрілінен басқа зың еткен дыбыс жоқ еді, қайдан көтерілгенін алаңның төбесінен вертолет ұшып өтті. Сол шақта əлгінде ғана Жанысқа одырая қараған дембелше қара.

	– Осы алаңда митингіге келгендерден милиция көп, – деп қалды Оның үніндегі көңіл ырғағының пəстігін сезген Жаныстың түсінгені – вертолеттің халықтың төбесіне қонардай жақын ұшқанын ұнатпағаны.



	– Кімдердің келгенін киноға түсіріп жүр-ау, шамасы. – Жанындағы қызыл шырайлы жас жігіт ойын айтып үлгермей, вертолет қайта оралды. Бұл жолы ақырын айлана жүрді.

	– Айтқаның дұрыс шықты.

	Ол күмілжіп Жаныстың артына тақалып, жүзін қалқалай бере:

	– Халық арасында күмəнді пікірді өзіміз туындатамыз. Оппозиция ұсынысын, ойын айтар еді, кетер еді. Дəл бір бомба тастайтындай сақтанып, тəртіп сақшыларын да қаптатыпты, – деп кейісін қиналып тұрып айтып салды.

	– Мұны жасап отырған өзіміздің бастық шығар? Жас жігіттің сауалына жігіт ағасы:

	– Ит біледі де. Жоғарыға жақсы, сақ адам болып көрінгісі келген шығар, – деп еңкейе бере жауап қайырды. Осынша қысылып қиналғандарын көріп, сөзін естіген Жаныс: «Бұл екеуі де жауапты қызмет атқаратын азамат болды. Қайтсін. Жан бағу керек. Ертең оппозицияның сойылын соқтың, арамызда жүрген шпион екенсің деп қызметінен қуса, менің Сейтегім құсап жұмыссыз қаладыау», – деп уайымдады.

	«Көршіңнен тыныштық кетсе, үйіңде маза болмайдыны осындайдан айтқан шығар. Жанындағы екі азаматтың тынышсызданғанына көңілі ауған Жаныс Заңғардың сөзді қалай бастағанын, не айтқанын естімей қалған. Естігені:

	– Мен президенттің бүкіл бағдарламасын қолдаймын! – дегені. Осы сəтте: – Елдің бір ғасыр бойы маңдайының терін төгіп жинаған қазынасын, күн көріп отырған шаруашылығын талқандап біттіңдер!

	Мінбердің ту сыртынан шыққан жуан дауысты адамның үні ашына шықты. Заңғар сөзін бөлмей, сабырмен тыңдады. Тыныстай қалған сəтті ұтымды пайдаланған Заңғар əлдекімдер секілді шыжбалақтанбай, байыппен бастап кетті.

	– Құрметті замандастар! Көп қорқытады, терең батырады. Сіздерден ешкім артық емес. Егер мемлекет басшылары, яғни мемлекеттік реформаға еңбек етіп жүрген біз қателік жіберсек, бірлесіп, ақылдасып түзетелік.

	– Оған кім жол беріп отыр? Сенатта не Мəжілісте оппозициядан бірде-бір депутат жоқ, – деп, əлгіндегі гүрілдеген дауыс сөзін бөлді. Заңғар бар дауыспен екпінді сөз бастады.



	– Келмесек келмеді деп, халықты сыйламады деп күстаналайсыздар. Алдарыңызға келіп жағдай айтсақ, осылай сөзімізді бөліп талапайлайсыздар. Алып-қашпа айғайдан, далбаса даудан не пайда? Жаңағы сөйлеген азамат кез келген ит пен құсқа жем болардай біраз уақыт əңгіме айтты. Елбасы болашақты қалай жасаймыз, қандай тиімді ұсыныстарың бар деп ашық айтып, талап-тілек, ақыл-кеңес күтті. Бəріміз демократиялы мемлекет болалық деп мейлімізше бір кісідей келістік. Сонда əлгіндегі ең күрделі мəселені күн тəртібінің алдына қоймай, есек тағаладық па?! Ал енді əбден іс біткен соң сол демократияны пайдаланып, бит терісінен биялай тігіп жүрміз. Бұл – саналы саясаткердің сөзі емес, ауыл үйдің арасындағы сандырақ сандал. Оппозиция жолында жүрген партия қайраткерлері – сауатты, салиқалы, білім, білігі бар кешегі өз замандастарымыз. Олар да халықтың тұрмысының жақсаруы жолында игі тілектегі азаматтар, қайраткерлер.

	Заңғардың сөзіне риза болып ішінен: – Дұрыс. Дұрыс. Аталы сөзге тоқтаған халықпыз» деп қарап тұрды Жаныс. Етегінен тыпырши тартқан Марат:

	– Ата! Ата, қараңызшы. Қарағайлыдан бірге келген тақырбастар жиналысты басқарып тұрған жерге жақындады. Киноға түсіріп жүр. Ал анау біреуі диктофонын жоғары көтеріп алыпты.

	– Жаныс немересі нұсқаған тұсқа мойнын бұрды. Көзтаныс тақырбасты үшеу еді. Енді топтанып алыпты. Арасындағы өткенде КНБ-данбыз деп үйіне келіп, Сейтекті алып кеткен полковникті жазбай таныды. «Бұлар мемлекеттік тəртіпті қорғайтын адамдар екен-ау» деп ойлап үлгергенше Заңғар сөзін сабақтады.

	– Рас, үй ішінен үй тіккісі келіп жүрген топтардың болуы да мүмкін. Жас мемлекетімізді жайдақ жауыр атқа мінгізгісі келетін қулар жоқ дей алмаймын. Біз соларға жол бермеу үшін Елбасына көмектесуге тиіспіз.

	– Олар əлдеқашан қамданып, Үлкен үйді көзге көрінбейтін сиқырлы тормен орап үлгерді.

	– Соны сен дəлелде! Олар кімдер? – деп, Заңғар көлденең сөзді қағып тастады. Оның байсалды даусы қатты шықты. – Кəне, жаңағы сөзді айтқан, бізге жұмбақ шеңберді жасап үлгергендерді көрген азамат бері келіп, олардың кім екенін айтшы мына халыққа. Кəне, кəне!



	Оның талабына ешкім үн қатпады. «Мен айтамын!» – деп алға шыққан пенде болмады.

	– Міне, біз осылаймыз. Осындай тілеуі дұрыс еместер соңғы уақытта оппозиция өкілдерін арандатып, жас мемлекетімізге қарсы қоя бастады. Сөйтіп, халық пен Үкімет арасына бос ауа толтырып, түсініспестік қалыптастырды. Кейбір еркін басылым газеттерді де құйрығына от қойған түлкінің соңынан қудырып, айтақтауды шығарды. Бұрышта тұрып журналистерді соққыға жығып жаланы жас үкіметтің қанжығасына байлай салатынды шығарды. Осының бəрі – жаңағы менің сөзімді бөлген жігіт айтқан Үлкен үйді ораған сиқырлы тордың ісі. Соның қияметі. Ол тордың сырын «халыққа жақтас болып» от лақтырған азаматтар біледі. Бірақ, айтпайды. Көріп, естіп тұрсыздар, мен одан бері келіп айтуын өтіндім. Ол құдыққа түскен бақадай жым-жылас болды.

	– Жарайсың! Сөздің осындай ашығы керек! Заңғар, оу Заңғар!деп айғайлады Жаныс. Баяғы жылқы қайырғанда алты қырдан ары кететін дауыс қайда? Қарлыққан үні Заңғарға жаңғырық секілді жетті. Заңғар жалт қарап, жыға танымай алдырақтай қалғанда. – Мен, Жаныспын ғой, Жаныспын! – деп үлгерді. Енді Жаныстың бұлдыраған қарт жанары Заңғарды емес, шыр айналған балалардай кино түсіргіштерді, қобдишасын иығына іліп, таяқшасын аспанға көтеріп шошаңдатқандардың шоғырын көрді.

	– Ата, ата, əжемнің айтқан уақыты болды. Қайталық, қайталық,

	– деген Мараттың ұсынысын зыңылдаған құлағы анық естіді. – Қалғанын ертең-ақ теледидардан көріп, радиодан естиміз. Газеттер өкіртіп жазады. Кеттік, ата! Мə, саған, əкімге бізбен бірге келген дəу тақырбас жұмыртқа лақтырды.

	– Не дейді?

	– Дəл сол.

	– Енді бұлар шатақ шығарады.

	– Неге?

	– Шеруге келгендерге кінə тағу керек қой. Рұқсат етілмеген жиын өткізді дейді. Аяғы бұзақылыққа жалғасты дейді. Қоғамдық тəртіптің сақшыларына бағынбады дейді.

	– Онда кетсек кетелік, балам, – деп бұрыла бергенде, Заңғар:

	– Бұл күнде сол торды құрғандар өздерінің бизнестегі бəсекелестеріне шабуыл жасауға шықты. Күшпен жерін, офисін, өндіріс орындарын тартып алуға кірісті. Бұлар алдағы уақытта мемлекетімізге қауіп төндіруден де тайынбайды. Бөлтіріктің көзін аштырмай тірсегін қимасақ, көкжалға айналса ырылдап аяғымызға жармасып мазалайды.

	Мараттың соңынан ілескен Жаныс оның əр сөзін қалт жібермей тыңдап келеді. Көк мəуіті костюм шалбарлы қария күн қанша ыстық болса да қапырықтан қаталамады. Керісінше талайдан айтсам-ау деп жүрген сөзі айтылып, бойы жеңілдегендей еді. Арық сұңғақ денесі сəл еңкіш тартқанымен, жүрісі нық.

	Дəулетбайдың жаңа əсем үйіне тез-ақ жеткендей болды. Енді алаңдағы халықтың даусы алыстан əрең-əрең естілді.

	Осылай адамдардың басынан өткен тарих жаңғырыққа айналады. Өзекті өртердей қатал өмір тартысы да, жүрек жарылардай жақсылықтар да аңызға айналатынына жиырмасыншы ғасырдың уын ішкен, жиырма бірінші ғасырдың ащы тұзының дəмін татып жүрген, жетпіс жастың төріне шалқалап шығып, қарапайым ғұмыр сүрген Жаныс пəлендей мəн бермеді. Тіпті, осы қазіргі өзі көрген шеру, митингінің, естіген сөздің ертең-ақ ұмыт болатынын, əркім əр алуан бояу жағып құлпыртатынын ойлаған да жоқ. Қас қағым сəтте қырық құбылатын заман-ай десеңші...

	Терезесінен Алатауы анық көрінетін кең бөлмелі үйдің төріне жайылған тамақ толы дастарқанға отырды. Қонақ көп екен. Танитыны – осы үйдегі Балшекердің əкесі. Жаныс ерекше көңіл қошымен бата жасады. Жəмилəның көңілі жайланып:

	– Иə, аталы-балалы деменстранттар не көріп, не естідіңдер? – деп сұрады.

	Жаныс қалпын сақтап үндемеді. Марат:

	– Атам нағыз күрескер екен. Облыстың əкімі сөйлегенде қоштап айғайлап жіберді.

	– Əрине, ол Ел басшысын, Президентті жақтаған болар? Құдасы Балшекердің əкесі отырғандарға күле көз тастады.

	– Дəл солай,– деді Марат.

	Сонда ғана Жаныс тамағын кенеп:

	– Жақсыны бағаламай бола ма? Айтқан ойы ашық. Менің түсінуімде көпшіліктің көңілінен шықты, – деп тоқтады.

	– Иə, ол – ер жігіт, – деді құда еңсесін тіктей бере, – егемендікті алғаш алған кезде осы Алматыдағы үйі жоқтарға Таугүл,



	Алтынбесік деген жерді таратып бергенде ел риза болды. Бірақ сол жер телімін бөлген бас архитектор үлкен қателік жіберді. Жаяу адам жүретін жол жоқ. Сонау соғыс жылдары салынған көшелері оқтай түзу Алматының дəстүрі бұзылған. Иір-қиыр. Жаяу адам жүре алмайды. Ескі Тəшкен көз алдыңа елестейді. Оның үстіне бүгінгі «оқу өтіп кеткен» шопырлар жын қуып келе жатқандай жүреді.

	– Қулар көше жолынан үнемдеген жерді сатқан ғой! – Дəулетбайдың жаңа көршісі күмілжімей тура тартты.

	– Тамақ алыңыздар! Біз бұрын Алматыға жаңа көше түссе, жол бойын көгалдандыруға кірісетін едік. Қарағай, қайың, терек егетінбіз. Жиек жолдың бойын көгалдандыратын едік. – Дəулетбай қонақтарын тамақ жеуге шақырды. – Содан құтылдық, – деді.

	Жанысты, Жəмилəні, Маратты Қарағайлыға Дəулетбай жеткізетін болды. Алматы мемлекеттік орман шаруашылығының бастығы əлі «Волгаға» мінетін. Ақ «Волга» əл-Фараби даңғылына шықты. Жаныс кең жол бойындағы сəулетті үйлерге қызыға қарап:

	«Шіркін, осы заманда жас шағын өткізгендерде арман бар ма? Не ішемін десе де, не киемін десе де, бəрі бар. Мына жол үстіндегі алуан түрлі моншақтай тізіліп ағылған əдемі машинаны көріп үлгермейсің. Сонда да адамда қанағат жоқ», – деген тəтті ойын Ермендісайға жеткенде өзі отырған қапталдан қабаттасқан дəу қызыл «Мерседес» быт-шыт етті. Тіпті рөлде отырған Дəулетбайға қарай құламаса, дəу өгіздей машинаны жүргізіп, өзіне төніп келе жатқан, аппақ, ерні де, шашы да қып-қызыл қуыршақтай қыз ештеңеге қарамай, шалғы мұртының жартысын бетімен қоса сыпырып кетердей көрінді. Сасқалақтап Дəулетбайға қарай тығылды. Оның олай шошынатын жөні бар.

	– Мынауың қайтеді-ей, – деді қарлыға.

	– Қазіргі жастар осындай, Жəке! – деді Дəулетбай.

	– Мен білгелі атам бұлай қорыққан емес, – деп, артқы орындықта əжесімен қатар отырған Марат сықылықтай күлді.

	Содан бастап Жаныс жан-жағынан зуылдап өтіп жатқан машинаның жүргізушілеріне қауіптене қарайтын болды. Жартысынан көбі қыз-келіншек екен. Бір таңданғаны шаштары алуан түрлі: қызыл да, көк те, ақ та, сары да, қара да, жасыл да соған ерекше мəн берді. Іштей таңданған Жаныс: – Япыр-ай, бұлар

	аналарынан осылай туды ма екен?» – деп ойлады. Ақ «Волга» өзіне таныс Жандосов пен Сайын көшесіндегі кептелген қалың машинадан əрең сытылып шығып, Таусамал базарына тірелді. Базар алдында адамнан машина көп. Буыншақ, түйіншек көтерген халыққа қарап, танып береке таппайсың. Үлкен бесіннен кейінгі базардың айналасы құмырсқаның илеуіндей.

	Қошқар құйрық бөксе мен текенің тұмсығындай қос алқа керген кеудені жалпақ мықын жалғаған, мұрындары қолағаштай о бір кеңестік дəуірде келген күрттердің күрең қызыл бір топ келіншегі мына аласапыран жалған дүниені жалпағынан басып ақ «Волганың» алдын қиып өтті. Жолдың оң қапталындағы аялдама адамға толы екен. Ептілері Дəулетбайдың соңында келе жатқан маршруткаға ентелей жүгірді. Тек, Қарағайлыдан: «Жерімді сатып жіберіпті», – деп əділдік іздеп шыққан бригадирдің баласы мен досы əлдекімге еліре айғайлап қызу сөйлеп тұрды.

	– Мына жігіт бригадир ақсақалдың баласы ғой, – деді Дəулетбай.

	– Иə, бағана көргенмін, – деп Жаныс жақтырмай жауап қайырды. Аузындағы сөзін айтып үлгермей, заңгермін деген досы қайқайып тұрып, бригадирдің баласының тұмсығын қойып қалды.

	– О, шіркін, от айналмай ойран болған жалған достық, – деді Жаныс.

	– Қария-ау, бұны Алматыдан арнайы шақырған досым деп еді ғой. – Жəмилə жаныға қартының желкесінен үңілді.

	– Иə, досы... – Дəулетпай аялдамақ болып жүрісін тежегенде, Жаныс:

	– Қайтесің, мас емес пе. Қазір қайта табысады, – деп тоқтатпады. Жаныс кімнің підірəсі? Өз əулетінің ғана. Балалығының қалай өткеніне баға бере алмайды. Есін енді біліп жарық дүниеге алақанын жайып ұмтылған шағында əкеден айырылған. Кейде өң-түсін елестететіні бар, еміс-еміс бір сүлде қылаң береді. Есінде анық қалғаны – жылқыдан оралғанда жирен биеден түспей, «Жаныс!» деп айғайлар еді. Сонда қазақ үйдің алдына жалаң бұт, жалаң аяқ күйі жүгіріп шығар еді. Алатаудың өркешөркеш ақ шоқыларына көтерілген күн сəулесі көзін қарып, қысқа саусақтарымен көлеңкелейтін.

	Ол да ұзаққа бармады. Соғыс басталды. Бұл соғыс ауылдағы Қосай шежіреші айтатын қазақ жеріндегі соғыс емес, сонау батыста басталып барша əлемді қамтыған соғыс. Қарағайлыға сол қиырдағы соғыстан қаралы хабар жиі келетін.

	Тегі қиындық пен жоқтық адамдарды бауырмал жасайтын шығар, сол хабарға бүкіл ауыл күңіренетін. Еңіреп жылайтын. Соғыс та бітті. Бірақ Қарағайлыдан кеткен боздақтар қайта оралмады. Бар жұмыс жесір қатындар мен өзі секілді жетім балалардың иығына ілінді. Бір кем дүние жоқтық, құдай-ау, қыр соңынан дəл қазірге дейін қалған жоқ.

	Біреу сəл жылы қабақпен қараса, дүниедегі бар жақсылықты басына үйіп тастағандай қуанатын. Бір шыны шай мен бір қасық талқанды күліп отырып берсе, күллі əлемдегі тəттіні ішіпжегендей сезінер еді.

	Тіпті осы сəтте де сондай əсерде келе жатыр. Сол балалығы қаншама ауыр, қиын болса да, қазір еске алса, қызық та ыстық. Одан кейінгі тіршілігі де белгілі. Ел басқардым, ерлік жасадым деп айтпайды. Біреуді жарылқап жақсылығымды көрсеттім дей де алмайды. Білетіні жолдаспын дегендердің жолына қиянат жасамады. Аш жүрсе де адал болды. Көппен бірге көргенін ұлы той деп бағалады.

	Қырық жыл бойы Қарағайлының жылқысын бағумен өткен ғұмыры көзді ашып-жұмғандай уақыттың ішінде асау судай ағыпты да кетіпті. Жас кезінде ауыл ақсақалдары: «Қазына көңіл қария бол», дер еді. Содан дəме ететін. Бұл күнде қария болды, қариялықтан қашып құтыла алмайды екенсің, бірақ қазыналы қариялығы бағалана ма? Ақыл-кеңес сұрайтын немесе өткен тарихты білсем деп қызығатын пенде бар ма?

	Жоқ. Əй, жоқ.

	Мына заманда бəрі білгіш.

	Ендеше Жаныстың Жəмилə мен Сейтекке: «Анау бітпей қалды, Мынау жетпеді», – деген секілді ұсақ-түйекті түртпектеген қазымыр қария болғаны анық.

	Жаныс дəл осы сəтте өткен өмірін еске алып, қайта оралмады.

	Иə, енді ол кімге керек.

	Қарағайлы кеңшарына жеткенге дейінгі жол бойы бір күнде көрген, өзін қоршаған өмірде кездескен қилы-қилы көріністі, аялдамадағы өнер қуған жастарды да, «Икарусқа» мініп, көшенің мүйісін айнала берген аялдамада қалғандарды да, тіпті, екі аяқты арбасын жүкке толтырып, бірін-бірі қаға-соға базарға қарай тертер болып жүгірген алуан түрлі реңі бар, алуан түрлі мінезі, үні бар адамдарды да көңіл экранына түсіріп, түгел-түгел ой елегінен өткізді. Бəріне баға берейін, сынайын немесе түзейін де деген жоқ.

	Ақ «Волга» Қарағайлының ең басындағы бірі кəріс архитектуралық сəулетпен, екіншісі еврейлердің дəстүрімен бой көтерген, бүкіл ауласына электр жарығы нұрын төккен екі қабатты үйдің ортасындағы Алатаудың жұлдызды көкзеңгір аспанын жамылған көк темір шатырлы Жаныстың жалпақ аласа үйінің алдына барып тоқтады.





	ЖЕТІМ ЖЕРДІҢ ИЕСІ



	Жаныс қолда бар қаржысын жинап, малын сатып, «Бұл заманда машинасыз еркек қанатсыз құс секілді екен», – деп, Сейтекке «Мерседес» машинасын сатып əперген.

	Шымкенттегі құдасы келін түсіріп, соған кемпірі мен Маратты алып жаздың, ыстығына қақталмай түнде жүріп барған. Көптен көрмеген ағайындар бірінен кейін екіншісі шақырып, бір жеті жібермеді. Көрді. Көңілі толды. Ел етек-жеңін жинап қалыпты.

	Өзі де бір дəуірдің сарбазы емес пе, барлық облыстағы мəнжайды бармағанымен, өз көзімен көрмегенімен, елден естіп, радиодан тыңдап, теледидардан көрген. Сол сəтте бəрінің тілеуін тілегенімен, осы Шымкенттегі қым-қуыт талас-тартысқа, атысшабысқа қарап отырып: «Ойпыр-ай, бұл Шымкент пен Тараз қазақтың қалың ортасы еді ғой. Сонау Голощекин қырғынынан да қаймағы бұзылмай талайларға пана болған еді. Қабырғасы қайысса да сынбап еді. Өткен ғасырларда басына қаралы заман орнағанда бүкіл қазақ бас қосқан қара шаңарақ еді ғой», – деп «Əулиеталдың» түбіне барып отырып талай ойланған. Ондайда адамның қиялында шек бар ма?! Бүкіл қазақтың Меккеден кейінгі қасиет орны – Түркістандағы қасиетті Қожа Ахмет Яссауидың ғимаратын тұрғызу үшін жүздеген шақырым жерден кірпіш тасыған Құдайдың құлы Мұхаммед (с.ғ.с.) үмбеттерін азықтүлікпен қамтамасыз еткен ұлы атасы – Бəйдібек Қарашұлын да ойлаған.

	Қазіргі Қарағайлыдан – бұрынғы «Дулат сай», кейінгі кеңестік замандағы Чапайдан жергілікті тұрғындарды іздеп табу қиын.

	Түсінбегендер Жанысты ғұмыр бойы жылқы баққан, оқымаған, қара шал дегенімен, өз дəуірінің түйсігі мықты түлегі ғой. Қадірлей білгендерге ол – осы Қарағайлыға ең алғаш өмірдің дəнін еккен, болашақ ұрпақтың қазығын қаққан тарихи əулеттің таза тұяғы.

	Сол соңғы тұяқ бүгін күндіз Шымкенттен шығып, Күйіктің асуынан асқалы келеді. Мінген машинасының жеңіл жүрісіне риза. Мұндай машинаны сыртынан талай көрген. Есігінің алдына премерь-министр Тимошенко да, генерал да мініп келген.



	Ауыл əкімінің қыңыр, қисық қылығын күнде көргендіктен, мініп жүрген дəу қара «Джипіне» онша назар аудармайтын. Ал мына баласына əперген машина жол жақсы болса, бүлк еткізбейді екен.

	Өткен өмірдегі көрген-білгеннің бəрі жақсы дегенімен, жеңіл машиналар мына машинадан жаман екенін іштей мойындады.

	Бірақ табиғатына біткен сонау тегінен қанына сіңген мінез емес пе, лепілдеп мақтамады.

	Соңғы орындықта басына жастық қойып, Маратқа қарай жамбастап еркін, кең жатқан бəйбішесіне көз қиығын салды.

	Бұл Жаныс не көрмеген. Сонау полуторка жүк машинасынан бастап төрт доңғалаққа түгел мінді. Ең соңғы «Жигулиге» де мінді.

	Шымкенттегі ағайын-туыс, құда-жекжат ортасында кемелденген көңілі олардан алыстаған сайын, ұзаған сайын жол бойының жұтаңдай бастағанына қарап отырып, пəстеніп құлази бастады.

	Жолдың екі қапталында сонау таудың сағасынан бастап, төменгі қырат-қырқаның етегіне дейін бір кезде қора-қора болып қой жайылып жататын, табын-табын сиыр, үйір-үйір жылқыны көрген. Сол мал қайда, жоқ... Көзіңді ашып-жұмғанша жанына жетіп баратын алты қанат ақ үйлер тұратын. Қайда, жоқ... Сонау көкжиекпен астасқан, анда-санда самал соққанда жасыл теңіздей толқып жататын егін-жай қайда, жоқ. Машинамен қатарласа жарысқан жол бойындағы мəуелі бал тамған бау-бақша қайда, жоқ.

	Мұндай құлазыған даланы, жол бойындағы иесіз қалып бытшыты шыққан ауылды Сейтек былтыр Павлодар, Қарағандыға барғанда көрген. Былқ етпейді. Көңілі суыған. Сондағы күйзелісін мына тырысып отырған əкесіне айтқан. Оған əкесі: «Бір ғасыр отырған бала-шағасын бағып өсірген қоламталы жерін, баспанасын қолынан іс келмейтін жаман адамдар ғана тастап кетеді. Оған өзі кінəлі. Үкімет кінəлі емес, сол жерге еңкейіп еңбектенбегендер кінəлі. Ұясын тастап Қарлығаш та кетпейді», – деп жайда екпіндеп, өзеуремейтін əкесі ұзақ-ұзақ сөйлеген. Содан бері жер жайлы лəм демейді.

	Іштей жанығып келе жатқан жалғыз Жаныс қана. Ол жерін сатып жіберген. Қарағайлыдан басқа ел, жер қаз қалпында деп ойлайтын.



	Қалың малды, жайқалған егінді Жаныс осыдан ширек ғасыр бұрын келгенде көрген. Ол кезде жас еді, жас болмаса да жасамыс еді, елу деген тəйірі, ердің жасы емес пе? Орыстың «Ақбоз атына», яғни көршісінен сұрап мінген «Волганы» қапталдағы қалың ауылды қақ жарып, біріне түсіп қымыз ішіп, екіншісінен ет жеп, үшіншісінің үйінде қонақ боп шалқып, бір-екі жеті жүріп қайтқан еді ғой.

	Жол бойындағы құлазыған дала Жаныстың кеудесіне сыймай кетті. Ақырып айғайлағысы келді. Тыңдайтын кім бар?

	Сейтек бар. Сейтек өзінше бір қиял. Ол бар пəлені бастықтардан көреді.

	Бəйбішесі томпайып тыныш жатыр. Оның да пиғылы белгілі.

	Марат Жаныс көрген өмірді, тіршілікті ауызекі сөзден естігені болмаса, білмейді. Осыдан небары бес-алты жыл бұрынғы табынтабын сиырды, қора-қора қойды, үйір-үйір жылқыны ол көрген жоқ. Мына далада кеше ғана миллиондаған малдың жайылғанын, бау-бақша егін жайдың жайқалғанын көрген жоқ. Егер ол көрсе, тықылдап мазасын алып, өзінен сұрар еді. Комьпютер, интернет деген сиқырды үйренгелі ол білмейтін ештеңе жоқ. Жер шарының тарихын атасы мен əжесінің алдына жайып салады. Дүниеде болып өткен данагөйлердің, тарихта болған көсемдердің өмір жолын кейде атасына əкеліп көрсететіні бар.

	Жаныс қарияны анау тар шатқалдың төбесіндегі Күйік асуы тыңдай ма? Тыңдамайды.

	Мынау менің жерім, менің елім деп қилы-қилы ойға бұлықса да, іштегі ойын, қысасын айтар адам таба алмай алысып келе жатқан Жаныстың ата-бабасы басынан өткерген не сұмдық зобалаңды осы Күйік көрген. Солардың да данагөй сөзін естіген, көз жасын көлдей төккен мұң-зарын тыңдаған... Бірақ айтар тілі жоқ.

	Күйік енді өзінен асайын деп «Мерседеспен» ағызып келе жатқан Жарқышақ пен Домалақ ананың кенжесі Дулаттың ұрпағы, Жаныс бидің үрім-бұтағы, шапырашты Қарасай батырдың туған жиені Қарағайлыдағы жылқышы Жаныс екенін де, ал ана жалпақ сары бəйбішенің сонау қаракесек керней көкбөрі Жарлығап батырдың тұқымы екенін де, олардың мың тоғыз жүз отызыншы жылы қолдан жасалған ашаршылықта арып-ашып келіп, тірі қалғанын да біледі.



	Сөз жоқ, біледі. Олардың кейбіреулерінің тойғаннан кейін ұмытып кеткенін де біледі. Өйткені бəрінің де осы кезеңде күйігі қалған. Сондықтанда Күйік атанған.

	Ақ «Мерседес» кезеңге шықты. Сейтекке тоқта деп Жаныс белгі берді.

	Жаныс созғалақтай қозғалып, көтеріліп сыртқа шықты. Ықылым заманда бүкіл қазаққа пана болған қатпар-қатпар Қаратауға көз қиығын салды.

	Жерге аяғы тиген кезде шоқ басқандай қаздия қалды. Бір кездегі сүмбедей денесі шымырқанып, қияқ қара мұрты қайқайып, қайыстай қатқан қараторы өңі қас қағым сəтте қызарып кетті.

	– Ата! – деді Марат, – Сен қызарып кеттің ғой. Əлденеден қорқып кеттің ə?

	– Е, тəйір-ай, неден қорқады? – деді əжесі.

	– Бұрын бұл кезеңнен аспаған шығар?

	– Əй, балам-ай, сенің атаң не көрмеген. Күйіктен де қиын асудан асқан.

	Жаныстың əр заманда оқ пен оттан күйген адамдардың тасқа, топыраққа айналған сүйегін басып тұрғандай сезініп, түршігіп толқыған күйін ешқайсысы білген жоқ. Бұл Күйіктен қазағым деп, елім деп, жерім деп талай тартысты басынан өткізген Ер Есім хан да асқан. Қазақтың қасиетті жеріне қызығып, қанды қырғын жасап жаулап алмақ болып, сонау Мысырдан келіп, арманы орындалмай өлерінде оң қолын аспаға көтеріп: «Оу, адамдар, елді-жерді шаптым, сонда да көріме алып бара жатқан ештеңем жоқ», – деп күйініп, екі-ақ метр топыраққа көмілген Зұлқарнай да асқан.

	Бұл Күйіктен Еуропаны жаулаған, берісі Ресейді үш жүз жыл билеген, ақыры қай жерге көмілгені əлі жұмбақ болып жүрген Шыңғыс хан да асқан.

	Жаныс та келіп тоқтады. Бұл аймақта Күйіктен басқа жол жоқ. Бірақ, Жаныстың дəл осы сəттегі жан дүниесіндегі қарапайым сезім, құбылыс жоғарыдағы екі қолбасшының ойына кіріп-шыққан жоқ еді. Басынан өткен жоқ...

	Жеңген де, жеңілген де, қашқаны да, қуғаны да, Тəңіріне табынып тəубесіне келген, тірі жанға зияндығы тимегендер де осы Күйіктен асқан. Солардың бірі – Жаныс. Тəңіріне тəубе еткендей тылсым тыныштықта қалқайып тұрған Жаныс:

	– Кеттік! – деді.

	Ақ «Мерседес» ақырын қозғалып, кедір-бұдыр жолға түсті. Жол жаман болса, тұлпар да тұқың-тұқың басқан есек секілді екен. Шоқалақтап жүрісі мандымады. Тегіс жолдағы тыныштықта маужыраған бəйбіше де басын көтерді. Жаныстың да ойы шашырап кетті. Шашыраған ойдан шапағатты сөз туындай ма, ары отырып, бері отырып жолда көрген, көңіліне сыймаған көрініске қайта

	оралды. Ақыры шыдамады.

	– Апыр-ай, бір нəрсеге түсінбедім. Жол бойындағы ауылдың айналасында егін еккен бір алқап жоқ. Түрен, бізше айтқанда соқа жыртқан ескі аңызда қарасора қаптап тұр. Сол аңыздың пұшпағында жайылған топ-топ үлкенді кішілі ірі қара көрінеді.

	– Бұл күнде елдің бəрі өзіміз секілді, жекелік. Анау екі гектар алма ағашты ұқсата алмай жүр емеспіз бе? – Сейтек Жаныстың сөзін бөлді.

	– Солайы, солай... – Жаныс күрсінді. – Ал малы қайда? Малсыз қазақтың күні күн бе?

	– Кімде қанша мал бар дейсіз. Көп болса жиырма...отыз қой бар шығар, соны да жаятын жер жоқ шығар. Бəрі өзіміздің Қарағайлы секілді бөліп-бөліп алған. Енді бастықтар... – Сейтек бастық деген сөзді неге айттым деп тілін тістеп, ойын аяқтамады. Жаныс түсінді.

	– Дұрыс айтасың, жаятын жайылым жоқ. Жерсіз, шаруасыз ел ел ме, елсіз... – Бұдан ары ойлауын ойлағанымен тиянақты нүкте қоюға Жаныстың өресі де, тəуекелі де жетпеді.

	– Біздің мықты данагөй басшылар, – Сейтек бұл жолы пікірін майдалап жеткізгісі келді – Əр адамды тар темір шеңберге кіргізіп, сонда тірі тұрғаны үшін одан салық алып, сонымен мемлекетті байытып, күн көргісі келеді. Малды көбейт-көбейт дейді. Оу, оны қайда бағады?

	Жаныс қапталдағы терезеден қыржиып сыртқа көз тастады. Жақпар-жақпар жартастардың əр шоқысы: «Ə, келе жатқан кім екен десек, сен екенсің ғой. Құдай біледі құдаңның үйіне барып, күні бойы қымыз, айран, сүт сатып базарда жүретін қызыңды көріп, көңілің жайланған шығар. Бір сенің қызың емес, елдің бəрі базарда. Қайдан келіп жатқаны елге жұмбақ. Дүние көп екен ғой», – деп қаңғырлай сөйлеп, соңынан қарап қалып жатқандай.



	– Ата! – деді, Марат. Жаныс бұрылып, желкесінен қарап қадалып отырған Маратқа көз қиығын салды.

	– Бұл асуды неге Күйік деген? Тегі күйік дегеннің мағынасы не? Оның бəрін нақпа-нақ анықтап, жан-жақты түсінуге ерекше көңіл бөлетінін Жаныстан бастап бəрі біледі. Бұл пысықтығын өзгелер түгілі үйіндегі бауырлары да жақтырмайды. Қазір қалада да, ауылда да мектеп оқытушылары мен оқушыларынан басқа атқа жеңіл адам жоқ. Əкіматта жиналыс болса да, өнерпаздар көңілді концерт өткізсе де кең залды оқушылармен толтырады. Əкімдік комьпютерді жақсы білетін оқушыны іс-қағаздарын тергізуге шақыртады. Осындай шаруаны атқаруды оқулықтан басқа газетжурналдағы ақпаратты шағып білетін сауатты Маратқа көбіне жүктейді. Ол Ақордадан бастап барлық облысты шолса, өзоблысын, ауданын, ауылдағы əкімдіктің қандай шаруамен айналысатынын қағаз жүзінде болса да, жақсы біледі. Бүкіл жер шарындағы жаңалықтан хабардар. Заманы солай. Көп білген адамды елдің бəрі жақсы көре бермейді. Марат та солардың бірегейі болмаса да бірі. Жаныс сығырая көзін қадап ойланып біраз отырды да, «Күйіктің мағынасын бұған мен айтпағанда кім айтады» деген тоқтамға келіп, алдына қарай бере:

	– Мен саған айтып жеткізе алар ма екенмін. – Ол əлгіндегі бір жан тебіренісі толқытқан көңілін басты ма, тамағын кенеп алып, – Күйік деген сөздің нақтысы – оттан, оқтан адамның денесі, дүние мүлкі жанғаннан кейінгі қалған қалдықты айтады. Ал мына асуды Күйік деп атаудың, менің түсінігімде, мағынасы зор.

	Бұл от пен оқтан жанған, күйген, сөйтіп тасқа, топыраққа айналған сан мыңдаған адамның сүйегі жатқандықтан Күйік атанған. Сондай қымбаттысынан, қимасынан айырылған адамдардың ет жүрегін езген, сан ғасыр өтсе де саналылардың жүйкесінде сақталатын көзге көрінбейтін жан күйігі болады. Ол өтеөте қиын күйік. Амал не, тірі жүріп жан күйігін арқалаудан өткен азап жоқ. Ол күйіктің шет жағасын анау əжең екеуміз көрдік, жүрегімізде сызы əлі бар. Құдай сендерге көрсетпесін. – Неге екенін Жаныстың үні дірілдеп кетті.

	Марат атасын түсінді.

	Ақ «Мерседес» тар шатқалдан шыққан соң жұлдыздай ақты. Енді Қордайға дейінгі тау етегі жасыл кілемдей түрленіп, сағыммен сан құбылып керемет шапшаңдықпен артта қалып бара жатқандай еді. Бала жастан ат үстінде жүріп көз шырымын алып əбден үйренген Жанысқа «Мерседестің» самғауы мамық төсектей еді, қалғып кетті.



	* * *



	– Иван Сергеевич жүз гектар жер алыпты!

	Қою бұйра қара шашы бұрқыраған, бұғы мойын, жалпақ бет, орта бойлы қара жігіт алдында тұрғандарға көпті білетіндей шалқая мардымсып көз жүгіртті. Ақ «Волгадан» түсіп, қалың топтың шетіне іліккен Алматы мемлекеттік қорығының директоры Дүйсен: «Бұл сөзді кім айтты?» – деп айналасына көз жүгіртті.

	– Иван дегені кім? – деді, қарсысындағы жұқа тоқыма ақ қалпағын көзіне түсіре киген сүйегі тарамысына ілінген ұзын сары.

	– Премьер-министр емес пе!

	– Əй, өткен жетіде ғана премьер-министр Қожакелдинді марапаттап, орден тағып едік қой. Немене жеті сайын ауыса ма?

	– Ол шетелге қашып кетті!– деді ту сыртындағы жас жігіт.

	– Неге? – таңдана сауал қойды. Көршілес топтың белсендісымақ бірі:

	– Кінəсі болғаны да, – деп екі ұшты тіл қатты.

	– Осы біздің бастықтардың бəрі кінəлі шығар. Өйткені бірдебірі халықтың да, мемлекеттің де сынынан өткен жоқ.

	– Құдай-ау, солардың бəрі сөзіне, ісіне халық тоқтаған, ел сыйлаған азаматтар емес, бүгінгі бастықтардың қайдан табылғанын ешкім білмейді, қаптаған бизнесмендер. Жаңа заманның костюм-шалбарын киген, кешегі Бейімбет Майлин ағаның кейіпкерлері.

	Бүгін бар да, ертең жоқ.

	– Кетіпті ғой, əне...

	– Қалғаны да сол секілді. Əлі кеткеннің көкесі алда...

	Қалың қара шашын желкесінен түйген, аспан түстес юпка, ақ кофта киген сүйір иек, сопақ бет келіншек, шамасы кешегі кеңес өкіметінің жөн білетін азаматшасы болу керек, «сөзім айналадағы елдің көңілінен шықты ма, жоқ шықпады ма», – деген жоқ, өз пікірін қосты.

	– Бəрі білгіш.



	Келіншекті қаға-соға кеңсенің есігіне қарай ұмтылған арық тырақай жігіт: – Міне, кезегім келді. Кеше де тұрдым. Қазір-қазір, – деп қаға-соға жанынан өте шықты...

	– Қойшы-ей, түсініп үлгермейсің. Жарайды, жаңа үкімет басшысына сонша жер неге керек бола қалыпты?

	– Біздей емес, орыс халқы дүниені терең ойлайды. Кешегі көшіп кеткен бауырластарын қайта əкелгелі жүр де...

	– Оған таңданатын несі бар. Қолына билік тиген соң қарпып қалайын деген ғой. Осы шаруашылыққа еш қатысы жоқ Андрей Антонов деген генерал бүкіл Қарасай ауданындағы тауды түгел жекешелендіріпті деп естідім.

	– Сен де көпіртіп жібересің, тауды не қылады?

	– Менің естігенім бір мықтының бұғы өсіремін дегені...

	Алматыдан шығып, Шымкент қаласына барып тірелетін машина тізбегі бір секунд үзілмейтін күре тамырдай қара жолға салынған көпірдің астымен өтіп, айналма жол арқылы өрге бұрылып, аптыға жүріп, Қаскелең қаласының кіре берісіндегі аудандық Жер басқармасының алдына жетіп тоқтаған жап-жаңа шетелдік көліктердің шоғыры қап-қара бұлттан аумайды.

	Жолдың күншығыс қапталындағы бес қабатты үй бейне сиқыршылардың ұясы секілді. Кезегі келген адамдарды кіргізіп, шығарып тұрған милиция өзінше бір əулие. Алдына топтанған қалың машина қас қағым сəтте аспанға ұшып кеткендей жоқ болады да, қайта шоғырлана қалады.

	Қолына буда-буда қағаз ұстап жүгіріп жүрген адамдарға қарап үлгере алмайсың, жай жүрмейді, гу-гу сөз. Дүйсен жаңа жолға шығарда Жердің бастығымен телефон арқылы сөйлескен. Қабылдамақ болып келіскен. Енді, міне, көрмейсің бе, алуан түрлі алып-қашпа сөздің ортасына кірді де кетті. Ол жай келген жоқ. Сыйласып жүрген, əлгінде ғана айналасындағы ел айтқан қарт генералдың өтінішімен келген.

	Кеше жұмыстың аяғында Таусамалдағы кеңсесіне бас сұққан таныс генерал: «Өзіңмен ақылдасуға келдім», – деп, іс-қағазын көрсеткен. «Тау етегін қырық тоғыз жылға жалға сұрап едім, жоғарғы жақ келісті. Шешімін жаңа алдым. Бірлесіп орманшылардың акционерлік қоғамын құрсақ, жақсы игілікті іс жасар едік. Мен асығыс шетелге кетіп барамын, бұған көп қаражат керек.



	Демеуші таппасақ болмас. Сенен өтінішім – мына қағазды Жер басқармасына өткізе бер. Ал өзің орманда қандай тиімді жұмыс жасауға болады. Қысқасы аяғымызды тік басатындай демеуші тапсақ, ары қарай өз күнімізді өзіміз көрерміз», – деп келіп кеткен.

	Бұрын да талай-талай саятқа бірге шығып сыйласқан қария болған соң тілегін орындамақ еді.

	Сол тірі жан білмейді деген əңгіме түні бойы итше күшіктеп, алдынан шыққанына Дүйсен таңданды. «Бұл адамдардан ештеңені жасыра алмайсың», – деп костюмының жан қалтасынан шылымын шығарды.

	Таңданатын жөні бар. Генералдың тауды алатынын анықтайтын үкімет шығарған шешім өзінен басқа ешкімде жоқ. Сол қағазды заңдастырып, Акт алу үшін Жер комитетіне келіп тұрған да өзі. Басқа тірі пенде білмейді», – деп ойлаған. Қателесіпті. Көшедегі көк аттылар гулетіп тұр.

	– Аға, қаламыңыз бар ма? «Ай, күнін толтырмапсыз», – деп қағазымды қайырып берді. Қазақты қағаз жеп қоятын заман болды ғой. Əне, кезегім келіп тұр. Қайта кезекке тұрсам, бір күнім тағы өтеді. Мына жанталасып тұрғандар қатардан шықтың, бітті қайта жібермейді. – Сигаретін енді тұтатпақ болып оқталған Дүйсен асығып-аптығып тұрған жігітті аяды ма, қорбаңдап төс қалтасынан тез қалам алып берді.



	* * *



	Қазір ел ішінде жерді жекешелендіру мəселесі өртше лаулап тұр. Қазақ осы жер үшін ғасырлар бойы шайқасқан. Басынан не қилы заман өткен, сонда да жерін көзінің қарашығындай қорғаған. Егемендікті алғаннан бері сол қасиетіне ештеңені теңгермейтін «жерді сату керек пе, сатпау керек пе?» деген сауалға қазақтар сатпаймыз десе, үкімет басшылары «Жерді сатпасақ, игере алмаймыз. Қаңсып жатқаннан не пайда?» деп алуан түрлі себептер мен жорамалды айтады. Саясатшымыз деген қазақтар: «Біз осыдан ғасырға жуық арабтар жіберген қателікті қайталамауымыз керек. Арабтар еврей байларына жерді баю үшін сатқан. Бүгін сатсақ, ертең сол өзіміз сатқан жерді иеленгендерге ұрпағымыз құл болады. Тарихта «жерін сатқан сорлы халық! деген атқа ие боламыз. Көрдің бе, əне, үш миллион еврей жүз миллионнан астам арабтардың төбесінен қарап, тұяқ серпітпей отыр», – деп пəлсапа айтады.

	Халықтық талқыға салмақ болып еді, оған қазақтардың тəуекелі жетпеді. Себебі қазақ жеріндегі халықтың алпыс пайызы

	– кірмелер, күнін көру үшін келгендер. Оларға сатылғаны тиімді. Ертең əр ұлт: «автономия болғымыз келеді» деп шықса, қолдайтындар табылады.

	Бір Қазақстан жеріне жеті Еуропаның мемлекеті сыяды. Сатылса жеті атасынан бері жарымағандарды жарылқайды. Сатып алған байлардың жорғасы мен дорбасы соның қалтасына түседі. Бір премьер-министр қазанды қайна-тып, піскен ас – аузыма түскен ас» деген уақытта: «Жер сатылатын болса, мен отставкіге кетемін», – деп жалт берді. Енді заң шығаратын Парламентке тірелді. Не керек жер мəселесі дəл осы сəтте бір Қарасай батыр атындағы ауданда емес, бүкіл қазақ жерінде өрттей лаулаған кезді.

	Қазақта ғасырлар бойы шешілмей келе жатқан «Жер дауы, жесір дауы» деген екі дау барын елдің бəрі біледі. Соның жер дауын Кеңес өкіметі: «Бүкіл жер – мемлекет мүлкі», – деген шешім шығарғаннан бері мұндай апын-күпін мəселе болған еместі. Бұрынғы Атақонысым деген ұғым маңызын əлдеқашан жойған. Адамдар атымен аталатын жер, су, тау, сай-саладағы «Жетен сай», «Жарқынбек сай», «Жанғазы сай» деген секілді атау ұмыт блып бара жатқан-ды. Сол социалистік дəуір бастаған мемлекеттік жерге əуелі артель, сонан соң бірлескен қожалық құрып, ақырында бұрынғы көшіп-қонып жүретін жерде сəулетті үйлер бой көтеріп, тұрақты елді мекендер орнап, Ұлы дала жасарып-жайнап қайнаған өмір ұясына айналған. Бір кездегі төрт аяқты жануарлардың тұяғы тоздырған шұрайлы алқапқа үш жүзден астам қала орнап, зауыт, фабриканың биік мұнарасы бой көтерген.

	Шымкенттегі құдасына барып қайтқан Жаныс сол туған жеріндегі тұтасқан елді іздеген.

	Егемендікті алғаннан бері халықтың адал еңбегінен нəр алған ұлы даланың сол келбет-кейпі тез өзгерді. Байлықтың құралғаны қиын болғанымен, жоғалуы жылдам екен. Ен жайлаған миллиондаған төрт түлік мал, егін жайы бар іргелес иық тірескен шаруашылықтар ешқандай саясатсыз-ақ жым-жылас болыпты.



	Дəл осы қарбаласта мемлекет басшыларының ғасырға түзелмейтін қателік жібергенін қарапайым қазақ Жаныс көріп келеді.

	Сол малды ешкім аспаннан əкелген жоқ, адам жинап, қорғағанымен, осы жер-ана баққан еді. Əлі де баға берер еді. Бірақ мемлекетті басқарған «Кемелденген социализмнің түлектері»:

	«Қазақстанның қойының етінен Австралияда баққан қойдың еті əлдеқайда арзан» деп əлемге жар салып, Голошекиннің жолын қуып, елу миллион қойды ешкімге білдірмей жоғалтты. Бүгін сол қателіктің ізі суығанымен, ел есін жинаған соң сұрайды. Осы талайдың жанын жаралаған, көңілін құлазытқан жағдай үшін қарапайым халық кімді кінəлайды? Қазақтың Голошекиндері əлі жауап береді.

	Соғыс болған жоқ. Жау шапқан жоқ. Табиғаттың алапат зілзаласын ешкім көрген жоқ. Айтып-айтпай не керек, жердің сəні, елдің көркі болған, осы жерге егін егіп, малын бағып, ұрпағын ақысыз-пұлсыз оқытып тəрбиелеген мыңдаған елді мекеннің иелері жұмыс таба алмай қалаға көшті де, мекен-жайлары бомба түскендей қирап иесіз қалды. Енді байтақ далаға сондай елді қоныстандыру үшін кемі бір ғасыр керек екенін, оған өзінің өмірі жетпейтінін ойлады Жаныс.

	Алайда байлықтың құлы болып жалмағандар бұған өздерін кінəліміз деп есептемейді.

	Егер Сейтектің əр кезде айтатын ой түйініне тоқтаса, ХХ ғасырдың отызыншы жылындағыдай қазақтар киіз үймен көшіпқонып жүргенде тарихында болып көрмеген ашаршылықты ХХІ ғасырда басынан өткізер еді. Табантас құйылған тұрақты үйлі-жайлы болғандығынан, ниетінің адалдығының, пейілінің кеңдігінің арқасында халық жойқын ашаршылықтан аман қалды.

	Тіршілік тоқтамады. Енді, міне, Алатаудың етегіндегі Қаскелең қаласындағы аудандық Жер басқармасының алдында, жерге жаятын қора-қора көп малы болмаса да, «Жер аламын!» деп жанталасып тыпырлап жүр. Ғасырға жуық тынышталған жер дауы қайта басталмақ.

	Дəулетбай жер комитетінің бастығына телефон соқты. Пайғамбар жасының табалдырығын аттаған ел ағасы кабинеті толған адам екенін айтып, сəл босасам шақырамын деп уəде берді. Сол сəтте жолдың екі қабырғасын қысқан қалың машинаны қақ жарып, «жол полициясының» машинасы өтті. Қас қағым болмай қайта оралды. Дəулетбайдың машинасы тұрған жерге тоқтап, дауыс зорайтқышпен:

	– Мына машиналарды алыңыздар! – деп талап етті. Ешкім тұяқ серпімеді. Инспектор əр машинаның нөмірін айтып, даңғырлатып əлденеше қайталады. Ақыры иелері келе бастады. Дəулетбай ақырын аяңдап жанына таянғанда:

	– Аға, жоғарғы жақтан бір кісілер келеді екен. Тезірек орын босат деп жатыр. Басқа жерге қойыңызшы? – деп өтінді.

	– Кім келетінін сұрамады. Бос орын іздеп айналасын шолып еді, жарты шақырым жерге дейін ине шаншырдай бос жер жоқ екен. Амалдың жоқтығынан машинасын от алдырып, ең шетіне барып тұрды. Тəртіпке кім қарсы келсін. Басқарманың алдынан бір қора қой сыятын орын ашылды. Соған қарап Дəулетбай мемлекет қайраткерлері келер деп ойлады.

	Дəулетбай сағатына қарады. Орманшы Сейтекке баратын уақыты болып қалыпты. Ол жоғарғы бастықтың қызындай қошеметқолпашты талап етпейді. Жылқыбайұлындай жылмыңдамайды. Бірақ уағдасына берік. Мың шенді мен шекпендінің алдында жақсы кісі болып жинаған көбік атақ-даңқтан бір адалдың алдында абыройлы болуды артық деп білді.

	Үнжырағасы түсіп «Волгасына» барып отырып, Алатауды бетке алып жүрді де кетті.



	* * *



	Сейтек жарты ғасыр ғұмыр сүріпті. Тіпті кешеге дейін «коммунизмде өмір сүреміз» деп сенді. Соған бас иді. «Қарыным ашады, киімім жыртық болады, жұмыссыз қаңғырып қаламын» деп ойламаған-ды.

	Социалистік қоғам, коммунистік тəлім-тəрбие, тəртіп мəңгі маңдайына шегеленгендей сезінетін. Ештеңені жасыруға, жабуға болмайтын, неше түрлі тыңшылары, көреген көздері бар болат құрсаудай коммунистік партияның өзгеруі басқа капиталистік мемлекетте болса болар, ал Кеңестер Одағында өзгеріп, дəл мұндай күл-талқан болады деп қарапайым ауылшаруашылық институтын үшінші курста тастап кетіп, шопыр болған Сейтек ойламады, тіпті

	«нағыз саясаткермін» дейтіндердің өзі ойламаған.



	Ол заманда бүгінгідей болғаны да, болмағаны да «саясаткермін» деп он адам бас қосса ұялмай-қызармай көрінген ел ағаларын ғайбаттап, тіпті, оларды қойшы-ау, өзін ақысыз оқытып адам қатарына қосып осылай сайрауына жақсылық шапағаты тиген қоғамға тас лақтырып, топырақ шашып сөйлейтін көбік ауыз көп саясаткер жоқ еді.

	Адамның өзгеруі оңай екен. Егемендікті алғаннан бері өзінің де саясаткер болып бара жатқанын Сейтек байқаған жоқ.

	Айналасындағы қаулаған тіршілік, онда да көзін ашқаннан бері санасына сіңген ортақ мақсатқа, ортақ игілікке, ортақ қоғамға арналған тіршіліктен мүлде бөлек, əркім өз қара басының қамын ойлаған, маңайындағы елге аш қасқырдай қарайтын қарау, қарақшы тіршілікке қарап, демек, «Заманы түлкі болса, тазы болып шалатын» түсінік, түйсікпен өмір сүре бастағанына Сейтек əлі мəн берген жоқ.

	Бірақ, кеше ғана туған жеріме бір шыбық ексем, ертеңгі өсер ұрпағымның игілігі үшін деп білетін қарапайым орманшы енді сол еңбегінің генералдың иелігіне өтетінін Дүйсеннен естігелі күйінді. Ол – қоғамның белсенді бір мүшесі. Ертеңгі өсер ұрпақ алдында міндетті түрде жауап беруі керек. «Отан отбасынан басталса», сол Отанның Сейтек те бір тіреуі емес пе? Иə, дəл солай.

	Биікке жаяу өрмелеген Сейтек аппақ қардан төменгі қайқы қылыш секілді қырдың дəл төбесіне жетіп, сандық тасқа барып тізе бүкті.

	Осы жерден Алатаудың жасыл орманына оранса да қалың машинаның көк түтіні бүркеген Алматы қаласы да, көз жетер жердегі ауыл, елді мекен де айнаның бетінде жатқандай көрінеді екен.

	Тауға күнде киетін резина табанды көне жеңіл туфлиы, жұқа боз матадан тігілген шалбар, күртелі Сейтек кең қанаты екі иығын жапқан ақ қалпағын көтеріп еді, қоңыр киік танау дөңгелек жүзіне күн нұры дөп түсті. Тік маңдайына көлденең бес сызық жол салыпты. Шың тастың түбіндегі қайнардың суындай тұнық ойлы өткір жанарын əжім торлапты.

	Мойнындағы дүрбісін қабынан шығарып, етекке көз жүгіртті.

	Батысындағы Ұзынағаш елді мекені мен Есік қаласы енді бір оншақты жылда қосылып кететіндей көрінді.



	Адам өмірі қызық. Бір кезде Маратқа: «Бар газет-журналды оқып неге керек, пайдалысын оқы», – дейтін еді, орманшы болғалы Марат қана оқитын сол газет-журналды үндемей, оңаша тауда жүріп түгел өзі оқитын болған.

	Барлық қозғалысқа қарап отырып, əртүрлі ойға малтыды. Əр алуан ақылдыдан шыққан сөзді есіне түсірді.

	«Мемлекетті батырлар орнатады, ақылдылар өркендетеді, ақымақтар, сұмырайлар мен қулар қызығын көреді» дегенді айтқан адам данышпан екен.

	Өзі еккен балаған қарағайдың ортасындағы тақта жолмен өрге жүре бере, «Осы ұлан-байтақ жерді қазақ деген халыққа сыйлаған батырлардың көбі ұмыт болды. Бір тілде, бір салт-дəстүр мен əдетғұрыпты, ықыласты, инабатты, дінді радиосыз, газет-журналсыз, теледидарсыз уағыздап, санамызға сіңіріп, жүрегімізге ұялатқан ұлы даланың данагөйлерін бұл күнде тіпті еске де алмаймыз. Кейде дəл бір өзіміз алғаш рет айтқандай білгішсініп, мінберге шығып сөйлегенде ауыздыға сөз бермейміз. Қолында мəнсап тұрған соң соларды қолпаштап қол соғамыз, мақтаймыз.

	Қарап отырсам ертеде өткендер мұраға алуан түрлі аңызға толы жерді ғана қалдырған екен. Соның рахатын кім көріп отыр?

	Мен кіммін? Батыр емеспін. Оқымысты да емеспін. Шенді де емеспін, шекпенді де емеспін.

	Бастықтар «көп ұлтты мемлекетпіз» деп көпіре мақтанатын республикада тұратын қайдан, қашан келгені белгісіз жүз отыз ұлттың бəрі осы Алматы облысы, Қарасай батыр атындағы ауданның «Қарағайлы» елді мекеніне жиналған. Сол жүз отыз ұлттың бірімін.

	Түп-тұқияным – осы жердің иесі, ғасырлар бойы мекендеген байырғы тұрғыны. Бірақ, кеше ұрыссыз, соғыссыз Кеңес өкіметі быт-шыт болып, бүкіл үш жүз миллионға жуық халық аузына қараған коммунистік партия құлап, ғасырлар бойы қаналған халқы бар он бес мемлекет егемендігін жанталасып алып жатқанда жайбарақат үйде жүрдім. Бір мен емес-ау...» Сейтек осы жерге келгенде жүгін жеңілдеткісі келді. «Жалтақ, қорқақ қазіргі ел басқарып жүрген басшы бауырлар да əліптің артын бағып, ең соңында қозғалды. Ертең мен Андрей Антоновтың құлымын... Бұрын əділдікті үкіметтен іздейтін едік. Енді шағынарым – мемлекетім емес. Андрей. Соның сөзі сөз. Өйткені ол – жер иесі. Қырық тоғыз жылға дейін кім бар, кім жоқ».

	Бұдан ары ойлауға Сейтектің батылы жетпеді. Қылыштың жүзінде отырғандай тыпыршып орнынан тұрып кетті.

	Бұл бір елге де, ерге де, байға да, кедейге де үлкен жауапкершілік жүктеген сəт еді. Кеңес өкіметі сонша қара тақырға отырған емес-ті. Ғасырлар бойы қалыптасқан, небір сұмдық қақтығыстарды басынан өткеріп, адамзат тарихында дамудың ең соңғы нүктесіне тірелген, бүкіл капиталистік қоғамды үрейлендірген жер бетіндегі алып мемлекет еді.

	Алайда Лениннің ойларын жалғастырушы көпірме мақтанға семірген көсемдерді сырттан бақылаған капиталистік қоғамның тісқақты, əбден ақсүйегін кемірген білгірлері қол қусырып қарап отырған жоқ. Коммунистер қол соқса, қолпаштап дүбірге-дүбір қосып, «аянбай» қол соқты. Не керемет көпірген мадақ-мақтаудың жуындысын аямады. Төкті. Алаяқ саясаткерлер аяр күлкісін де аяған жоқ.

	Сырттан қараған адамға Ленин құрған қоғам қозғалмайтын заңғар шыңдай болып көрінгенімен, сол Ленин күдіктенген орыстың өзімшіл дөрекілігі мен ұсақтығы оның түбіне жетті.

	«Мəңгі мызғымайтын одақ» 1991 жылы есіктің алдында ойнап жүрген балаларға үлестірген тəтті кəмпит секілді оп-оңай шашылды да қалды.

	Сол күні Кеңестер Одағына бағынышты халықтар сенерін де, сенбесін де, қуанарын да, жыларын да білмегені Аллаһқа аян. Ана тілінде сөйлесе тірі пенде тыңдамайтын. Олар осы жүрек жарды жаңалыққа қай тілде қуанарын да білмеді. Алғаш рет ақ сүтпен емген ана тілінде айғайлағысы келді. Қарағайлыдағы қарт тұрғын Жаныс: «Ақсарбас! Ақсарбас! Ақсарбас!» – деп ақ қойын құрбандыққа шалған.

	Əкесі қуанған соң Сейтек те қуанған. Бұл қуаныш əуелде барлық Қарағайлы халқына ортақ деп білген. Бірақ көршілеріне қарап ойлана қалған. Іргесінде отырған Сергей Пак неге қуанбайды? Сонау елуінші жылдан бастап Қарағайлыны мекендеген Авраам Медведов қайта-қайта келіп, көзілдірігін əлденеше сүртіп құнжыңдай күлімдеп құттықтағансыды. Не жұмыс істейтінін ешкім білмейтін ауыл шетіндегі шешендер ештеңе естімегендей болды.



	Түні бойы жортатын түріктер мен күрттер егемендік алдық деп Жанысқа ұқсап елпеңдеп жүрген жоқ. Иə, сонда бостандық, еркіндік жалғыз Жанысқа ғана керек пе еді? Бəріне керек еді, бірақ олар дəл Жаныстай қуанған жоқ.

	Бостандық күрес арқылы ғана келеді. Бодандықтан революция ғана азат етеді. Бұл заңдылықты Сейтек тарихтан оқыған. Оған атыс-шабыс, қантөгіс арқылы қол жетеді.

	Əкесінен басқа Қарағайлыдағы елдің меңіреуленіп мең-зең болғаны егеменді ел болғанына сенбегендіктен болар.

	Жоқ, əбден үрейленіп қалғандықтан ба екен? Əлде, Кеңес өкіметі бір ғасыр бойы алдап-арбап, жүректері шайлыққан соң тегін келген бостандықты ақ көңілімен бас салса, тағы да аңдып тұрып атып немесе абақтыға айдап, сорымыз қайнар деп тартынды ма, не керек, лаулап тұрған отқа жүгірмей, əліптің артын бақты.

	Сейтек сол сəтке дəл қазіргідей көңіл бөлген жоқ. Əбден іс біткен соң, «Əттегені-ай, сонда неге солай істемедім» деп санын соғатын аталарының əдетімен бірнеше жыл өткеннен кейін ой елегінен өткізіп келеді.

	Иə, сөйтіп, өшкені жанғандай, өлгені тірілгендей болған Жаныстың да өрекпіген көңілі бірте-бірте сабасына түскен. Күн өткен, ай өткен, жыл өткен. Уақыт өткен сайын үміті арзымайтын дəннің қауызына айналған. Жалғыз ұлының жұмыс таба алмай салы суға кетіп қажығанын көргенде кімді жазғырып, кімді кінəларын білмей түңілді.



	16



	Бұл Қарағайлы кенті жаз, қыс, күз, көктем демей бүкіл ел болып жабыла жұмысқа кірісетін. Соңғы төрт-бес жылдан бері ол қайнаған қозғалыс жоқ. Кімнің не тіршілік істеп, немен айналысып жүргені белгісіз. Бұрын ғой, көктем шықты болды құрал-жабдығын алып, бау бақшаға немесе бүлдіргенді алқапқа қарай ағылып бара жататын. Бəрі жадырай күліп, өрік ағаштың саясында отыратын Жаныс пен Жəмилəға сəлемдесетін. Сол сəтте кəрі жүректері ынтымақтың ыстығын сезгендей болар еді. Енді ғой үлесіне алған жер телімін сатып бітіріп, үйінің ауласындағы алты сотидан артық жерін сатуға кірісті. Онымен екі-үш қабат үй көтеріп, айналасын қызыл-жасыл, сұр кірпішпен қалап биік қоршап тастады. Бір үйден осыдан аз жыл бұрын кинодан ғана көретін түрлі түсті үш, төрт шетелдік машина шығады. Дүниенің көптігі адамдарды бұзатын секілді. Бұл күнде кешегі өте-өте қымбат сол жылылық суып бара жатқандай. Қарағайлы кенті желсіз күнгі теңіздей. Көгілдір айдын беті тұп-тұнық. Кім болса да мамыражай бейқам өмір деп ойлайды. Бірақ көрер көзге ғана солай. Бұл құбылысты қазақ жерін мекендейтін жүз отыз ұлттың өкілі түгел қоныстанған Қарағайлының жан дүниесіне зер салып үңілгендер ғана байқайды. Ал кеңшардың ежелгі тұрғыны зейнеткер Жаныс қарияның отбасы басынан өткізген жағдай лүп етіп жел тұрғанда пайда болатын ұсақ толқынды еске түсіреді. Бүкіл кеңшар болып күліп-ойнап жұмылатын өмірге деген ортақ мақсат, ортақ құлшыныс жоқ. Əрқайсысы өз күндерін өздері көріп, жеке баю жолын іздеуде.

	Бұл елдің тіршілігі, қарым-қатынасы, жеке баюға деген ұмтылысы, қанағатсыз көзқарасы жаңа өмірдің жылт еткен бір ұшқыны секілді көрінгенімен, тұрғындардың табиғатына, жүрістұрысына минут сайын сіңіп əдетке айнала бастаған. Осы көзге көрінбейтін, қолға ұстауға келмейтін жұмбақ қоғамның тылсым тынысы шырмай ораған, көрер көзге күлімдегенімен, бетпе-бет келгенде қорқынышты «дерттің» сиқырлы шеңбері секілді. Ол арбағанда адамдар сол көзге көрінбейтін сиқырлы шеңберге кіру үшін жан дүниесіндегі бар қуат-күші қозданып, уақыт өткен сайын алға озып кетпек болып жанталасып жүргенін кім болса да көрер еді. Барлық Ұлылық күнделікті адам өмірінде болатын ұсақ-түйек күрестің жиынтығы екенін мойындасақ, бүгінгі кемелденді деген мемлекет те əрбір тірі пенденің қарақан басының қамын ойлап отқа да түсетінін, суға да түсетінін көрсететін боямасыз шындық бар екенін дəлелдейді.

	Жалпақ көк шатырлы үйдің алдындағы өрік ағаштың түбінде орындықта отырған Жаныстың бұл күнде ешкіммен қарым-қатынасы жоқ. Күн өткен сайын əр отбасы өз үйін биік дуалмен қоршап, «жеке-жеке мемлекетке» айнала бастағаны анық. Көршілерін бұрынғыдай көрмейді. Көрмеген соң: «Ассалаумағаликем!» – деп олар амандаспайды. «Уағаликем сəлем, қалың қалай, балам?!» – деп өзі де жай сұраспайды. Қарағайлыда бұрынғы ағайын,

	туыс жоқ. Бар болса да сырттан келгендер көбейді де, олар ескі моншақ секілді болып елеусіз қалды. Адамдар тез өзгереді екен. Күнбатысындағы көршісі Авраамұлы Моисейді, күншығысындағы Сергей Николайұлы Пактен басқасын танымайды.

	Үйден шыққан Жəмилə ақ құманын көтеріп, күнқағар жаққа бет түзеді. Сейтек таң бозынан таудағы жұмысына кеткен.

	Генерал-майор Анатолий Сергеевич тікұшақпен ұшып жүріп, ауылдан жоғарғы таудың мəңгі жібімеген көкмұзына дейін түгел темір тормен қоршап тастаған. Қарағайлыдан кіретін кең сайдағы жолға өрнектелген қақпа орнатып, күзет кезекшілері тұратын қоржынбас үй тұрғызған. Содан ба, жоқ, кең дүниенің көзге көрінбейтін қапасқа айналғаны ұнамай ма, бұл күнде Алатауға деген кешегі Сейтектің де тəтті арманы, ыстық ықыласы суыған. Енді орман байлығына, аң-құсына жымсыма қол салатындармен бұрынғыдай күреспейді. Атына мініп асықпай барады. Анатолий Сергеевич тапсырған жұмысты мүлтіксіз, таза орындайды. Оның неге керек екенін тіпті сұрамайды. Орман шаруашылығының жеке адамның иелігіне өткенін əкесі Жанысқа айтқан да жоқ. Соңғы кездегі ызыңдаған сары маса секілді ұшақтың төбесінен гүрілдеп өтіп, Алатаудың қапталын тынымсыз шарлайтынын Жаныс та көрмей жүрген жоқ, көрді. Бірақ халыққа табиғат сыйлаған орманның жеке пенденің игілігіне айналғанын білмейді. «Мына ғылым мен техника дамыған жаңа заманда зерттеу жұмысы жүріп жатқан шығар, оны сұрап несіне мазалаймын», – дейтін ішінен.

	Жаныс қия қапталдағы жалғыз аяқ жолда жирен қасқа ат үстіндегі Сейтекке қарап: «Бұл неге ерте қайтты?» – деп ойлады. Баласының соңғы кездегі жүріс-тұрысына көңілі толмаған əке:

	«Бір кикілжің бар-ау», – деп топшылайды. Қаптал табанымен үйдің арасындағы ашыққа шыққан Сейтек мал қораның алдына келіп, атынан түсіп шылбырын кермеге байлады. Сонан соң Жаныстың алдына келіп:

	– Ассалаумағаликем! – деді. Бүгін жұмысқа əкесі тұрмай кеткен.

	– Уағаликем сəлем! – деді Жаныс.– Ерте қайттың ғой. Шаруаң жақсы ма?

	– Бəрі дұрыс. Менде қазір екі бастық бар. Таусамалда – Дəулетбай, Алатауда – Анатолий. – Жаныс сəлем берген Сейтекке шалқалай бере ойлана көз салды.

	– Анатолийың анаубірдегі айтқан азамат па?

	– Генерал-майор. Қазір мемлекеттік орман шаруашылығы соныкі. Акционерлік қоғам болды. Анатолий – сол қоғамның президенті.

	– Е-е-е. Алатауды ұшақ бекер шарламаған екен ғой. – Жаныстың жанынан өтіп бара жатқан Жəмилə: – Енді тауды жекелендірмек. Бұл пенделерде қанағат жоқ, – деді.

	Сейтек сағатына көз қиығын салып:

	– Мараттың сабақтан келетін уақыты болыпты. – Ол сағатына сығырая ұзақ қарады. Бұрын: «Бол-бол, апа, уақытым жоқ. Аққияның алаңын тазалау керек. Шайыңызды тез беріңіз», – деп дігерлейтін. Бұл заманда нағыз бақыттылар өмір сүруде. Күш қуатың жеткенше өзің үшін еңбек ет. Жағдайың болса шалқаңнан жатып тынық, демал. Кеңес өкіметі секілді: «Неге жұмыс істемейсің. Арамтамақсың», – дейтін ешкім жоқ. Қазір екі мың гектар бау-бақшасы, үш жүз мың гектар жерге дəнді-дақыл, жүз гектар алқапқа көкөніс егіп, екі мыңға жуық адамды еңбекпен қамтыған коммунизмде тіршілік ететін коммунистер басқаратын Қарағайлы шаруашылығы жоқ. Алматыдан бергі «Құрамыс» бөлімшесін Сауданбай деген жекелікке алған. Кілең байларға үй салып жатыр. Кімнің қалтасы қалың сол алады. Үй болғанда қандай үй. Хан сарайы. Таусамалына дейінгі неше түрлі бүлдірген егілетін жазық, шамамен бес жүз гектар жер, сатылып бітті. Алматы мен Ташкентті жалғайтын күретамыр жолға дейінгі баубақшалы жер – Тимошенконың «Ясинная полясы».

	– Тимошенкоң əлгі осы үйге келген министрлердің бастығы ма? – деп жүріп келе жатып сөйлеген Жəмилəға Сейтек:

	– Дəл сол азаматтың өзі,– деді.

	– Жарайды шұрайлы жерді алған-ақ екен. Бұл Қарағайлыда сенің əкеңнен басқалар жерін сатып бітті. Анау жолы Ернұрдың тілін алғанда көп істі бітірер едік. Биыл оқуға баратын Айкерімге Алматыдан екі бөлмелі үй əпергенде жақсы болар еді. Сабағынан шыға салып үйіне кіреді. Бұл қария ол жерді не істейді? Қазақ жер сатпайды дейді. Заманның талабына қарай əрекет ету керек. Бастықтар сонша көп жерді неге пайдаланады?

	– Бұлар ол құнарлы жерге аграрлық іс-тəжрибе жүргізетін институт секілді бұрынғыдай көкөніс, бүлдірген, дəнді-дақыл егіп елдің игілігіне айналдырмайды. Сəулетті үй салып, сатып байығалы жүр.

	Гүл жайнаған шаруашылықтың қас қаққандай сəтте талапайға түсіп, тоз-тоз болғанын Жаныс пен Жəмилə есеп-қисапқа салып зерттемесе де жүрегінің сүзгісінен өткізетін. Жоқты тауып, оны көпшіліктің игілігіне айналдыру қарапайым қазаққа қандай қиындыққа түскенін бір Аллаһ біледі. Содан кейін Сейтектің əкешешесі біледі. Ал сол ғасырға жуық ортаға жинаған қазынаның жоқ болуы оңай екенін де іштері сезеді. Көзді ашып-жұмғандай уақыттың ішінде жым-жылас болды.

	Жоқ. Неге жоқ? Жау шапқан жоқ. Кеңірдегі кетпеннің ұңғысындай қулар қоғамның малын құртып тынған. Енді: «Елсіз жерге қала орнаттық!» – деп, кеудесін кере мақтанатын социализмнің белсенділері тарап та кеткен. Болмағанды болды деп өзін де, халықты да, үкіметті де алдап, əбден құныққан Қарағайлыны жақсы білетін жағымпаздар билікті қолына алған. Енді ешкімге жауап бермейді. Оларды үкімет те кінəлай алмайды. Өйткені аңғал, аңқау ел басшылары сенді. Иə, сенді. Бір таңданарлық мəселе – «Кемелденген капитализмді» қайта құрған» қазақтың жаңа «Голошекиндері» түптің түбінде ел алдында жауап береміз деп ойламады. Оны сайраған саясаткер емес, саналы ғұмыр сүрген Жаныс пен Жəмилə да біледі. Адал еңбекті ертеңгі ұрпақ ақтап алады. Оны Сейтек көреді. ХХІ ғасырда құпия ештеңе жоқ. Ал Жаныс пен Жəмилə көрмейді.

	Ағаш шарбақпен қоршалған, ақ гүлін төккен алма ағаштың ортасындағы жолмен жүрген Марат та жетті. Мойнындағы портфелін жүре шешіп, күлімдеп келіп атасының бетінен иіскеді. Атасы мен əжесінің қарсысындағы орындықта отырған Сейтекке қарап:

	– Көкем бүгін ерте келіпті ғой, – деді.

	– Иə, түстен кейін Таусамалдағы орман шаруашылығында жиын. – Сейтектің сөзін аяқтатпай Жəмилə қабаттасты.

	– Базардан қайтарда Ерке де соған барамын деген.

	– Жайша ма? – деді Жаныс.

	– Жаңа аксенерлік қоғамның ол да мүшесі екен. Талабын тəртібін талқылап заңдастыратын көрінеді. Енді сендер түскі тамақтарыңды ішіңдер. Даяр тұр. – Жəмилə ауыр денесімен ақырын қозғалып, құманын көтеріп орнынан тұрды.



	Алатаудың көктемі биыл жылдағыдан ерекше жайлы болды. Бүкіл əлем жасыл құраққа, сарғалдақ пен қызғалдаққа оранып тұрғандай еді. Тіршілікте табиғаттың мейірімін сезінгеннен артық рахат та, бақыт та жоқтай. Амал не, сол ештеңе тең келмейтін көзге көрінбейтін, қолмен ұсталмайтын, тек жүрекпен қабылдайтын қымбат бақытты адамдар дер кезінде пендешілікпен бағаламайды. Сонау бір жылдары Жаныс Сартауқұмның сары алтындай балқыған бұйрат-бұйрат, жал-жал жоталарына шығып, көк теңіздей аспандағы ақ ұлпа бұлттарға қарап тұратын сəттерін еске алғанда жазира жарық бүкіл дүниенің иесіндей сезінетін. Бір қызығы, ол жылда көктемде Бозайғырды мінетін. Оның сырына ешкім көңіл бөлмейтін. Ұзындығы есік пен төрдей, қаз мойын, кеудесі кере құлаш, күлте жал, күміс шашақ кекілді Бозайғырдың жаясы Балқаш көлінің толқынындай бұлт-бұлт ойнайтын еді. Қырық жыл мінді. Бұл уақытта мінуінің өзіндік себебі, сыры бар. Биелер құлындап, жаңа үйірге түсер алдында: «Тұлпардың соңғы тұқымы борпылдаған бос болмасын. Қарасай батырдан қалған текті жылқының ұрпағы мықты болу керек», – деп Жаныс үйірге қосуға баптайтын.

	Ащы тері алынып, бауырын тартып бабына келгенде Бозайғырдың үрпісі үлпілдеп, аталық енегі емілмеген емшектей едірейіп, мүсіні қалыпқа құйған күмістей жалтырайтын. Жаныс сексеннің сеңгіріне шықса да жақсының жасық болмай, жалтылдап жанып жалын болғанын іздейді, сұлудың сылқым сымбатына құмарта да, қызыға да қарайды. Оған мына жарық дүние солармен сəнді, солармен мəнді. Құмартқаны – келешек ұрпақтың арайлы, ашық жарқын болғанын армандағаны. Қызыға қарағаны – сұлу да сырлы ортада жасқаншақтар мен жағымпаздарға орын табылмай қалса екен дегені.

	Жаныс өзімен бірге бір дəуірде өмір сүрген қазақтарды қазақ қазақ болып жаралғаннан бергі ең бақыттылар деп есептейді. Өйткені, олар дүниедегі қиялға кіріп шықпаған жақсылықтарды да, қиындықтарды да басынан өткізді. Жақсылықта жалын болып жанды. Жалынды қазақ екенін əлемге танытты. Қиындықты қылыштай қиып түсті. Жоқтан бар жасады. Адамзат тарихында болмаған байы да, кедейі де жоқ жаңа қоғамда өмір сүрді. Еңбек етті. Ғасырлар бойы қазақ үйін ат, түйеге артып көшкен бауырлары алтын сарайдай үйге кіріп, қаңсып жатқан ұлы далада сəулетті де сəнді қалалар бой көтерді. Ай мен күннің арасын аяғымен баспаса да, алақанымен ұстағандай қашықтықты көзімен көрді.

	– Жəке, дастарқан күтіп қалды, – Жəмилəның үйден шыққан даусы Жаныстың ойын үзді. Дастарқанның жолы үлкен. Қариясы төрге отырмай, асқа қол созбау – бұл əулеттің қалыптасқан əдеті. Жаныс жайлап қозғалып, ескі креслодан тұрды. Бір кездегі сүмбедей түзу денесі Бозой жазығының ақселеуіндей иіліпті. Соңғы уақыттағы қан қысымының көтерілуі жанын қинап жүр. Өлім жайлы ойлап көрмеген еді, бұрын жалғыз Сейтектің тілеуін тілейтін. Енді Құдайдың бергеніне риза. Өнді. Өсті. Дəм-тұз бұйырса бəрінің қуанышын, қызығын көргісі келеді. Дұрыс. Өйткені ол – бақытты заманның қариясы. Ары таза адамның жаны да таза. Бірақ мəңгілік ғұмыр жоқ. Пешенесіне бұйырған, маңдайына жазылған өмірдің біткен сəті кез келсе: «Маратым үйленбеді-ау», – деп өкінбей, күліп тұрып-ақ кеткісі келеді.

	Марат жүгіріп келіп қолтығынан демеді. «Мені сен демесең, сені Тəңірің демесін, құлыным», – деді. Жаныс ақырын басып əкесінің əкесі табалдырығынан аттаған көк шатырлы жалпақ үйіне кіріп, дастарқанға жайғасты. Балаларының басы осылай біріксе, бəйбішесімен əзілдесетіні бар.

	– Бүгін шайыңның иісі бұрқырап кетіпті.

	– Сағынғансың ғой.

	– Елу бес жыл бірге өмір сүрген адамды сағынбай, кімді сағынамын?

	– Жəке, сағынатын қалың болса, «сағынғанға не жетсін» деп жүр ғой əншілер.

	– Сағына білу де бір бақыт. Жастық шақта ол сағынышты от құшаққа қысып мауқыңды басасың. Ал қартайғандағы сағыныш бəрінен қымбат. Оны Құдай басыңа бермесін – Жəмилə ойланып қалды. Əжім торлаған аққұба өңіне жұқа қан ойнап, көзінің астымен Жанысқа қарап əңгімені басқа арнаға бұрды:

	– Жирен бие əлі сауылған жоқ.

	– Шайдан кейін Марат екеуміз сауамыз, апа! – Сейтекке бұрыла назар аударған Жəмилə:

	– Жиналысыңа кете бер. Бұрын біз пайдалы істің түйінін біткен іс шешеді дейтінбіз. Ал бұл күнде менің байқауымша, бүкіл істі жиналыс шешетін секілді. Не көп жиналыс көп. Оған қатыспасаң, пайдадан да шеттеп қаласың. Естуімше, аксиядан өз үлесіңді алуың керек. Біздің келін базарда сауда жасайды емес пе, бүгінгі заманның барлық сырын сол біледі. Ол сені сол Таугүлде тосады. Бара бер.

	Жаныс қарт бұл күні ерекше көңілді болды. Жеңіл сұр шекпенін, жұқа киізден тігілген ақ қалпағын киіп, саумалдан бір сіміріп, ақ таяғын қолына алып, Қарағайлыны аралап бір көргісі келіп сыртқа шықты.

	«Əулиеталдан» жоғарғы биік кемерге көтерілді. Сонау Матай шоқысынан бергі өзі талай жүріп өткен Іле бойын ақ сағым анық көрсетпесе де оймен шолды. Неше түрлі аңыз болып осы күнге жеткен, жылдың төрт мезгілінде де не үлкеймейтін, не аласармайтын, желмен ұшып жоғалып кетпейтін егіз құм тау – Басқалқан мен Аяққалқанның Ебіден жел соққанда естіген адамның жан дүниесін тебірентетін сыңсыған мұңлы əуезін есіне түсірді. Одан бергі ХХ ғасырда өмірге келген Қапшағай теңізі балқыған қорғасындай толқыды. Өмір – күрес деп данагөйлер бекер айтпаған. Кейде пендешілігі жеңіп қытымырлана қалатын өзінің де көңілі толқыды.

	Дүниенің сұлуы-ай. Алатау мен қарсыдағы Арқарлы таудың арасы тұтасып жатыр. Жайлауға шығарда «Көкқайнарға» қонғанда сағынып барып аралайтын əсем Алматы мен қайқаң төскейдегі Қарағайлының арасы қосылып кетіпті. «Қала мен ауылдың біртұтас тіршілік мекеніне айналуы бейбіт өмірдің жемісі ғой. Енді бір елу жылдан кейін...» – деп күбірледі. Одан ары ойлауға көңілі соқпады. Өресі де жетпеді.

	Ол ақырын жүріп үйінің айналасындағы өзі білетін көшелерді жорамалмен аралады. Осыдан ширек ғасыр бұрынғы біреуі тақтаймен, екіншісі теміртормен, үшіншісі жіп, сым темірмен қоршаған, кей жеріне кедір-бұдыр тас төселген, шаңы бұрқыраған иір-қиыр көше жоқ.

	Еңсесі екі есе биік əсем шатырлы коттедждер əшекейлі-ақ. Ауласына Алатаудың мəңгі жасыл жас қарағайын егіпті. Алма, алмұрт, өрік ағаштың жапырағы самалмен тербетіле: «Сені біз білеміз!», – деп сыбырлайтын секілді. Бірақ, танитындар түгілі танымайтын бір адам кездескен жоқ. Тек жан-жағынан жұлдыздай ағып, ақ, көк, қара иномаркілі машиналар өтті. Бұл үйлер иелерінің бəрі – жаңа заманның бизнесмендері еді. Таңның атысымен тастастан ешкі қуғандай бірі базарға, екіншісі шет елге, үшіншісі банкіге, қысқасы оңай олжа, табыс тауып, баюдың жолын іздеп, зуылдап жан-жаққа кететін. Сондықтан да Жəмилə екеуіне кейде қарағайлылықтардың жан жылулығы азайып, мейірімі суып, ағаш адамға айналып бара жатқандай көрінетін. Бұл жолы ауылының көркейгеніне қуанды. Баршылықта ғұмыр сүргенге не жетсін. Қайта үйіне айналып келгенде күн көкжиекке тірелген. Ақ қалпағын шалқайта көтеріп, айналасын қайта бір шолып шықты. Аспан мен жер қосылған жап-жасыл жиектегі шөгіп бара жатқан нарттай қызыл күннің шапағы өзінің көк шатырлы үйін орап, қапталда жайылып жүрген екі құлынды биеге ең соңғы нұрын төгіп тұр екен. Ол сонда өзінің де сексен жыл бойы рахатын көрген жарық дүниені ең соңғы рет көріп тұрғанын білген жоқ.

	– Жəке, бүгін ауылыңды аралап көрдің ғой.

	– Иə, бəйбіше. Өмір қалай тез өзгерген. Шалқар көңіл қазақтың басына бақыт құсы қонған екен. Оны сорлылар ғана көре алмайды.

	– Ойбай-ау, сынап, мінейтіндер көп қой.

	– Оттайды. Билікті сол білгіштерге, сыншыларға берші, баяғыда быт-шытымызды шығарар еді. Байқап, ой елегінен өткіздім. Сол ауыл үйдің өсегін жинап сын айтқыштар, Құдай біледі, мына еркіндікте өз күнін жөндеп көре алмай, отбасын асырай алмай жүргендер. Саумалың бар ма?

	– Бар, бар. Салқындасын деп əлгінде ғана тоңазытқышқа қойғамын. – Шекпенін жүре шешіп, өрік ағаштың бұтағына ілді.

	– Кəне, əкел, – деп Жəмилə ұсынған кесені алды. Асықпай сімірді.

	– Дəріңді бер. Ортаңғы үйдегі кең диванға жастық таста. Соңғы жаңалықты көрейін.

	Жəмилə шам жақты. Едендегі ою-өрнегі көз үйірген үлкен қызыл кілем жарықпен шағылысты. Үш жерден ілген хрустальдан жасалған люстраның жарығы бөлмені ерекше жайнатып жіберді. Диванға қарсы керегедегі теледидар-театрдың сахнасындай еді.

	Дəл сол сəтте бөлмеге келіні Ерке кіріп, тəбеті тартса дəмін татсын деді ме, диванның алдындағы газет, журнал, теледидарды қосатын кілт жатқан, немересі Ернұр өрнек салып ағаштан жасаған, кең аласа үстелге алма, алмұрт, алуан түрлі жүзім толы əшекейлі астауды əкеп қойды. Тұсындағы кілемнің ортасына ілген үкілі үлкен домбыраға қарап Жаныс: «О, жаратушы Тəңірім, осы көрген өміріме ризамын. Еліме тыныштық тілеймін. Өмір болған жерде бір жақсы мен бір жаман бар. Бəріміз жақсы болсақ, мына тіршіліктің қасиет-қадірі болмас еді. Жақсыны тану үшін, басқа халықты қайдам, біздің қазаққа бір жаман міндетті түрде керек! Тəубе-тəубе, пенделеріңе қанағат сыйла, Тəңірім!» – деп жастыққа жантайды. Көзі ілініп кеткен еді, Мараттың: «Ата-ата!» деген даусынан оянды. Теледидардың пультін ұстап, жанында тұр екен.

	– Қазір «Жаңалықтар панорамасы!» Ата!

	– Онда қос? – деді, Жаныс.

	– Міне, Елбасы Малаизия республикасының президентімен əңгімелесіп отыр.

	– Айналадағы елмен, көршілермен тату болғаны жақсы.

	Жамандар ғой, жанындағысын жарытпайды.

	– Бəрімен жалпақ шеше болған да жараспайды. Жаныс немересімен сөз жарыстырмайды. Онысы – «былшылдаған көп саясаткердің бірі болсын» дегені емес, ой еркіндігіне шек қойғысы келмегендігі. «Ақылсыз емес, өзі де түсінер» дейтін. Ойы дұрыс екен. Осыдан екі жыл бұрын бүкіл оппозициялық шатпақ газетті оқитын. Қазір қарамайды да. Демек, ол ақ пен қараны ажыратып арнасына түсе бастады.

	– Ата, бүгін үкімет ұсынған жобаны депутаттар дауысқа салады. Халық қалаулылары қолдаса, əңгіме бітті. Бір қадамын ХХ ғасыр бойы қанын төгіп қорғаған қазақ тұңғыш рет жерін сатады.

	– Біз де көрелік, естиік. – Есіктен сөйлей кірген Жəмилəның соңында Айкерім де, Сейтек те бар еді.

	– Міне, төраға ұсынысты ортаға салады. – Мараттың айтқаны дəл шықты. Төраға ұлан-байтақ жерді игеру мемлекеттің ең негізгі мақсаты екенін жан-жақты түсіндірді. Ол мақсатты орындау үшін жеке шаруашылықты өркендету керек екенін есеп-қисаппен қиюластырғанда Жəмилə шыдамай кетті ме:

	– Құдай-ау, баяғыда игерген жерге егін екпей қарасораны қаптатқан қарағайлылықтар Бозойға барып бидай егеді дегенге кім сенеді? – деп айтып аузын жиғанша депутаттар жер сатылсын деген заңға қол көтеруге кіріскен. Диванда жамбастап жатқан Жаныс:

	– Мыналары несі-ей,– деп дəл бір өзі қалаулылардың ортасында отырғандай жұлқына қолын сермеп, кеудесін көтере бере сылқ етіп шалқасынан түсті.

	– Əй, əй, Жəке, Жəке, – деп ұмтылған Жəмилə оң қолымен Жаныстың жүрегін басып жабысып жатып: – Қош бол, – деп сыбырлады. Тікесінен тік шаншылып «Ата!» деп шырқыраған бір ғана Мараттың дауысы шыңылдап ұзақ тұрды. Кімнің не дегенін ешкім естіген жоқ.

	Өз дəуірінде тұлпар мінсе де, маңдай терін төксе де, Ұлы даланы қолына қылыш ұстап қорғамаған, көсемдік жасап көпшілікке қол басшы болмаған, қолындағы бір жапырақ нанды тірі пендеден аямаған, басқа емес, алпыс жыл өміріне серік болған Сарыарқаның алтындай сары қызы жан-жары Жəмилəға «Сен!» деп айтпаған, жер иесі, данагөй Төле бидің ұрпағы – Жаныс дүниеден өтті. Өлім бары ақиқат, бірақ тіршілік жалғасады. Ажал айтып келмейді. Буырқанған қайғы мəңгілік емес. Бұрқ етіп басылған кезде Жəмилə орнынан тұрып, төсектерінің басында жататын Жаныстың қоңыр дəптерін əкеп ортаға қойып:

	– Өлім де бір сын. Осында жазылған ағайын, жекжат, туысқантуғанға қалдырмай хабар бер! – деп Айкерімнің алдына қойды.

	Жаныстың жаназасын шығарар уақыт жақындағанда «Қарағайлыға Елбасы келе жатыр!» деген хабар гу ете қалды. Сол сəтте жылап отырған Жəмилə: «Ұлы нағашысы ұмытпаған екен», – деп ойлады.

	Күн айналмай бар əлемнің баспасөзі, теледидар, радиосы:

	«Қарапайым еңбек адамына дүние жүзінде болмаған құрмет көрсетіліп, Елбасы жаназасына қатысты. Үлкен, мархабат. Жаңалық!» – деп жар салды. Ең соңғы жер иесі осылай айтып бітпес, қайтып келмес сапарға аттанды.





	Оглавление

	ДАЛА ОТТАРЫ

	ЖЕР ЖЫЛУЫ

	ЖЕР ИЕСІ





