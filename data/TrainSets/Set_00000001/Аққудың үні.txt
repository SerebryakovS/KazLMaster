Annotation


Акын, сазгер Гүлнәр Шәмшиеваның бұл жинағына адамгершілік, достық, имандылық тақырыбында жазылған туындылары еніп отыр.

Автордың ішкі жан дүниесіндегі толғаныстар, барша адамдарға ортақ қасиеттер нәзік өлең жолдарымен өріліп, оқырманға ой салады.





* * *



Гүлнәр Шәмшиева

Алла деп, бастап, сөз басын

Мәңгіліктің орманында

Күнімді тығып келгенмін

Сенің махаббатың

Көктемге боянып алдым

Хош иісі әлемді алды

Сол жақтың сазы

Дүние дөңгеленді

Нұр ғасыр келді

Қасиетті ораза

Таң алаулайды, көрдің бе

Жанымды қайтем

Маған не керек?!

Жамалын көреміз бе

Нұрсұлтан

Көк көйлекті көктем

Мұхаммед сүйікті.с.ғ.с.

Қазақ халқымыз

Сұлулығына тоя алмай

Желмая болдым, аңырап

Бабам Қорасан

Қуантамысың

Рухыңды көтер елім

Мен түсімде жаз көрем

Жауһардай болып, жайнадым

Иесін пәктеп ғалам тұр

Саған қалай айтам

Тау жасыл шапанын киінді

Аспанның әні

Дүние-ай, өтесің-ау

Ғасырдан озайын

Өлеңдерім

Бәрі қалауы

Менің жазғаным

Жаз сыңғырласын

Көтердің ау, бүгін

Нөсер жаңбыр астында

Жыр қуаныш

Асыл қазағым

Мүбарак Расулым-ау

Қандай күн туар екен

Саған әкелдім

Сені ғана пәктеймін

Оянсаңшы, халқым-ау

Көркем мінез

Жүрегіңді оятқым келеді

Жаздың таңы атты ма?!

Білесің бе, досым

Алтын ғасырға жеттік пе

Раббым-ау, менің

Жасыл жыр қаптаған тауым

Хазіретіме

Парасатты ұстаз

Сұлтаны бар ел

Сәулең аспанды алды

Көркем өлке

Қуаныш келсін

Ризамыз, өзіңе

Жан гаухарынан

Мәңгілік адал болайын

Құпия бақыт

Аққудың үні келді ме?!

Пәктіктің әуенін берші

Сәлем айт

Жаным саған ұшады, Ием

Дүниеден азатпын

Сайранға

Гүл теңізіне батырып

Құлыңды кешіре гөр

Расулым – аяулы жан с.ғ.с.

Мақшардың жасындары

Бұл драмада

Алданба

Тікен

Күн жыр жазам

Халқыма қуаныш келді

Көктемнің көлеңкесі

Мәңгілік елден

Тәж киіп тұр, жүлде-күн

Ән кешімді

Махди туы

Есіміңді пәктеймін

Бір қадам

Қос гүлім

Халқымның берген бағасы

Жердің беті жаңарғысы келеді

Ризамын, саған

Көрсем ғой, Расулым сені. с.ғ.с.

Ұлы бір таңның алдында тұрмыз

Жаз келді жасыл киініп

Бір ғажап күн

Сансыз оған шүкірім

Жәннәт тікенге оранған дейді

Жүректегі Күн

Бәйшешек көңіл

Сол мекенге

Халіңді есіңе алсаң

Диуана

Жанның жалауы

Азат мекен

Көшіп барамын

Сағыныш әнін салды

Сыймадым ей, жер, саған!

Жанның әлемі

Дауам жоқ менің

Нөсердің алып мінезін

Бақытты өзен

Теңге-жыр

Шексіз аспалы шамдар

Оған кетем

Риясыз болсын

Жанның алқасын

Алдыңа сенің күліп келейін

Рухым-ау,

Жыламашы ей, өзен!

Жанартауды не істеймін

Сен ғана қуантасың

Әсел бір өмір

Алтындары сауылдап

Кеме келе жатыр

Теңізді дауыл шайқады

Ей, сұлу әлем!

Оның өзі емес пе

Алтын ғасыр оянды ма?!

Өзіңді аясаңшы

Ұлы қуаныш

Ақтық той

Ақын халіме жерік

Ымырттың жанында тұрмын

Айды жұтқандай

Тұрармысың, ғасырларда

Кәусар суындай

Жапырағын күліп ұзатқан

Халықтың бір қызы

Әділдік соты

Жырларға қанат таратып

Тәубеге келдім

Сәулесін жырым жұтты ма

Жарығым жаһанға жетеді-ау

Еркелетер ме екен

Жаңбырым неткен толағай

Рухтың еліне келіңдер

Жазды кестелеп

Жаралы әлем

Рия болмасын, сүйгенім

Гүлдестеге айналдым

Ақырдың таңы

Аулында жүрдім қайғының

Елімнің рухын көтер

Оян, қазағым, күнің туды

Енді ашып ал

Бөтен күй

Құлпырған бақта жүрмісің

Есі жоқ күн келер деп

Жаңа ғасыр таңын

Алтындай күн келеді

Халқыма берейінші

Шыңдарға шығайын деп

Шоқ

Шаңқ еткен шағала

Көңілдер қуансын деп

Бес күндік жалған

Көктемнен шербет ішіп

Жаңбыр досым

Алма-Арасан тауы

Махаббаттан...

Халқыма оралып мен

Қасиет

Сүйгенім жақтан

Бір күн екен ғой

Сақыпжамал Өтеғалиева ақынға

Құлазыған жандар емделсін

Қуанышыма жүгірем

Жырдан да биік

Сендер қол соққан күні

Сол күн келгенде

Ал, дүние, опасыз ғой

Айболатқа

Жерде жоқ моншақ

Қыран қанаты

Молалар үнсіз

Апаттан соңғы алапат жаз ба

Ең сұлу зармын

Келем, күтіңдер

Көңілді жан боп көрінем

Еліме үлгі

Бір шаттық келіп

Дүние, неткен тар едің

Шамдар сөнгенде

Тарнада

Әмірім келіп

Жапырақ жан сыңсиды, ұшарында

Вулкан

Дауысы жер жарарын қайдан білсін

Күміс жыр

От шашу

Есімің сұлу мәңгі

Заря Жұманова жазушыға

Жоқтық әлемі

Қам жеме, қарын үшін

ПАЙҒАМБАРЫМ с.ғ.с.

Мұстафа

Мырзам, менің, Расулым

Я, Мұстафа, Я, нәби

Үміттенемін

Хабибім-ау

Раузаңда отырдым

Я, әлемнің мырзасы.

Мұхаммед пайғамбарым (с.ғ.с.)

Расулым, саған келдім

Аяулы Мұхаммедім

Сағыныш өзеніне

Мұхаммедім – Хабиб

Рухым ақырын...

Я, Нәби

Мединенің ып-ыстық көшесінде

Қалай жетемін

Мархаба, я, Расулаллах

Хабиб

Мұхаммед Мұстафа с.ғ.с

Сені сағынамын, я, Расул

Үмметіңе шапағат қыл

Гүл жауған белес

Сүйікті ең, не деген

Ишан баба Ибраһимжан

Хазірет ол

Жан Алла

Гүлді көңіл

Дүние қайда, сен қайдасың

Басыма бақ іздеп, жыр кетті

Қызыма тілек

Аспан айналып

Аязға сақал кигізіп

Аллам

Нұрдан жаратты

Мұхаммедім- Расул

Хабибіме салауат

Әнімді орындаған әншілеріге арнау

Бибіажар Махамбетоваға

Мақсат Базарбаевқа

Гүлмайдан Сүндетоваға

Байғали Есенәлиевке

Салтанат Жолдыбаеваға

Ей, өршіл, өнерлім

Есінде көптің

Құтқарар қолы

Лотос

Самұрық боп ұштым

Алдыңа келсем

Сенен айрылғаным жетеді

Оны көргім келеді

Жалғыз ол биледі

Қуанышыма жақындап

Тәтті ғұмыр

Маңғаз ояндым

Көк перде

Аяулы нұрды іздедім

Сағынышы аңқыған...

Жанның зекеті

Баз кештім

Сен ғана барсың

Әлеміңдемін

Сағындым ғой...

Жанымды жеген

Жасындай болып...

Әуелет бүгін көгіме

Келер ұрпақ

Қара шаңырақ

Пәк жүзіңді көргім келеді

Сырлы әлем

Қызғалдақтай алаулап

Қуаныштың мекені

Ризамын шексіз

Көзім жомарт, жасы көл

Жыр-шарап құяйын, достар

Хош иісі аңқыған

Гүлдеген күндерім

Жамалына, шіркін, жетсем-ау

Көгеріп кетті долы көл

Жұпарын шашқан

Сен салған сурет

Таудың көз жасын теріп

Өзеннің жұтып, шаттығын

Мөлдір өзеннің досы боп

Тілегім

Жақұт

Жаным ыдысымнан шығып

Бұл тауда

Қасиетті халқым-ау

Көтеремісің елім

Оның әуезіне тіл жетпейді

Жүрегімде...

Тосын жыр

Жолың ашылсын

Жаһанға сыймадың-ау

Әминаға

Ақыны болдым...

Достарға бақыт тіледім

Халқым, алдыңа келдім

Диагнозы – Руми

Сазың төгілсін

Атырауда

Нарынқұм

Жайық толқыны

Яссауи бабам

Көк ту

Көңіл сарайы

Қуанып сонда жүремін

Тілекшімін бәріңе

Ғибрат

Қазақтың күйлері

Жаз боп барсам

Ей, ғапылдар, көзіңді аш

Қыз ұзату

Ханымы – қазақтың едім

Түркістан

Күнің туады

Аяулы сіңлім Розаға

Ата-анам

Немерелерім

Қызым мен балам

Алматым менің

Алтын кілт

Той болғалы жатыр

Халқыма оралайын

Жаным шөлден

Ақындар-ай

Келейін, күліп, алдыңа

Үміт

Түсімде...

Ей, дауыл күндер

Өзіңе жету үшін

От берген маған, озып тудым ба

Вальс билеп, өлеңдерім

Әдемі өмір

Сүттей ойымды

Шаттық саумалы

Аппақ бұлттар

Өзіме ескерту

Қабығынан шырын тамған

Тырнақтай болып...

Елік дәуренім

Көк гүлдерін кеудемнің

Жан дауыс

Әдемілікті жырлаған

Оятыңдар, достарым

Мекеніме көшкенде

Шығыс ақындары

Қанатым қағылып қалып

Мазасыз ғұмыр

Әдемі аққу мен едім.

Сұлу болып

Жаз отаны

Ойға шомған жыр

Халің сенің мынау

Қаңбақ жүгірді сереңдеп

Мәңгі көрейін

Жасыл жүректі көктем

Иілген қайың

Сіміріп көлін

Жәудіреп жүзің

Дүниені қара мұң ба қаптаған

Сенен безіп

Қуанышым менің

Алтын ғасыр бесігі

Мына жер

Нұқтың кемесі

Дүниеден өттім өткінші

Ақын деген – тым қызба

Саған қуды ма, білмеймін

Алқызыл гүл едім мен

Елімнің даналары

Қазағымның қасиеті

Жазықтыны жазалар жоғарыдан

Жаңа көктем

Қара көлде

Жаңбыр

Тылсым ішіне тұнып кірейін

Мақшар таңында нұр боп тұрайын

Көктегі үйім

Жанымды жылатпай алғын!

Жүрегім гүлден көрінбей

Әзизім саған үнім жетер ме

Сен не деген пәк едің

Пешенеме Күн жазылған

Тәубемнің бесігінде тербетші

Сағыныштан солдым

Махаббаттың әлди-әуені

Иләһи сыр

Жетім жыр

Жұлдыздан алыстап барамын

Жасыл ұшқын

Адам боп тумай тұрып-ақ

Керуенім

Сары күз

Жүрек жетігені

Көкжиек

Жанымды алып

Ерке ақынды

Әлдилейді ол әлемнен бір әуен

Сақыпжамал ақын қайда тұрағың

Сары түске боялып, дайын тұрған

Рух самғауы

Гүл жаңбыры

Бала қыран

Күз жанары

Тал көйлегін жуады

Қобыз ішек

Қызыл жапырақ жүрегім

Бағасына қарамай

Талдағы моншақтай

Көгереңдеп жылайды

Сары талдың туысы – біздің жүрек

Қараңғыда хикмет бар

Екі өзен

Таудың шашы – қызыл рең

Бір сұлу таң

Жаным сені аңсайды да тұрады

Сағыныштан сағым кезіп барамын

Көше қаңбақ

Жоғалған кезде

Махаббат қана сөйлесін

Сағым болып кеткенмін

Ғашықтарға жалған дүние тар екен

Мәңгіліктегі мекеніме

Көктемсің бе сен

Жанымды бөліп әкетші

Періштеге ұсағым келді бүгін

Алтын ғасырға асықтым

Тылсым бақыт

Жыр-жауқазын

Тастап кетейін дедім

Мәңгілігім-ау

Рухыма қарап қалғансың неге

Жүрегім менің кінәлі болды

Мәңгіліктің бақыты қонсын

Самғау

Өмірім менің

Толғау

Айдай толған жүзіңді

Ризалығыңды алсам деп өмір сүремін

Жүректегі Күнді ілер күмбез таппай

Махаббаттың базарында адасамын Абыз боп

Жердің беті білмеген

Мизан таразысы

Оян, қазағым

Қызғалдағым

Ақ хауыздар

Қимадым

Нұрлы әуен

Көңіл құсы

Ақ жайық

Қуанышым

Ризамын, саған, Раббым

Рабби, я, Рахман

Жаратқаным бәрінен әзиз екен

Жетім бұрыш

Ботам

Сенің қалауың

Алдына қалай келемін

Жасағаным-ау

Сағыныштың өлкесінде

Көтерші жерден

Сиқырлы саз

Аллам

Раббым, пендеңді кешірші

Тауды аңсай береді қанаттарым

Қазақтың жері

Сағынғаным, ием

Аспаныма жетейінші

Махаббат дариясы

Ал, маған сен ғана керексің

Көркем мінезді падишам менің (с.ғ.с.)

Қызғалдақ жауған әлем





* * *





Гүлнәр Шәмшиева

«Аққу үні»





© Шәмшиева Г., 2015

© «Айғаным» баспа үйі, 2015





Алла деп, бастап, сөз басын





Алла деп, бастап, сөз басын,

Сұлу жыр, жаным, қозғасын.

Рахмани болсын, өмірің

Рахманмен жазғын, жазғасын!



Гүлдестелерін иманның

Жүрекке жырмен құйған күн.

Ойлы ақын болу үшін мен

Тұсауын мұңның қиғанмын.



Жоғары жақтың кілті – мұң,

Алмайды кеудең, бір тыным.

Оятсам пенде жүрегін,

Жаббарға деген ынтығын.



Сол еді, асыл мұратым,

Ауыр ма, жүгім – мына тым.

Зұлматтың сынақ жолында

Сүрініп кетіп, жүр, атым.



Төгілген жасым боталап,

Болсыншы, көпке шапағат.

Пайда боларын сеземін,

Махаббатымнан махаббат.



Алмас кездіктен алғам,

Мінезді, мынау арқаны.

Жырмен кесіп, шықтым, тордан,

Күл болды, дүние-қалқаны.



Мені сорлы дегендер қалды,

Қылышымның жарқылына таң боп!

Даланың құлағын дауысым жарды,

Жырым түсті, жүректен қан боп!



Балқытып, тасты, көктемді,

Ерітіп қоса, қарыңмен.

Ей, дүние, тұр, шетке енді,

Жырым сөйлейді, зор үнмен!





Мәңгіліктің орманында





Алтын сияға малынған ғазалым да,

Махаббаттың бал сынды базарында.

Өлімнен қашқан жырды жазамын ба,

Мәңгіліктің орманында кезіп жүрмін.



Қанатымнан сусылдап, күміс теңге,

Жерге шашу шашуға кіріскен бе?

Ұша беріп, талды ғой, тыныс-дем де,

Мәңгіліктің орманында кезіп жүрмін!





Күнімді тығып келгенмін





Бейдауа сырқат,

Рақаттың кілті ме екенсің!

Жыр боп іштен атылған бұрқақ

Халқыма күліп, жетерсің!



Жанымды шамға балаған әуен,

Жарығыңа ел кеп, жылынсын!

Жүректің елін қалаған жан ем,

Жүрегі жоқ мекен – құрысын!



Қызығыңды дүние – ысырдым бүгін,

Сойқаныменен кеудемнің!

Тұра беріп, іште, қысылды Күнім

Күнімді тығып келгенмін!





Сенің махаббатың





Таңнан да сұлу,

Балдан да шырын.

Жүрек іздеген,

Шырқырып, құлын.

Гүлге ауыстырар, көңілдің мұңын,

Сенің махаббатың ғой.



Дүниеден қымбат,

Бақыттан қымбат,

Сені іздеп жүрер,

Жақұт жан, жылдап.

Еріп кеткенім – сазыңды тыңдап,

Сенің махаббатың ғой.



Алау таң болып,

Атып келемін,

Қызыл Күн болып,

Батып көремін.

Алтын уыстап, ақық теремін,

Сенің махаббатың ғой.



Жанып алғанда,

Жырымды көкпен,

Қарып алғанда,

Үнімді шоқпен.

Бөлісіп жүрсем, нұрымды көпке,

Сенің махаббатың ғой,



Шырын ішінде

Шомылып жүрсем,

Жаз гүлдеріне

Көміліп жүрсем.

Мен жоқпын, - деп, жеңіліп жүрсем,

Сенің махаббатың ғой, Ием!





Көктемге боянып алдым





Жайқалған гүлдер – ұшатын алаң

Көгілдір майса, құлпырып, далам.

Қызғалдақ киіп, көкке ұшып барам,

Көктемге боянып алдым.



Шаттық шәлісін аспан кигізді,

Тербеп жазды да, сұлу күй, күзді.

Қарсы алды күліп, көктегі үй, бізді,

Көктемге боянып алдым.



Жасыл киімін жаным жамылып,

Бұлақ жырым да тұнық ағылып,

Киелі өнерін жаным сағынып,

Көктемге боянып алдым.



Лала гүл кешіп, лала жырларым,

Құлпынай-сезім кешіп, қырларым.

Жерде жоқ, ессіз, жүрек тыңдап үн,

Көктемге боянып алдым.





Хош иісі әлемді алды





Сұлу мекенде сыңғырлап жүрмін,

Мұңын жоғалтып, тұнжыр бақ күлді.

Басымнан төкті, мың түсті гүлді,

Хош иісі әлемді алды.



Теңіздей тулар, жанымда шер көп,

Жырымды тыңдар, жаңарған ел кеп.

Қызғалдақтарым кеудемді өртеп,

Хош иісі әлемді алды.



Аспан жылады, бұлты сөгіліп.,

Гүлдесте өрді, таулар егіліп.

Жанымнан жақұт жырлар төгіліп,

Хош иісі әлемді алды.



Қасірет мені ұмытты бүгін,

Қылуетте мөлдір, тұныпты жырым.

Жүректе өсіп, тұрыпты гүлім,

Хош иісі әлемді алды.





Сол жақтың сазы





Гүл шашып жатыр, дүние жазы,

Көңілдің сөйлеп, қаңқылдап қазы.

Сол жақтың сазы, сол жақтың сазы,

Тербейді мені.



Сол жақтың сазы – көк жүзіндегі

Тербейді мені.

Паршадай болған дүние түні,

Жанымның жанып, қалмады күлі.



Сол жақтың үні, сол жақтың үні

Тербейді мені.

Сол жақтың үні – көк жүзіндегі

Тербейді мені.



Тылсымға бөккен дүние сыры,

Азаны жойған ақынның нұры.

Сол жақтың жыры, сол жақтың жыры

Тербейді мені.

Сол жақтың жыры – көк жүзіндегі

Тербейді мені.





Дүние дөңгеленді





Жан көкте, өзім жерде,

Жүрегім сенде.

Аққу сезімім тербеліп көлде,

Дүние дөңгеленді.



Ессіз саған жүріп келем,

Күліп келем.

Ұштым, Ием, сен деп, жаным желең,

Дүние дөңгеленді.



Пәк жүзіңе Күн боялды,

Гүлдер оянды.

Махаббат қана мәңгі, баянды,

Дүние дөңгеленді.



Есімің мәңгі өлең.

Жанды жеген.

Самғаудан қанатым мен талды денем,

Дүние дөңгеленді.





Нұр ғасыр келді





Күркіреп аспан жолымды ашты ма,

Иманмен өскен жалын жас мына.

Қазағым оянды, әнін тосты да

Нұр ғасыр келді, халқым, нұр ғасыр келді.



Шолпы сыңғырлап,жырдың ішінде,

Шашу лақтырып, жүрмін түсімде.

Елбасы – нұрлы, иман күшінде

Нұр ғасыр келді, халқым, нұр ғасыр келді.



«Сүйінші»,-десем,жер-көк қарайды,

Әлем билеуге халқым жарайды.

Дүние төсін алтынға орайды.

Нұр ғасыр келді, халқым, нұр ғасыр келді.





Қасиетті ораза





Рамазанның айында,

Қуанышы бойында.

Екі дүние тойында

Қасиетті ораза.



Сауаптардың мекені,

Жауаптардың мекені.

Рахмани боп өтеді

Қасиетті ораза.



Періштелер тербеткен

Тілек тілеп жер-көктен,

Жаңбыр нұрын селдеткен

Қасиетті ораза.



Жаратқанның пендесі

Ізгілік сеп жерге осы.

Мүминдердің термесі

Қасиетті ораза.





Таң алаулайды, көрдің бе





Төгіліп жатыр, тосыннан гүлдер,

Моншақ боп, жасым, шашылған күндер.

Үміттен қару асынған күндер,

Таң алаулайды, көрдің бе?!



Шаттығын ішіп, бұлақтың күлгем,

Сазым оянып, гүл аттым білгем.

Жерде – үстінде, сыраттың жүргем,

Таң алаулайды, көрдің бе?!



Шердің көшесі таусылды ма екен,

Сырдың собығы аршылды ма екен?

Елестей берген, тау сынды мекен

Таң алаулайды, көрдің бе?!



Ғажабым жүрдім, келер деуменен,

Отымды жанған, көрер кеудеден.

Бағамды бірге берер, елменен,

Таң алаулайды, көрдің бе?!



Әлемге сыймай, тасыған күндер,

Көңіл құлазып, жасыған күндер.

Көкіректе нарттай, ашылар гүлдер,

Таң алаулайды, көрдің бе?!



Тыныштық тұнған орман маужырап,

Мәңгі бұлтымен егіз тау, бірақ.

Жаңбырдан соңғы жүрек жаудырап,

Таң алаулайды, көрдің бе?!



Қасиет берді, толқыма,- деді,

Қадірлі қылған, халқыма мені.

Ып-ыстық болып, шарпыған демі,

Таң алаулайды, көрдің бе?!



Жаңбыр боп жудым, дала жырымды

Уыстап, шашып, лала гүлімді.

Күттім, албырап, жаңа күнімді,

Таң алаулайды, көрдің бе?!





Жанымды қайтем





Тау күлімдеді, келдің бе, - деді,

Тыныш қалпыңа ендің бе, деді.

Мөлт-мөлт етеді көлдің бедері,

Жанымды қайтем, жаһанға сыймаған?!



Саз толы кеудем, най тартып тұр-ау,

Тербелді оған Ай қалқып бір-ау.

Гүл шаштым, түнді жайқалтып бір-ау,

Жанымды қайтем, жаһанға сыймаған?!



Әуен сыйладым, шөлдеген елге,

Аққу таратып, көл менен көлге.

Жаңбыр жыр болып селдегем мен де,

Жанымды қайтем, жаһанға сыймаған?!



Шипа дарыған, жанымнан жанға,

Тербелген теңіз, зарымнан залда.

Сазым өтеді, халімнен халге,

Жанымды қайтем, жаһанға сыймаған?!



Бал жиған гүлден, әнім сұлу-ды,

Беріп кетсем де, көпке жылуды.

Көкбөрі жүрек қоймас ұлуды,

Жанымды қайтем, жаһанға сыймаған?!



Теңселіп бәрі, ұйыса жырға,

Бал сезім тағып, жүректегі қылға.

Сиқырлы әуенді, ей әлем, тыңда!

Жанымды қайтем, жаһанға сыймаған?!



Үлде мен бүлде, үстімде бәрі,

Сөйлейді сазым, құс тілде бәрі.

Көкті шарладым, ұштым да әрі,

Жанымды қайтем, жаһанға сыймаған?!



Түсінбес халық, халіме ғаріп,

Елестеп бейне, тағы да жарық.

Тыныш табам ба, Иемнің алдына барып,

Жанымды қайтем, жаһанға сыймаған?!



Қайың сөйледі, сыбдырлай қалып,

Қала көңілді шынжырлайды анық.

Жырым өртенді, Күнді ұрлай барып,

Жанымды қайтем, жаһанға сыймаған?!



Шертпе күй тартып, саусағым талды,

Жапырағымды жұлып, тауысамын талды.

Ешкімде жоқ, бұл, жаншамын халді,

Жанымды қайтем, жаһанға сыймаған?!



Түннен секіріп, тылсымға кеткем,

Қалың тұманда мұң-шыңға жеткем.

Шығып кетем бе, бұл сында шектен,

Жанымды қайтем, жаһанға сыймаған?!





Маған не керек?!





Маған не керек, өзіңнен басқа,

Ештеңе!

Қарады сұрыма, сұр қара тас та,

Сескене!



Осылай деп, тау ішінде еңіреп жүрдім,

Сағынышым – толағай теңіз!

Шырша, қарағай, төңірек бір мұң,

Ал, анау қала – қара май, қоңыз.



Ебіл-дебіл, жылап келе жаттым,

Сағынышым – толағай теңіз.

Гүлдері аяғымды орап, бақтың.

Соңыма жырдан салып, көп із.



Әне бір қайың да сыбдырлап, жылады,

Мен де Оны сағындым, - деді.

Тау дем алмай, түрді құлағын,

Дидар көретіннен қылсын, сені!



Деп, дұға жасады, самал аялады,

Егіліп, жапырағын шашты, терек шын.

Көңілім гүлге оранып, оянады,

Ием, маған – Сен ғана керексің!





Жамалын көреміз бе





Хош иіс, қоршаған гүл,

Төгіліп, аршадан жыр.

Көрініп, аңсаған нұр,

Жамалын көреміз бе?!



Дүние шыр айналып,

Бар сурет былай қалып,

Алдына құлай қалып,

Жамалын көреміз бе?!



Жан нұрын мөлдіретіп,

Жыр-жалау желбіретіп.

Оянып, сәл дір етіп

Жамалын көреміз бе?!



Тауларға өрнек салып,

Кеудеміз кермек болып.

Алдына шөлдеп барып,

Жамалын көреміз бе?!



Жүректе раушан өсіп,

Көңілді қардан ашып.

Жоқтықтан барға қашып,

Жамалын көреміз бе?!



Жандарға Күн лақтырып,

Пәк күліп, шындап күліп,

Жұмбақ бір сырды ап кіріп,

Жамалын көреміз бе?!





Нұрсұлтан





Елбасы



– Нұрсұлтан Назарбаевқа арналады





Хош иіс кернеп, қырқаны,

Қазақтың атты бір таңы.

Халықтың сұлу сұлтаны-

Нұрсұлтан!



Туыңды елің жықпаған,

Тамады, мөлдір шықтан ән.

Ғасырдағы бір мықты адам –

Нұрсұлтан!



Болсыншы, әрбір бал күнің,

Бағалар, елі алтынын.

Әзизі қазақ халқының –

Нұрсұлтан!



Иманнан тамып, жүзге нұр,

Қасиетті сөзің түзде жүр.

Әлем қарайды, сізге бір,

Нұрсұлтан!



Дүниеге мақтан – қазағың,

Қазақтың жырын жазамын.

Үш жүздің биі - әз әнім-

Нұрсұлтан!



Әз Тәуке - өзі, Абылай,

Қасиет көтерген тағын-ай!

Толықсып шыққан толық Ай –

Нұрсұлтан!



Патшамыз текті тек біздің,

Соғыссыз, мұңсыз еткіздің.

Алтын ғасырға жеткізгін,

Нұрсұлтан!





Көк көйлекті көктем





Шашылмай жанның шықтары,

Кеудемді кернеп кеткені.

Алдымнан күліп шықпады,

Көк көйлек киген көктемім.



Көк көйлек киген көктемім.



Қан-жоса болған азабым,

Шашылып қалды-ау, қағазға.

Несіне жылап жазамын,

Жыламай жүрген жан аз ба?!



Жыламай жүрген жан аз ба.



Сұлу түн көзі мөлдіреп,

Жұлдызын сеуіп жаныма.

Тұр ма екен, әлде, елжіреп,

Төгілген мұнша зарыма.



Төгілген мұнша зарыма.



Күй де едім, сұлу ән де едім,

Күңіреніп кеткен аспанда.

Әйтеуір өлмес мәңгі едім,

Екі дүниені қосқанда.



Екі дүниені қосқанда.





Мұхаммед сүйікті.с.ғ.с.





Сағыныш інжудей боп,

Теңіз жүрек ішінде шөге берді.

Жыладым, күлдім ғой көп,

Саған ынтықтықты берді.



Жаным өзімде емес,

Раузаға қарай кетіп қалған.

Бұлдырап, сезім белес,

Жасыл күмбезіңе жетіп талған.



Сыртта көп отырдым,

Қасыңда жасырынғандай кендер.

Жүзіп баратырдым,

Көз жасыма көл болды сол жер.



Сағындым, Расулым-ау, с.ғ.с.

Жүрегімді шешіп әкелдім.

Жанымның жасы мынау,

Жыр-гүлімді қоюға басыңа келдім.





Қазақ халқымыз





Күміс қарымен ағарып, ақпан,

Түсіріп кеткен, тарихқа алтын із.

Елбасымыз да иман гүл таққан,

Қазақ халқымыз!



Болмысы биік, жауды қашырған,

Парасатымен дәстүр-салтымыз.

Бұлбұл үнімен бағын асырған

Қазақ халқымыз!



Бұзып, төске озар, сең-сел бекетін,

Кейде бүтінбіз, кейде жартымыз.

Екі ішекпенен жер тербететін,

Қазақ халқымыз!



Сұлу тағдыры – мәңгі сынбайтын,

Дастарқанында – жая, жал қымыз.

Аққу дауысын әлем тыңдайтын,

Қазақ халқымыз!





Сұлулығына тоя алмай





Піскенде сезім – құлпынай,

Жәннаттың ғажап жұртын-ай.

Жүрер ме екенбіз, шіркін-ай,

Сұлулығына оның тоя алмай.



Мейірімнің мөлдір мекені,

Тау гүлге толған етегі.

Құлдары бәлкім өтеді,

Сұлулығына оның тоя алмай.



Жырыма шекер, бал жақса,

Құлпырар оқып жан бақша.

Жүрер ме екенбіз ол жақта,

Сұлулығына оның тоя алмай.



Жанда тербелген сеңдей саз,

Тереңнен терең көлдей сөз.

Көргенде қалар сенбей көз,

Сұлулығына оның тоя алмай.





Желмая болдым, аңырап





Есіміңді айтып, оянып қайта қалғыдым,

Теңіздей толқып, жан мұңым.

Жүрекке тақтың, жұпары аңқыған таң гүлін,

Желмая болдым, аңырап.



Қызғалдақтардан аумаған қызыл көшемде,

Жаңбыр-нұрыңды кешем бе,

Жамалыңды аңсап, жасыма толды, кесем де,

Желмая болдым, аңырап.



Жауқазын орып, жасыл даладан жүрегім,

Жасыл жыр жазып жүр едім.

Сені танысам, қалайша ұйықтап, күлемін.

Желмая болдым, аңырап.



Теңселіп, жылап, айналып басым барамын,

Ғишқының ішіп, шарабын.

Дидарың болды, Жаратқаным-ау, жан әнім,

Желмая болдым, аңырап.



Сағынсам сені, баз кешіп кетем әлемнен

Домбырам сәби-зар емген.

Махаббат үшін Мәжнүндей болған жан ем мен

Желмая болдым, аңырап.





Бабам Қорасан





Рухтың келбеті неткен көркем-ді,

Тасыған қуат, күш көп орасан

Көтер желкенін, нұр қып өлкенің

Әли әулеті – Бабам Қорасан.



Әнім көлдетіп, жанын тербетіп,

Халқыма қызмет, іске жарасам.

Иманға келсін, гүлдеп жер беті

Әли әулеті – Бабам Қорасан.



Яссауи сынды киелі ұлдарын

Алтынға балап, халқым орасан.

Желеп-жебей көр, тәңір құлдарын,

Әли әулеті – Бабам Қорасан.



Самғар-ау, көкке қанатын жайып,

Ұрпағың құстай ұшар, қаласаң.

Атыңа сенің боламын лайық

Әли әулеті – бабам Қорасан.





Қуантамысың





Кешіп келемін, жыр-алқап ішін,

Жанды сақтадым, құлан таң үшін.

Жалғыз аққу боп, жеттім-ау саған,

Қуантамысың, қуантамысың.



Бітпеді ме екен, жерде көп ісім,

Нөсер-нұрыңды селдетемісің.

Жаным бесікте, сәби жылаған,

Тербетемісің, тербетемісің.



Жүрекке гүлдер өсірермісің,

Жанымды иманмен көшірермісің.

Шыр айналдым-ау, дүние жалғанда,

Кешірермісің, кешірермісің.



Қалау өзіңде, ұнатар ісің

Көтерермісің, құлатармысың.

Көкте күлер ме ем, жерде жыласам,

Жұбатармысың, жұбатармысың.



Азамды жерлеп, топырақ салдым,

Үзілген жерден жапырақ болдым.

Ақын ем, тентек, келдім тәубеме,

Ақымақ болдым, ақымақ болдым,



Түкке тұрмайды-ау, амалым менің,

Жанды көркейтіп, самалың, көлің.

Екі дүниеде жалғыз арманым,

Жамалың сенің, жамалың сенің.





Рухыңды көтер елім





Түнек енді түн емес, жарық әлем,

Нүкте қойдым, қараңғы зарына мен.

Қамшы сал да, сәйгүлік жалына дем,

Рухыңды көтер, елім.



Елім, елім, мен бүгін өзің деп егілемін.

Халқым, халқым, жоғалмасын мәңгі жомарт

қалпың.



Зар дегенің зар емес, есті ән ғой.

Домалаған қуанып, құлан таң ғой.

Халқымды енді жылатпай, қуантам ғой,

Рухыңды көтер, елім.



Батыр, жомарт, даналық шоқтығыңмен,

Әлем сүйсін, халқым-ау, тектігіңмен.

Ұлы нұрдың алдында көк туыңмен

Рухыңды көтер, елім.





Мен түсімде жаз көрем





Мен түсімде жаз көрем,

Жазды аңсаудан бұлақ жаным сылдырлап,

Сәби сынды сұлу әнім былдырлап.

Тауға қарай кетіп бара жатады,

Таудың таңы тұп-тұнық боп атады,

Сұлу сазым сырғадай боп, сыңғырлап,

Мен түсімде жаз көрем.



Көбелегі көктем киген үстіне,

Жауқазындар самал төгіп, түз түлеп.

Ән-жырымның желбіреген шашағы,

Қызғалдақтай жерге жұпар шашады,

Жаз әкеліп, сонау таудан күшті леп,

Мен түсімде жаз көрем.



Сұлу әлем бесікке сап, тербейді,

Көкірегім жердің кірін көрмейді.

Алақанын анам жаяр, келші, деп,

Дүние біткен сезіміме елжіреп.

Неткен ғажап, жазы сұлу жер,- дейді,

Мен түсімде жаз көрем.



Өзендері өксігінен арылған,

Жүректері қуаныштан жарылған.

Қамыстары мамыражай тербеліп,

Сезімдері сегіз түнде сенделіп,

Жүрек төккен қобыздайын сарыннан,

Мен түсімде жаз көрем.



Дүниені нұрландырған жанары

Ай еркелеп, Алатауға қарады.

Көңіл бұлты көктен жерге тайғанап,

Назды әнімді аспан біткен аймалап,

Еркелете, әуелете салады,

Мен түсімде жаз көрем.



Мың бір түннің хауызында шомылып,

Жасыл бақтың жапырағына көміліп.

Жаным ылғи еркелеумен жүреді,

Серпілгендей, бұлтты ойлар түнегі.

Омырауы отыз күйді сағынып,

Жаз келеді жүрегімде жағылып,

Мен түсімде жаз көрем.





Жауһардай болып, жайнадым





Гүл жаңбырының астында,

Жырым селдетіп, тасқынға.

Жүзімді нұрға тостым ба,

Жауһардай болып, жайнадым.



Толқынға түнеп, көрікті ой,

Көңіл гүлдесте өріпті-ай!

Жаным жарыққа жерік қой,

Жауһардай болып, жайнадым.



Ақ көбік шашқан алаңда

Ағарып, өтіп барам ба.

Суретін таудың салам ба?

Жауһардай болып, жайнадым.



Жасылға бөккен жүрегі,

Шыршалар самсап, күледі.

Мен – таудың тентек түлегі,

Жауһардай болып, жайнадым.



Көңіл мөлдіреп, жуынып,

Өзеннен шаттық жүр іліп.

Қуаныштың шары үріліп,

Жауһардай болып, жайнадым.





Иесін пәктеп ғалам тұр





Күн сүйді тауды, бұлттары маңып, көшкенде,

Ауасы тұнық кештерде.

Самғап, ұшты ма, жан-қыран сыймай, еш жерге,

Иесін пәктеп, ғалам тұр!



Өзен де Есімін айта береді, тоқтамай,

Түнді биледі, шақпақ-Ай.

Үлпілдеп, Иеме, көңілдің ұшқан бақпағы-ай,

Иесін пәктеп, ғалам тұр!



Самал сыйпады, шашынан сұлу қайыңды,

Боздады, бұлттар, көрді де, мұңлық жайымды.

Жырым жұлдыз боп, аспан төсіне жайылды,

Иесін пәктеп, ғалам тұр!





Саған қалай айтам





Мұң – тәтті ғой, көп ішіп қойғаным-ай,

Көтерер деп, күтпеп ем, Айға бұлай!

Ән-жырыммен көшірді, тойға мына-ай,

Саған қалай айтам, шүкірімді?!



Азабымның аулынан шығарды да,

Таққа әкелді, елім мұны ұға алды ма?

Адамзат – киесімен құнарлы ма,

Саған қалай айтам, шүкірімді?!



Сан қайғының орнына бердің, бақыт,

Теңіз түбін тінтідім, тердім жақұт.

Көрдім міне, кеткенін, шердің батып,

Саған қалай айтам, шүкірімді?!



Жанды жеген қара түн безіп кетті,

Шарабын жұтып жүрмін, кезіп көкті.

Сәйгүлігім сағымнан озып кетті,

Саған қалай айтам, шүкірімді?!



Қуаныштың садағын аттым, бүгін,

Жырым – гүлі болды, бақтың бүгін.

Ризалықтан жылап жаттым, бүгін,

Саған қалай айтам, шүкірімді?!





Тау жасыл шапанын киінді





Өзеннің күлкісінде – сыңғыр-сыңғыр,

Жырым жуынып жүр, сұлу күмбір.

Келгендей түннен, мың бір,

Тау жасыл шапанын киінді.



Шыршалар жеңдерін сілкілеп,

Жаздың көмейінде күлкі көп.

Найзағай ойнап, Күн күркіреп,

Тау жасыл шапанын киінді.



Мүк тасқа кестесін оюлап,

Сырғасын тағынды, қайың-бақ.

Жарығын сыйлады, Айым кеп,

Тау жасыл шапанын киінді.



Самал кеп, бұлт досын қуғанда,

Шық-моншақ гүл жүзін жуғанда.

Ақынның күні, рас, туған ба,

Тау жасыл шапанын киінді.





Аспанның әні





Бір күнде мың шарықтап, мың құлағам,

Күледі құрбы-достар, жынды маған.

Күйбең жер – кетші әрі күлдібадам.

Жанымды тербетеді аспанның әні.



Кеудемде жүрек-жұлдыз ілініп тұр,

Жанымда бір қорқыныш, бір үміт тұр.

Көңілім тылсым нұрға жылынып тұр,

Жанымды тербетеді аспанның әні.



Әр күнім - ақыретке құрбандығым,

Оңды-солды жыр шашып, жынданды түн.

Жер беті жер емес қой, зындан бүтін,

Жанымды тербетеді аспанның әні.



Аққудай, көл бетінде дара қалған,

Күнім көп, зұлымдықтан жараланған.

Жер беті жапырағымды тонап алған,

Жанымды тербетеді аспанның әні.



Өнерім қымбат еді гүл жырымен,

Әндерім елді оятқан сыңғырымен.

Періштелер сыңсыған мұңды үнімен,

Жанымды тербетеді аспанның әні.





Дүние-ай, өтесің-ау





Жан-отқа зарықтырып,

Қанатқа салып, құлып.

Ғаріптей болып, құрып,

Дүние-ай,өтесің-ау.



Күлкісі қайғы болып,

Түр-түсі ойлы болып.

Өнері тойды жарып,

Дүние-ай, өтесің-ау.



Ол дүние қандай болар,

Жаңа атқан таңдай болар.

Зұлымдар – сорлайды олар,

Дүние-ай, өтесің-ау.



Ішіп-жеп, күн өткізген,

Не көрдің, жүрексізден.

Жапырағың түлеп, күзден,

Дүние-ай, өтесің-ау.



Болғанда құса ішің,

Қастықтыр тұсар ісің.

Жемейік, кісі ақысын,

Дүние-ай, өтесің-ау.



Жолыңның құлпын іліп,

Жырыңды жыртып, ұрып,

Тікенге мың тілініп,

Дүние-ай, өтесің-ау.



Көңілің қалып көптен,

Жүрегің жанып кеткен.

Күй алған, барып көктен,

Дүние-ай, өтесің-ау.



Жаныңды жан ұқпаған,

Кеудеңді жарып, тағы ән.

Мұңды үнің қалықтаған,

Дүние-ай, өтесің-ау.



Айналаң – күнде күйбең,

Ішінде жаның күйген.

Жыр жазып, халқың сүйген,

Дүние-ай, өтесің-ау.



Жалғыздық жаныңды жеп,

Жүзбесең көлің жүдеп.

Күз босаң – елің жүдеп,

Дүние-ай, өтесің-ау.



Күніңді күндеп біреу,

Үніңді тілдеп біреу.

Ұстасаң, түн боп тіреу,

Дүние-ай, өтесің-ау.



Бұлбұл аш, ән көмейін,

Сыбызғы-сән берейін.

Аллаға тәубе, дейін,

Дүние-ай, өтесің-ау.





Ғасырдан озайын





Ғашықтық жырын жазайын,

Хош иіс төксін, жаз айым.

Тылсымның сырын қазайын.

Ғасырдан сөйтіп, озайын.



Күміс күлкімді саулатып,

Қызғалдағымды қаулатып.

Алау гүліме тау батып,

Ғасырдан сөйтіп, озайын.



Халқымның рухы оянсын,

Жүрегі нұрға боялсын.

Жырларым көкке таянсын,

Ғасырдан сөйтіп, озайын.



Пәктіктің айтып, келбетін,

Жанымнан сыйлап, елге күн.

Сазыммен тербеп, жер бетін,

Ғасырдан сөйтіп, озайын.





Өлеңдерім





Құралған лағылдардан,

Теңізден, ағындардан.

Тау-тасқа тағын салған,

Өлеңдерім.



Күннен кеп, көрік алған,

Мұң-бұршақ теріп алған.

Жүректің шері болған,

Өлеңдерім.



Жандарға сыйлап,гүлін,

Пісіріп, құймақ-тілін.

Шертілген – күй боп, шырын,

Өлеңдерім.



Ғибрат боп, иман нұры,

Сәулесін құйған күні.

Көз жасын тыйған бүгін,

Өлеңдерім.





Бәрі қалауы





Туар кез келді, ояудың күні,

Ғаріп жандардың аяулы мұңы.

Терең ақынның баянды жыры

Бәрі қалауы - Жаббардың!



Сексен көл іште, сергелдең кешті,

Аққуы жылап, көлдерден көшті.

Көтерді бүгін, енді мен, «ешті»,

Бәрі қалауы – Жаббардың!



Қайғы-мектебім шығарып салды,

Апаттарымнан Ол алып қалды.

Жаным жанына сұранып барды,

Бәрі қалауы – Жаббардың!



Халыққа қызмет нәсіп еткені,

Жыр-теңіз болып, тасып өткенім.

Дидарына мәңгі ғашық еткені,

Бәрі қалауы – Жаббардың!





Менің жазғаным





Қызғалдақ шашқан анау қыр,

Көңілді жапқан жалау бір.

Көгілдір жыр мен алау жыр,

Менің жазғаным.



Ел кезіп, ол жыр қаңғырсын,

Егізі болып, ән күлсін!

Әлемнің есін тандырсын,

Менің жазғаным.



Махаббат тұнған аралы,

Дәруіштей жаны жаралы.

Жердің жүрегін жарады,

Менің жазғаным.



Көңілі бетпақ дала боп,

Болмысы сәби бала боп.

Көз жасы пора-пора боп,

Менің жазғаным.



Қанатым көкпен дос болып,

Мейіріміне Оның мас болып.

Жердің бетінен естелік,

Менің жазғаным.





Жаз сыңғырласын





Ай халіме қара, түнде бір,

Қайғы ішіп жүргем, күнде бір.

Жаз сыңғырласын, гүлде жыр,

Жаз сыңғырласын, гүлде жыр!



Терек теңселсін, жыр оқып,

Өзен сөйлесін, гүр етіп.

Руханиятқа бір өтіп,

Жаз сыңғырласын, гүлде жыр!



Бөлеп бақытқа, бар маңын,

Ұшқанда шырқап, шар жаным.

Тербеп, мұңдының арманын,

Жаз сыңғырласын, гүлде жыр!



Ойлы күй шанақ боратқан,

Күн шығып, ақын тараптан.

«Бұл құлым» десін, Жаратқан,

Жаз сыңғырласын, гүлде жыр!



Құлпынай сәтім, бұл асыл,

Үлгі боп, көпке тұрасың.

Жасыл жүректер жыласын,

Жаз сыңғырласын, гүлде, жыр!





Көтердің ау, бүгін





Ғаріп жанға гүл алаң жақын ба еді,

Періште күй сұраған сәтім бе еді?

Халқыма әнім ұнаған сәтім бе еді,

Көтердің ау, бүгін.



Өлкемнен аза көшкен күнім бе екен?

Қыстан соң бүршік жарған гүлім бе екен?

Зарыққан, зор боп шықты, үнім бөтен,

Көтердің ау, бүгін.



Жылаудан іскен еді, жүрек гүл боп,

Ауысты ма, түнек күн боп.

Аспаннан ағылған иләһи сыр боп,

Көтердің ау, бүгін!





Нөсер жаңбыр астында





Асылымды аңсап келдім,

Көкірегіме қар сап көрдім.

Мөлт-мөлт еткен моншақ болдым,

Нөсер жаңбыр астында.



Толған Айдай жаңардым ба,

Қанжығамнан қалар мұң да.

Тостаған жыр алармын ба,

Нөсер жаңбыр астында.



Ол мейірімін төге қалды,

Құшақтады, неге жанды?!

Шам жырымнан жаға жанды,

Нөсер жаңбыр астында.



Пәк күлдім де пәк ояндым,

Жалғасы бар, ол аянның.

Рахман нұрын қалай алдым,

Нөсер жаңбыр астында.





Жыр қуаныш





Самал биге шақырды, шыршаларды,

Шарпып алды, шаттықпен нұр жанарды.

Сылдырлатып, асыл сөз сырғаларды,

Бәріңе жыр қуаныш шашайын!



Зікір хауыз жанында жасыл бақтай,

Дала жүрек дарқан бір досын тапты ай!

Періште сәт көбейсін, асыл шақта ай,

Бәріңе жыр қуаныш шашайын!



Өзен аппақ, бізді де аппақ көрер,

Найзағай жыр оқысаң, шақпақ берер.

Төмен пенде толғауыңды тақпақ көрер,

Бәріңе жыр қуаныш шашайын!





Асыл қазағым





Ей, асқақ дауыс, қазағым менің,

Шашайын, қызғалдақ тозаңын, - дедім.

Інжу-маржанның қазамын, кенін,

Жаныңды гүл-жырға шомылдырайын!



Жомарттығымен, пәктігіменен,

Азаматымен текті бұл белең.

Елбасы – ұлы, елі гүлдеген,

Жаныңды гүл-жырға шомылдырайын!



Мінберден сөйлер, үнің нұрлы ғой,

Сынақтан өткен, түнің мұңды ғой.

Текті қазағым – күнің туды ғой,

Жаныңды гүл-жырға шомылдырайын!



Айналайын, арлы далам-ау,

Қайғыңды көрсем, зарлы болам-ау.

Кеме күтіп тұр, таңғы жағалау,

Жаныңды гүл-жырмен шомылдырайын!



Иләһи сазға шөлдеген елім,

Кеудесін шаттық кернеген елім.

Махаббат жүрегін тербеген елім,

Жаныңды гүл-жырға шомылдырайын!





Мүбарак Расулым-ау





Тұншыққан көлдей, самалға жерік,

Дүние-торға қамалған елік.

Ынтықпын, мәңгі – Жамалға неғып?

Мүбарак Расулым-ау!



Жасыл күмбезге көңілімді сатқам,

Көркі от қой, кеудемді жаққан.

Сағыныш-желі дауыл боп соққан,

Мүбарак Расулым-ау!



Көркем жүзің мен көркем мінезің,

Есімді алып, жерде жүр едім.

Жете алмай, саған, шөлде түнедім,

Мүбарак Расулым-ау!



Қол созшы, мынау зарыма- пақыр,

Айналам таң боп, халыма жатыр.

Мақшар таңында жаныңа шақыр,

Мүбарак Расулым-ау! с.ғ.с





Қандай күн туар екен





Дүние төсінде шыр айналғанда,

Таспада ғибрат жыр ойналғанда.

Алдына Иемнің құлай барғанда

Қандай күн туар екен,

Мақшарда қандай күн туар екен,

Оу, халайық, ойлан?!



Жосыған киік – жырым жылайды,

Ғапыл өткізген күнім былайғы.

Бәріне ертең есеп сұрайды,

Қандай күн туар екен?

Мақшарда қандай күн туар екен,

Оу, халайық, ойлан?!



Жанның шырылы – дүниеде қалсын,

Ол дүниеде бағымыз жансын!

Бір ұлы қуаныш жүректі жарсын,

Қандай күн туар екен,

Мақшарда қандай күн туар екен,

Оу, халайық, ойлан?





Саған әкелдім





Махаббатымды мөлт-мөлт еткізіп,

Ғаріп-ғұмырымды жапа шеккізіп.

Теңіз-тасқыннан жанымды өткізіп,

Саған әкелдім!



Жылас секілді көзімнің жасын,

Жылдарды жаншып, ауырған басым.

Жарқ етіп жанған, өмірімді жасын,

Саған әкелдім!



Пасықтар атқан тастарды гүл қып,

Жүректі ауыртқан жараны нұр қып.

Көңіл қуантқан даланы жыр қып,

Саған әкелдім!



Сен берген отты ән-жырға беріп,

Фәйіз-жаңбырды таң-нұрға беріп.

Жанымды піскен тандырда көріп,

Саған әкелдім!



Шыр айналдым ғой, бір мүшкіл хал боп,

Қанатыммен қасіретті самғап.

Жер бетін емес, аспанды таңдап,

Саған әкелдім, Раббым!





Сені ғана пәктеймін





Мұңды халіме- муза тербеліп,

Жүр, әне, көкте жаным сенделіп.

Сазым – шипа боп, ғаріп емделіп,

Ал, мен сені ғана пәктеймін!



Жыр-шамыма күйіп, көңілдер,

Дертті оқыса – дерті жеңілдер.

Ғибрат- сөзімді гүл қып, егіңдер..,

Ал, мен сені ғана пәктеймін!



Жаным – теңіз ғой, толқын тербейді,

Шөлге толағай жырым көлдейді.

Сен берген жырым – мәңгі өлмейді,

Ал, мен сені ғана пәктеймін, Ием!





Оянсаңшы, халқым-ау





Ей, рухыңды көтерсеңші, қазағым!

Үндемеуден тозады үн!

Кең далада ашымасын, боза-мұң,

Оянсаңшы, халқым-ау!



Семіріп ап, тасып, тойған мұз-қарын,

Кіндіктерін ашып қойған, қыздарың!

Бөтендерге жем қып, обал, түз тағын,

Оянсаңшы, халқым-ау!



Қасиеттіңді қастерлейтін кезің бұл,

Тағыңды алып, төске өрлейтін кезің бұл!

Шырқап кетсең – толастамас сазың бір,

Оянсаңшы, халқым-ау!





Көркем мінез





Бұл дүниеде өкпе қысылса, достым,

Ана дүниеде – намазсыздықтан қысылар.

Өзіңді қандай ортаға қостың

Нұрлы - бал, нұрсыз – уын ұсынар!



Жүрек – жетім ғой. Иесін таныр, ойлы жан,

Қанатын қағар, сағыныш-күнге күйіп қап.

Пасық, қызғаншақ – қан жұтар, онда қайғыдан,

Ақылды – ғибратты сөзден күй ұқпақ!



Жеңіл күлкінің жауабы ауыр, жас ұлан,

Рухыңа иман гүлдестелерін қадайық!

Көркем амалды ақыретімізге тасыған,

Көркем мінезді болайық!





Жүрегіңді оятқым келеді





Ей, күлегеш өмірі – ойсыздың,

Дауылы қатты қай күздің?

Адасар ақыл, Айсыз түн,

Жүрегіңді оятқым келеді!



Ей, қатігез жандар, тас сынды,

Ақыретіне қас қылды.

Жіберіп, иман-тасқынды,

Жүрегіңді оятқым келеді!



Жырым – нұр-сауыт киінген,

Сұсым – ой- қабақ түйілген.

Сырлы шертілген күйіммен

Жүрегіңді оятқым келеді.





Жаздың таңы атты ма?!





Махаббаттың мекенінде көз жұмсам,

Арайына шомылдырып, әз бұл таң.

Бақшаларын бұлбұл болып, кездім сан,

Жаздың таңы атты ма?!



Жасыл таудың киіміне үлдемен,

Көрімдікті бердім, әнмен, жырменен.

Бұлттар көшті, өмірінде күлмеген,

Жаздың таңы атты ма?!



Алау гүлдер үлбіреген көңілдей,

Қауызынан шоқ сезімі төгілді-ей.

Перделері ысырылған көгімдей,

Жаздың таңы атты ма?!



Дүние-допты қуа бермей, бұрылдым,

Сарқырама кешіп кетті, жырым мың.

Қайғысынан пісіп келген құлыңмын,

Жаздың таңы атты ма?!



Қобыз-кеудем тартып қойған, бар күйді,

Шанағында мың-мың аққу қалқиды.

Жүрегімде гүл жұпары аңқиды,

Жаздың таңы атты ма?!





Білесің бе, досым





Жұлдыз болып, шашылады түн жыры,

Бітер бір күн, сынақ күні, сын күні.

Махаббатпен тербетеді мұңдыны,

Білесің бе, досым?!



Жыр-қан ақты, жүрегімнен жыртылып,

Тыңдап көрсең үні оның бір тұнық.

Хайуандықтан адам болу – сыр-құлып,

Білесің бе, досым?!



Жәудіредім, моншақтай боп, от күннен,

Науқас жеген күндеріммен пәкпін мен.

Тұрсақ шіркін, қияметте шат үнмен,

Білесің бе, досым?!





Алтын ғасырға жеттік пе





Жүрек таңның бояуын жағып,

Шығардың бүгін, баяу үн нағып?

Ғұмырда көрген баяным болып,

Алтын ғасырға жеттік пе?!



Көктем секілді, кешігіп жеткен,

Ақық, зүбаржаттан асынып шекпен.

Байлығыменен тасынып кеткен,

Алтын ғасырға жеттік пе?!



Көйлегін мұңның гүлмен көмкеріп,

Дүниенің бетін жырмен төңкеріп.

Айналасын жәннәт- өлке қып,

Алтын ғасырға жеттік пе?!



Ықылық атқан қайғым-ау, менің,

Азаны ішіп, тойдым-ау,- дедің.

Ашып енді, жатқан жай, мынау кенін,

Алтын ғасырға жеттік пе?!



Баспана-баққа жыр қалап көріп,

Тылсымнан сұлу сыр тонап көріп.

Ғаріп жандарға нұр-шарап беріп,

Алтын ғасырға жеттік пе?!





Раббым-ау, менің





Гүлдестесімін – Оның тоқыған,

Жырымын, ойлы,- Оның оқыған.

Есім адасқан, Есім затынан,

Көркемім менің.



Махаббат тұнған өлкеңе келдім,

Жүрек шертерін шерте ме, көргін.

Өкінішімнен өртеме,- дермін,

Гөзәлім менің.



Құйдың-ау, жаңбыр-жырыңды бүгін,

Гүлге айналдырып, түрімді бүгін.

Нұрға бөледің, құлыңды бүгін,

Раббым-ау, менің.



Таудай құлпырдым, нөсер кейпіңе,

Көкейді жырың тесер,- дейді ме?

Азаның елі көшер,- дейді ме?

Аллам-ау, менің!





Жасыл жыр қаптаған тауым





Жүректің қақ айрылғаны-ай,

Ішінен інжу дәптерге шашылды.

Сәтім- жүзген, айдындағы-ай,

Маржан-ақыққа соғып, басымды.



Дауыл да мен едім, жауын да,

Ұрғылаған соғылып, көкті.

Жасыл-жыр қаптаған тауым да,

Найзағай көркіңнен шағылып кетті.



Сонша жарқылдадың, жүрегімде,

Әлемімде Күн шықты, менің!

Басымды шаққан түнегімде,

Күлкі, қайғым да тұншықты менің.



Сені көру бақыты – о, сұмдық, ол күн,

Ақыныңның жүрегі –боздақ, жаны –мұң.

Дәруіш-жынды болдым,

Өзіңе жеткізші, Тәңірім!





Хазіретіме





Күннен де өткір, Айдан сұлу әлемің,

Әлеміңе жете алмай жүрген жан едім.

Сенің әдепті, ойлы болмысыңда

Менің бар емім.



Сенің гүл толы жүрегіңде

Нұрдың сыры барын білемін де.

Жарық пайда болды, саған қарап едім,

Менің түнегімде.



Сенің иләһи орманыңда

Қалып қойдым, гүл тере барғанымда.

Шерлі жүрегімді жәудіретіп жудың,

Не қызық бар, дүниенің жалғанында?



Сенің ұлы рухыңа қайран қаламын,

Дүние-тойдан қаламын.

Күніңнің қызуына өртеніп,

Қызғалдағын алдыңа жайған даламын.





Парасатты ұстаз





Ұлы сынақтар жаныңды шыңдаған,

Сөзіңді тыңдайды, халық мыңдаған.

Көлдерді тербейсің, аққу сынды адам,

Парасатты ұстазым менің.



Көркем мінезің, пәк келбетің де,

Сендей жоқ адам, бұл жер бетінде.

Аққуы болмаса, бар көл жетім бе,

Парасатты ұстазым менің.



Үлгі бәріне, сен берген тәлім,

Теңіздей терең, иләһи халің.

Үнің шәкірттің қозғайды, жанын,

Парасатты ұстазым менің.



Жанның ұлығы, алтынның сынығы,

Жетер мәңгіге, шырқаса, шын үні.

Алла деп, шырқырап, жүрек құлыны,

Парасатты – пір, ұстазым менің.





Сұлтаны бар ел





Таба алмай жолды, жүргенмін,

Тәубемен өмір сүрген күн.

Адам боп кетер ме екем деп,

Үміттің шарын үргенмін,

Сілкініп алып, күлден мың.



Нұр қызметшісі – сондай, ол,

Рауандап атқан таңдай, ол.

Осындай ұлы, қасиетті

Сұлтаны бар ел қандай ел!?



Мұқтаж боп келдім, алдына,

Аяқтан дүние шалды ма,

Шерлі көңілді гүл қылды,

Содан да жұмбақ хал мына.



Аллама бұрды, жүзімді

Жүректен моншақ үзілді,

Жыластай болып, төгілген,

Жырымның жасы - қызыл-ды.



Қайынның құмын мың кешіп,

Теңізбен жаным тілдесіп.

Жоғары жаққа қарадым

Жанардан жосып, мұң көшіп.





Сәулең аспанды алды





Күлгін дүниенің ішінде

Гүліңді уыстап тұрсың.

Өңіңде де, түсіңде

Күйіп, Күн ұстап тұрсың!



Күніңе мен де күйіп алайыншы,

Шоғыма өлеңім түссін.

Шапаныңнан сүйіп алайыншы,

Жүрегімнен шаңдар ұшсын.



Сәулең аспанды алып кетті,

Жер деген не, тәйірі?!

Сағыныш-жасым жуды да бетті

Сағыныштың бітпеді, ойыны.



Әлеміңе гүл әкелдім, кірсем,

Жұпарыңнан есім адасар.

Руханиятымның патшасы – бұл – сен,

Саған сұлтандық жарасар!





Көркем өлке





Көркем өлкенің есігін іздеп,

Басқа өлкенің есігін жаптым.

Тәубе қылдым, кешіріңіз,- деп,

Ғұмырдың гауһар, асылын таптым.



Сіз мені дауылды теңізге салып,

Жүзудің сыры- сұмдық сыр.

Шайналдым, сағым-сағызда болып,

Нәпсімді жаншып, күл қып бір.



Талқан боп кетіп, ояндым, бүгін,

Қасірет – жәннәт екен ғой!

Гүл бояуымен боялды, күнім

Жұпарымды шашып, енді өтем бе, ей.





Қуаныш келсін





Қуаныш келсін, жан пірім саған,

Мың-мың қуаныш келсін.

Даланың төсі – сырларға тола ән,

Сыршылдар соңыңнан ерсін.



Хикметке толы ғұмырың сенің,

Мың қараңғыны шығардың, жарыққа.

Теңеуім жетпес менің,

Сен секілді Күндей алыпқа.



Бірәдарларың бақыт құшты,

Сағадат есікке кіріп.

Саған жырым құс болып ұшты,

Ризалықтан күліп.



Дүниенің күресіндемін,

Есігіңе кіруге бата алмай, сандалар адам.

Тіл байлаған мінезің сенің

Аспан да таңғалар оған.





Ризамыз, өзіңе





Күн-жүрегіңнен әлем көркейді,

Қызғалдақ-кеудең жандарды өртейді.

Күнбағыс-дүние алдыңа еңкейді,

Ризамыз, өзіңе ұстаз!



Көңілімізді біздің гүл қылдың,

Үніне елтідік, сіздей бұлбұлдың.

Шөлдерге септіңіз, жұпарын сүмбілдің,

Ризамыз, өзіңе ұстаз!



Шашуын жырдың елге шашайын,

Сәлемімді жеткізсін, желге қосайын.

Пәтініс-гүлді көкке тосайын,

Ризамыз, өзіңе ұстаз!



Аспан-жер сізді алақанға салар,

Сахара күліп, теңіздей толар!

Пәк болғандардың енді, бақыты жанар,

Ризамыз, өзіңе ұстаз!





Жан гаухарынан





Руханият көшесіне кез келдім, адасып жүріп,

Күн жүрегі оның қып-қызыл екен.

Дерті асқынған жүректің жарасын жырып,

Доңыздық қағидамды бұзып өтем.



Риязат өзенінде тал болып қармап қалатын,

Бас тасқа тисе, таңатын сіздің қолыңыз,

Жан гаухарынан жаныма жаңбыр толатын,

Айналам сары гүлге толы күз.



Құдықтан мені шығарған бір қол – күшті ең шын,

Ұстазым екен, ал мен шерменде ме едім.

Хузури ілім құсына жырым тістелсін,

Құпия шаттық төбеме келгенде менің.

Жырымның жасы - қызыл-ды.





Мәңгілік адал болайын





Самал жібердің, гүл жүзімді өпті, ол бүгін,

Толқыным асау, теңіздей бүгін шерлімін.

Есейіп кеткем, бергенсің маған ер мұңын,

Мәңгілік адал болайын.



Жүрегім гүлдеп, мың түске шығы боялды,

Алдыңа келіп, айтайын өксіп, қай әнді?

Аялап алдым, Өзіңнен келген аянды,

Мәңгілік адал болайын.



Теңіз шуласа, кеудемнен тірі түрегеп,

Алау желкенді кемеңмен оған кіре кет!

«Кешірші» -, деймін, жүрегім жайып, жүрелеп,

Мәңгілік адал болайын.



Гүлдеген жаздың иісі аңқып барады,

Жәутеңдеп көзім, ағыза берем, сорамды.

Жыраққа қойдың, жүрегім содан жаралы,

Мәңгілік адал болайын.





Құпия бақыт





Әлдиледің-ау, жаным жылады, оянып,

Жүрегім болды, жаялық.

Сары жапырағым сұлу күніңе боялып,

Менің құпия бақытым-ау.



Махаббатымды жалған дүниеден жасырып,

Мойныңа келіп, асылып.

Жүзіңе тамды, көзімнен інжу жосылып,

Менің құпия бақытым-ау.



Мөлдір күлкіңді маржанға тізіп, ілемін,

Жылаймын, қайта күлемін.

Сенсіз өзімді адасқан қаз, - деп білемін,

Менің құпия бақытым-ау.



Күн мінезіңе күйіп қалдым ба, кәуәп боп,

Сағымдар жақтан жауап жоқ.

Аязды ақпан сақылдап күлді, сауап,- деп,

Менің құпия бақытым-ау.





Аққудың үні келді ме?!





Дүние думанынан айдалада,

Құсым тұр – қанатын жайған ана.

Қарадым - өзіңдей Айға жаңа,

Аққудың үні келді ме?!

Аққуым менің, гәккуім менің,

Сағынды ғой, сені көлің.



Шаттықтан гүл егіп, дала жатыр,

Шашыма ол – гүлдесте орап отыр.

Киелі әуен жерді алып бара жатыр,

Аққудың үні келді ме!?



Алауымен мына таң есімді алып,

Құсыңменен көлім-ау, кешің жарық.

Мөлтілдейсің, көзіңе жасым тамып,

Аққудың үні келді ме!?



Аяулы – ол шырқаса, сұлу сазын,

Бесігін тербейді, күліп жазым.

Жалғандағы жалғызым, дарабозым,

Аққудың үні келді ме!?





Пәктіктің әуенін берші





Жүректің қаны ақты, тәубе, тәубе,- деп,

Бағышта бізді, жүрмесін дүние әурелеп.

Маған өзіңе ғашық жан керек

Пәктіктің әуенін берші.



Сорғалап кеудемнен ақты, сор жасым.

Адасып аралап жүрдім, жар басын.

Енді орта жолда қалмасын,

Пәктіктің әуенін берші.



Кешірім жығылып жатып,сұраймын

Өшіріп, нәпсімді. Саған құлаймын.

Көлінде тербетсін енді нұр- айдын

Пәктіктің әуенін берші.





Сәлем айт





Көктемнің жаны еріген кезде келемін,

Дүние көркінен жеріген кезде келемін.

Бұлбұлға жырды теліген кезде келемін,

Сәлем айт.



Жер-көкке сыймай, жаңбыр жыласа келемін,

Сағыныш тұнған жырым ұнаса, келемін.

«Қожа қыз қайда»,- деп сұраса келемін,

Сәлем айт.



Кісен сап қойды, темірдей жылтыр тас қала

Онсыз бәріміз жөргекте қалған жас бала.

Сағынып жүрген шәкірті көп қой, басқа да,

Сәлем айт.



Ол алыс кетті, сынақтар бізді шыңдады,

Жараландық-ау, жауынгерлердей тылдағы.

Пәк дауысымен жұбатқан дүние құндағын.

Сәлем айт.



Егіліп алсақ, әруағы бізді жебеген

Семіріп алсақ, ұрады тас төбеден.

Жүсіптей сұлу, Ғаусыл Ағзамдай көреген

Сәлем айт, менің піріме.





Жаным саған ұшады, Ием





Сыбызғының ішінде сұлу әлем,

Тоя алмадым, тәп- тәтті сырына мен.

Иманы әлсіз, берші бір, құлыңа дем,

Жаным саған ұшады.



Кемпірқосақ жыр жаздым, жауыннан соң,

Бергенсің және алып, тауыңнан хал.

Көңілім жапырағы ұшып, тербелген тал,

Жаным саған ұшады.



Сапар ауыр, шынжырдан сілем қатты,

Қарға жайлап алғанда кілең бақты.

Таңымда алаулаған жыр ән қапты,

Жаным саған ұшады.



Ол жырды жаттап өсті, жаршы далам,

Ал, менің көкірегім қан жылаған.

Мақшарда шат сезімді берші, маған,

Жаным саған ұшады.





Дүниеден азатпын





Алау бір таңды көрдім де,

Гүлін шашыма өрдім де.

Жыр мөрін бастым, шер күнге,

Дүниеден азатпын.



Теңіз жырыма боялды,

Сахарда алдым, аянды.

Мәңгілік өмір баянды,

Дүниеден азатпын.



Тереңнен алған сыңғыр жыр,

Сазы аяулы, күмбір бір.

Көкірегіңе күн кіргір,

Дүниеден азатпын.



Көр жерін термей, бұл жердің,

Шөптерін көрмей, гүл көрдім.

Жұлдызға қонған түндер мың,

Дүниеден азатпын.



Көктің көркіне тамсанып,

Кеттім, өмірден қарша ағып.

Жырымды жасыл арша қып,

Дүниеден азатпын.





Сайранға





Күнімнің жарығындағы Гүлсің,

Жұпарың алысқа жетер.

Қобыздың қылындағы үнсің,

Қоңыр үніңді көтер!



Құлазыған сәтімнің куәсісің,

Ұшқанымды да көрдің.

Көктемнің мөлтілдеген жыласысың,

Саған иман туын бердім.



Талқан болғанымды білдің,

Қалқан болғанымды да.

Қуансам, Күн болып, күлдің,

Көрдің, арманымды да.



Науқас сәттеріме жылап,

Көңіліме гүл егіп келдің.

Тағдыр бізді осылай сынап,

Шығарды, төріне төрдің.



Күн келер, туып, жаңа Айдай,

Жаралы жырды боратамын.

Анаңа бермей, қарайлай,

Ұша ғой, енді, балапаным.



ІІ



Күні-түні ауырған сәттерімді,

Жаспен айғыздаған дәптерімді.

Жырменен ұшырған кептерімді

Сен көрдің, қызым.



Қызғаншақтардың садақ-оқтарын,

Қызғаныш ішін жалап жатқанын.

Құлазып, күнде жара боп, жаның

Сен көрдің, қызым.



Көңіліңмен оның жазып, уларын,

Қасірет отын қазып, қу жаның.

Анаңның көптен озып туғанын

Сен көрдің, қызым.



Қарлығаш болып, су сеуіп жүрдің,

Жаныңмен түнек түнегін түрдің.

Қаны саулаған тағдырын жырдың

Сен көрдің, қызым





Гүл теңізіне батырып





Жүрек-жапыраққа гүл салдың, бүгін,

Көкірек төрін алтындап.

Қайғы дәптерін жыртармын, бүгін,

Сенің самалыңа салқындап.



Сен десем, жаным жадырап кетіп,

Алаулап сезімім.

Қобыз-көңілім аңырап өтіп,

Аққудың толған көзі мұң.



Тәспиққа салып, атыңды, жүрдім,

Жамалың мәңгі аңсарым.

Бір жылап, бір Күндей боп, күлдім,

Есім кірмеді, қанша күн.



Бәленің зорын көріп өттім ғой,

Рақат-саумалын ішейін.

Есіміңді жанға серік еттім ғой,

Мейірім-көліңе түсейін.



Өз мекеніңе шақырып алшы,

Жәннәттан артық, сарайың!

Гүл теңізіне батырып алшы,

Жұпарым аңқып барайын...





Құлыңды кешіре гөр





Құлындай шырылдап, Күн кетті,

Теңіздей толқып, түн де өтті.

Жанымды ауру мен мұң жепті,

Құлыңды кешіре гөр, Жаббар!



Сазымды сұлатып, қарғалар,

Құрғанда қапырық торды олар.

Өзіңсің, мендегі зарды алар,

Құлыңды кешіре гөр, Жаббар!



Көлімді суалтты, жүзетін,

Найзалар жарғанда, түз өтін.

Өзіңсің, шынжырды үзетін,

Құлыңды кешіре гөр, Жаббар!



Жасыммен үзіліп, түйме-күн,

Жындымын. Есімді жи, менің.

Сабырдың шапанын кимедім,

Құлыңды кешіре гөр, Жаббар!





Расулым – аяулы жан с.ғ.с.





Жасыл күмбездің жанында жаным,

Кете алмай қойды, не шара?

Беймәлім жұртқа, бұл жұмбақ халім,

Көңілім, босама.



Сия-жүрегім өлеңін төкті,

Мөр басты оған сағыныш.

Мына жалған дүниеден тепті,

Көкірегімдегі жарылыс.



Расулым, неткен аяулы жан ең,

Жанымның қобызы тартылды.

Отырдым сонда, тербетіп әлем,

Жасыма бояп, бар түнді.



Өрік гүліндей, албырап піскен,

Сезімім тұрды, елжіреп.

Кетпедім таңға, қанжылап іштен,

Ғаріп адамдай, көп жүдеп.





Мақшардың жасындары





Бұл дүниеде өкпе қысылса

Намазсыздықтан ана дүниеде қысылар.

Имандыға кәусар ұсынса,

Үмметім,- деп, Расул ұсынар. с.ғ.с.



Тіл ғана сайрамасын,

Рухыңа иманды жеткізіп бер.

Қалмасын, тойда басың,

Өткізбе, сағатыңды тек қызықпен.

Дүние дөңгеленіп,



Ұрлайды, санап берген ғұмырыңды.

Қуғаның теңге болып,

Арзан күлкіге жем қылма, бүгініңді.

Жәһәннәм оты болма,



Көмек бер, ғаріптерге, қасыңдағы.

Ей, адам, қапы қалма,

Жарқ еткенде мақшардың жасындары!





Бұл драмада





Көлдің беті – көк толқын,

Көп толқында шеттелдім.

Көңілім қалды ортадан

Енді қалай беттермін?

Көктем кіріп келер,- деп,

Елікгүлді көп тердім.



Дала кезген дәруіш пе ем,

Жыр ақтардым, қарлы іштен.

Махаббатқа бөленіп,

Қайғы менен зарды ішкем.

Жеңіп шығам, зұлматты

Иман деген зор күшпен.



Ей, қызғаншақ, неңді алдым,

Жауызсың-ау, таңғалдым.

Азабымды ақтарып,

Боз далада боздап, сандалдым.

Мен бұл драмада –

Бибімариям боп, таңдалдым...





Алданба





Ей, адам, алданба,

Бұл сұп- сұр жалғанға.

Тіршілік қамытын

Әуреге салған ба?



Залымдар отын боп,

Жәһәннам жақын қап.

Тірлікте пәк жандар

Жанбас онда, лапылдап.



Иманға кел, адам,

Тұрғанда, ел аман.

Қызықпа, сор болар,

Байлыққа аламан.



Мақшарда тұрамыз

Амалмен бүгінгі.

Маскіні жұламыз

Кешір, Алла, құлыңды!





Тікен





Тікендерді жұлам,- деп, сау жерім жоқ,

Жырдың жасы дәптерде, тұр көлім боп.

Суарсын, қатып қалған жүректерді

Ей дүние, шөлің көп.



Азасын жұтып, не істедім, не істедім екен,

Рухымның осылай өскені ме екен?

Мына дүниенің сыртынан қарап,

Ақыретті ойлағанның естері бөтен.





Күн жыр жазам





Дүниенің кешіп, тікендерін,

Сынақ емізігімен жұт емгемін.

Гүлдестеге ораған, сұлтаным кеп,

Гүлдесте жыр жазамын, күт, енді елім.



Ойлы абыздай, түндерім,- мойыл қара,

Көк теңізден сұрашы, жайымды ана.

Күн кигізді жаныма, ысып барам,

Күн –жыр жазам, мен енді, сайын дала.



Азаптарым Айым боп, жағылғанда,

Қанаттарым қырандай қағылғанда.

Құйрықты жұлдыз болып, ағып барам,

Ием, сені өлердей сағынғанда!





Халқыма қуаныш келді





Ақ жауын жауды, көңіл ашылды,

Жарық жүректен күміс шашылды.

Толқыны шулап, теңіз тасынды,

Халқыма қуаныш келді.



Пәк бұлақ күлді, тісі көрініп,

Көктем оянды, қысы жарылып.

Тау да сілкінді, қардан арылып,

Халқыма қуаныш келді!





Көктемнің көлеңкесі





Көктемнің көлеңкесін салып жүргем,

Ақ-уыз жырларыма.

Бұлт боп боздап, Күн болып жаным күлгем,

Қызғалдақты қырда мына.



Теңіз толқып, кеудемде, күңіренсем,

Жыр-кемені жағаға лақтырамын.

Көтеріліп кете ме, бүгін еңсем,

Жүрегімнің атылды от-бұлағы.



Жасымның өзенінде жосып алдым,

Жырларымның бағы да жанар ма екен?

Сеңсең-дүние, бөркіңді шешіп алдым,

Үстемдігің тиын боп қалар ма екен?!





Мәңгілік елден





Жырларымда қарды салам,

Жасыл киген өмір, жасылын берді маған.

Қызығынан айрылғалы қашан,

Мынау шерлі ғалам.



Күн-сезімге шыдамай, жанымнан қашты,

Қаралығы көптер.

Сосын бұғып, жолымды тосты

Төктім, інжуге айналған жасты.



Албырап таң оянды, күлкісі бір пәк,

Соған жылынды, жырларым сырқат.

Ол жоғарыдан назар салып,

Кеудеме шашты, маржандай бұрқақ.



Сосын, жырымды әлемге бердім,

Тұрсын деп, нұрымен жан емдеп енді.

Самұрық құсым сағымды тіліп,

Мәңгілік елден сәлем,- деп келді.





Тәж киіп тұр, жүлде-күн





Жүсіп Қынған да жаухардай болды қылуеттен,

Жүрек ашылса, құйыла берер, сыр көктен...

Азапты жерден аққу боп ұшып барамын,

Ап кететінім- махаббат қана, бұл беттен.



Жүрекке толса, шүпірлеп келіп, бұлақ-жыр

Бұлбұлым алтын торында ән сап, жылап тұр,

Сары күзімнен жапырағым ұлып, үзіліп,

Сары алтын болып, халқыма ұнап тұр.



Жырға айналды, көз ілмей өткен түндерім

Жанымды тонап, күнде мұң.

Қол соғыңдаршы, құрбандығымнан ояндым

Тәж киіп тұр, бүгін міне, жүлде-күн!





Ән кешімді





Маңызы не, өмірдің – пәктік екен,

Тазалықтың жемісі – шаттық екен.

Әр таңымыз иманмен арайланып,

Әр күніміз арманмен батты ма екен?



Маңызы не – өмірдің – махаббат па,

Не берейін, уыз-таң, шақалаққа.

Сүйіп өтсек, Хабибін иеміздің

Ол дүниеде бөлер ме, шапағатқа.



Хидаят бер, ойлы қыл, сабырлы қыл,

Жеңілтекте жетесіз – жаңылды жыр.

Жүректерге мөлдір күй құйсам,- деймін,

Орап тұрсын, тұп-тұнық таңымды жыр.



Алдарына алау гүл лақтырайын,

Жыр-шолпысын иманмен тақты ма айым?

Хош иісті көктемді көшіріп кеп,

Ән кешімді зал емес, бақ қылайын!





Махди туы





Жалын да күрсінеді екен,

Мағынасыздықтан аза тұтқан жерде.

Қара жер бір түнек мекен,

Көңіл – аққу, қамалған көлге.



Дүние аласұрып тұр,

Иман мен имансыздық кезектесіп.

Оянсын, дала күліп бір,

Барады өкініш те өзекте өшіп.



Жерді алып, иман туы,

Руханият әлемі мәңгі жаса!

Тігілер Махди туы,

Әлемнің қуаныштан есі адасар!





Есіміңді пәктеймін





Сары самалмын ба мен,

Сағымдарды шошытқан.

Түннің миын ашытқан,

Қызыл алау от боп кеп,

Таңның қанын тасытқан.



Жамалына жан жерік,

Сорлы құлда бар ма ерік?

Көкірегіне қойғансың,

Жер сілкінткен зар беріп.

Қасіретті жырларым,

Ағып жатыр қар болып.



Жан ием-ау, жалғызым,

Жырыма бояп, таң жүзін.

Жапырағы сап-сары

Алтын төккен көр, күзім.

Сағыныштан жай түсіп,

Жуып кетті шер, жүзім.





Бір қадам





Жалыннан жыр лапылдап,

Бір алыстап, бір жақындап.

Жаныма аспан жыры

Кетеді сырғасын сап.



Боздаған дала ма екен,

Іштегі жара бөтен.

Есімін естімесе

Қамыстар солады екен.



Дүние торда ма екен,

Өзендер зарда ма екен?

Мен оны сағынғанда

Жас болып, парлап өтем.



Жар болшы, Жаратқаным,

Жүректен борап қарым.

Күмбірі саз тербеген,

Күй болып, баратқаным.



Жылайды, ұлып далам,

Күлкісін құрықтаған.

Сәждеге құлап қалдым,

Бір қадам жүріп, саған.





Қос гүлім





Кеудеңе жібек-шаттық төгілдіріп,

Жаныңды інжу-жырға шомылдырып.

Алайыншы ұл-қызым, қос шаттығым,

Бақшамның гүлдеріне көміл-күліп.



Көк майса – көгереңдеп, тілегім тұр,

Жүздеріңді көргенде күлемін бір.

Өмірімнің бөлшегі – қос перзентім,

Сендер десе мөлтілдер, жүрегім-жыр.



Бақтың құсы – иман ғой, қонып қалған,

Сендерменен өмірім жарық болған.

Қос гүлім-ау, жаныма келіңдерші,

Түсіп қалған, көктегі алып талдан!





Халқымның берген бағасы





Халқымның берген бағасы,

Аллаһтың берген бағасы!

Алапат нұрдан ол құйған,

Жазылды жанның жарасы!



Шүкірім сансыз ақықтар,

Жанымда ол берген жақұт бар.

Жәннәтқа салған жол ма екен,

Жылаумен өткен уақыттар.



Гүл өсіп, көздің жасынан

Нұрланып, кәусар басынан.

Сүйеді, әлсіз жырларым,

Қайғымның қара тасынан.



Қасиетті қылған Рухымды,

Азамен қиып, күлкімді.

Қылуеттен шығып, тәубе,- деп,

Таптым, сүйікті жұртымды.





Жердің беті жаңарғысы келеді





Өксіктен денем солқылдап кеткен,

Жай түсті ме, жарқылдап көктен.

Қарғалар әне, қарқылдап кеткен,

Жер беті жаңарғысы келеді.



Науқастан әбден құлдырап бітіп,

Аспан шарабын тұнжырап жұтып.

Қайнары мөлдір, жыр-бұлақ күтіп,

Жер беті жаңарғысы келеді.



Азат боп, жаны, түнінен, шерден,

Хош иісі аңқып, гүлімен терген.

Иманын іздеп, пірімен келген,

Жер беті жаңарғысы келеді.





Ризамын, саған





Хузури -жыр хикметін сезіп білдім,

Қылуетке мехнатына төзіп кірдім,

Егіліп, қанатымды жазып тұрмын.

Ризамын, саған, Раббым!



Абыздардың күйін де кешіп келдім,

Шоқтың үстін жалаң боп, басып көрдім.

Қызғалдақты қырыма шашып келдім,

Ризамын, саған, Раббым.



Жылаған жүректерге нұр кестелеп,

Керуенім алтынданды, жыр-көшке кеп.

Халқым бата берді, бұл кешке кеп,

Ризамын, саған, Раббым!





Көрсем ғой, Расулым сені. с.ғ.с.





Аспан көз жасын теңіз қып төкті,

Жүректен аттым, жыр деген шоқты.

Бұлағым ыстық боп, кеудемнен атты,

Көрсем ғой, Расулым сені.



Рәсуә күндерім өкініш жұтты,

Аңсарым тізерлетіп, жасыл күмбез жанына жықты.

Сөздерім кеудемнен күрсініп шықты

Көрсем ғой, Расулым сені.



Сырлысың, нұрлысың, пәкиза, келбеттім,

Сендей жан туылмас, үстінде жер-көктің.

Жүректің ғаріптік жаңбырын селдеттім,

Көрсем ғой, Расулым сені.





Ұлы бір таңның алдында тұрмыз





Тұңғиықтан келдім, інжу-жырларым шүпірлеп,

Құлап жатсам да шүкір,- деп.

Тәубе бесігі тербетті ойлы жылдарды,

Толағай-кеуде – көтеріп, таулы сындарды.



Азалы жылдар – нар жүгін нағыз көтерген,

Жазады жырлар, мұңның мөріне еті өлген.

Ақын-кеудеде әлемнің гүлі өсіп тұр,

Жайсаң боп жаны, жұпар аңқыған, кешіп қыр.



Алаулап, жүзі таңға боялып алған ба,

Көкке көз сүзер, алданбай мынау жалғанға.

Жердің беті енді – алапат бақыт күтіп тұр,

Жарқырайды ол, жәннәт ауасын жұтып бір.



Алтын ғасырға аһ ұрып жеттік, сұмдық-ай,

Түнек боп, бұрын көрмеген еді, түн бұлай.

Раббым Рухтарды шұғыласына бояған,

Ұлы бір таңның алдында тұрмыз, ей, адам!





Жаз келді жасыл киініп





Ақ қайыңдар сыбдырлап тұрды,

Ішіне оның Күнді ұрлап кірдім.

Гүлдер тербелді, сыңғырын ап жырдың,

Жаз келді жасыл киініп.



Мұңды күй тағы тартылып жатты,

Құстар аралап, бал қылық бақты.

Таудың кеудесі ән тұнып қапты,

Жаз келді, жасыл киініп.



Жырым жуылып, қайнар бұлаққа,

Шаттық-шық тұнып, балауса құраққа.

Шырқалып жатты, әнім жырақта,

Жаз келді, жасыл киініп.





Бір ғажап күн





Ертеңмен өмір сүрген неткен жан ем,

Бүгінім – науқас болды...

Селт еткізбеді, мына әлем,

Шықтарға жаным толды.



Ерке күндер тірілер, қаза болған,

Қай жерде мұнша азаппен жазаланғам?!

Бір ғажап күн келеді, ғайып жақтан,

Құдіретті қолын созады Аллам!



Теңізбін, тоғытылған інжулерге,

Інжуден шашам, бүгін, мың жыр жерге!

Ақын тағдыр қызғалдаққа бөгіп қалар,

Маңдайына тәж қылып, Күнді ілгенде!





Сансыз оған шүкірім





Мақтауға да, даттауға – селт етпедім,

Аққуымды тербетіп, ертек-көлім.

Шайқалады ішінде, көл боп шерім,

Сансыз саған шүкірім!



Көктемі жоқ, өткізгендей қыс кілең,

Мына түнде жұлдыздардың үстінен,

Жүріп өттім, көргендеймін түс кілең,

Сансыз саған шүкірім!



Сыз батқанда табандарым күлдіреп,

Жаным тұрды, нұр күреп.

Жерді өртейді, отқа оранған бұл жүрек,

Сансыз саған шүкірім!





Жәннәт тікенге оранған дейді





Ей, достарым, дүниеге алданба,

Есебі оның – мақшар таңда берілер!

Жанның жайы бола бермес, жалғанда,

Тозақ – тәттіге оранып, көрінер!



Жәннәт – тікенге оранып, тұр,- дейді,

Мүмин мұнда мазағы ғой, тірліктің.

Имансыздар парасатты білмейді,

Иманы бар – бұл дүниеде мұң жұтты.



Көр азабы – зұлымдықтың мекені,

Жәннәт – жаны сұлуларға жарасар!

Пасық – бағыңды қызғанумен өтеді,

Ашкөз – ішіп-жеп, көп асар.



Пәктікке ұмтыл, шаттық сол ғой, ей, достым,

Жомарт болсаң – берер Аллаһ шербетін!

Бұл дүниеде сері болып, той кештің,

Байланбашы, бұл алдамшы жерге тым.



Әр жақсылық он есе боп өседі,

Іс істейік, үмметке лайық!

Ақылдылар иманымен көшеді,

Қияметте жарық болып тұрайық!





Жүректегі Күн





Сары теңге шашырап, төгіледі,

Сары сурет ішінде сыңсып, алаң.

Тау да бүгін ән салып, егіледі,

Самал шайқап, бесігін тыншымаған.



Қамыс біткен киіп ап, сұр көйлегін,

Шайқатылып билейді, сағым-желге.

Аяқтамай батады Күн сөйлемін,

Көңіл жүзіп барады, ағынкөлде.



Сөйлеп жатыр, жағалай жапырақтар,

Көше бойы тізілген қайың саптай.

Дүниені құлазып, ақын ақтар,

Жүректегі Күнді ілер күмбез таппай!





Бәйшешек көңіл





Құлын дауыстың құса шегінде,

Сені аңсап өткен самал бар.

Жасыл жыр толқып, түнгі егінде

Алыстан күліп, таң алдар.



Жаныма жерде дауа қалмаған,

Есімің серік болғалы.

Жыр-жаңбыр едім, жауа да алмағам,

Жер көтермес,- деп, салмағын.



Тамырым сен деп, соғып тұр, мына,

Жаратқансың-ау, мені өстіп.

Жүрегіме сағыныш жағып тұр, қына,

Қызғалдақты белес қып.



Қыстан оянып, бәйшешек көңіл,

Жамалыңды іздеп, аңқыса.

Мәжнүн боп өткен бұл ғашық өмір,

Ием жетер ме, саған, жан құса.





Сол мекенге





Хош иісті гүлдерге шомылып алдым,

Тал гүлі боп, көктемде төгіліп алдым,

Жұлдыз-жыр боп, барайын, жағылып әр күн,

Сол мекенге.



Шаттық ішіп, кәусардан, нұрланып қалсам,

Пәк әлемнен жүрегім тыңдады қанша ән.

Ақық-інжу секілді жыр болып тамсам,

Сол мекенге.



Жасыл бояу жағайын, көңілдерге,

Қызғалдағым қырларға егілгенде.

Сағыныш жасы жауһар боп, төгілгенде

Сол мекенге.





Халіңді есіңе алсаң





Бұл дүние - рақат үшін берілмеді,

Хайуаныңды адам қыл,- деп берді.

Халіңді есіңе алсаң, көріңдегі

Тәкаппарсып, басар ма едің, жерді.



Қанша қалды ғұмырың, қашан бұйрық,

Әзірейіл кеп қалса не шара бар,

Ақыретіңді қалдырма, мұңды күй қып,

Бұл дүниеде көзіңе жас ала бер



Ауырған да ғибадат, рақмет, - дейді,

Қайғы- сынақ зынданын елемейік,

Жанды алады, дүниені ап кетпейді,

Қияметте жарыққа бөленейік!





Диуана





Диуана өмір – орман кезесің,

Көңілің – аққу, көлде жүр.

Сындырып алсаң, жалған көзесін,

Періште боласың, сен де бір.



Шетіне шығып, дүние-сордың,

Көгіңді көріп тұрмысың.

Жер ауырлығын көтеріп, қалбың,

Жеңеді соны, күн-күшің.





Жанның жалауы





Руханияттың рақатына шомып,

Дүниені көзге ілмедім.

Тұңғиық түнім тылсымға еніп,

Үнсіздік жеңді, күлмедім.



Жанның жалауы алаулап бүгін,

Аршыға ұшты, арманға.

Жұлдыз ішінде сан аунап, жырым.

Жерге түсе алмай қалған ба?



Күнді ішіп алған, күнікей-жүрек,

Отына қақтап, маңайын.

Жарыққа айналды, тасмаңдай түнек

Лапылдап, енді жанайын.



Сынақ-дүние – уыңды төктім,

Ішіме сыймас, ендігі.

Есімді алды, жерде енді жоқпын.

Анау әлемнің кеңдігі...





Азат мекен





Жалғанның уын көп ішіп қойғам,

Төккем, жырыммен бәрін.

Сүт-сәулені сұрап ап Айдан,

Кеудемнен көшті, қарым,



Боздақтың күйі зарлы еді, кім бар,

Түсінер соны.

Табаннан таспа тілер, сындар,

Адамның сірі жаны.



Теңізге қарап, ұзақ отырдым

Толқынын сипап, самал-жыр.

Мұңды күй тартып, өтті жетім күн,

Жетім оқа оған тағам бір.



Шағала ұшты, шарқ ұрып жаны,

Азат мекенін іздей ме?!

Сазым ауада қалқыды әні,

Есінен адасар, күз кейде.





Көшіп барамын





Қызғалдақ едім, үзілдім сенен,

Ей, жер-ана, жаулығы-желең.

Жүрек –қанынан ағылып, өлең.

Көшіп барамын.



Жаным құс болған, шырылы бөлек,

Ақын ғұмырдың шырыны да ерек.

Қасқыр-жүректің ұлуы да ерек,

Көшіп барамын.



Жүрек-домбыра, тартыла берер,

Хауызында сұлу ән тұна берер.

Таусылмас қазына – халқыма берер,

Көшіп барамын.



Басымнан соққан, аямас, жаулар,

Көкірегімнен жыр-қаным саулар,

Демеп жіберші, еңселі таулар,

Көшіп барамын.





Сағыныш әнін салды





Рухым ба азынаған, Күн жылады,

Күнбағыстар пісті де тұнжырады.

Оянды да, жүректің мың бұлағы

Сағыныш әнін салды.



Шертпе күйге саусағым ілініп қап,

Жүрегімнен інжулер жұлынып қап.

Көкбөрі-жыр кеудеде бір ұлып қап,

Сағыныш әнін салды.



Дүние біткен дөңгелеп, сала берді.

Қызғалдақтар алаулап, жана берді.

Аққу сүйіп, кеудемде тана көлді,

Сағыныш әнін салды.





Сыймадым ей, жер, саған!





Жер-көкті мазалаған, неткен үнім,

Бүгін тағы шықты ма, шектен үнім.

Дауыл болды, жырменен төккен күлім,

Сыймадым ей, жер, саған!



Көкіректе қызғалдақ алаулайды,

Боздақ бұлт ем, жаңбырым жауа алмайды.

Таудан да көп, мендегі зауал-қайғы.

Сыймадым ей, жер, саған!



Терегімнен саулаған жапырағым,

Найзағай боп, атылдым, аһыладым.

Теңізімді тасытып отырамын,

Сыймадым ей, жер, саған!



Жосып ақтым, жаһанда жасыл болып,

Көк аспанда Күнге айналды, басым қалып,

Теңіз-күйім – дауылы кеп тасынды аны

Сыймадым ей, жер, саған!





Жанның әлемі





Жанның әлемі – жауһардан тұрады,

Жанып тұр, оның, мәңгілік шырағы.

Тыныштық тұнған, кәусар бұлағы,

Жанның әлемі – жауһардан тұрады.



Сезім себелеп, түннің бағына,

Жарық жүректе жұлдыз жағылар.

Шырша шаттықтан сырға тағынар,

Жанның әлемі – жауһардан тұрады,



Дүние тажалмен дос болып, мәз екен,

Жәндік тірлігін қалай сөз етем.

Үлде, бүлдесі – бағасыз бөз екен,

Жанның әлемі – жауһардан тұрады.



Жер беті...

Суық боп, от жаққан ескі үйім,

Ол жаққа пәктеніп, күмбірлеп, көш, күйім.

Дүниелік байлығың,

Мансабың – беш тиын,

Жанның әлемі – жауһардан тұрады.





Дауам жоқ менің





Әннің қаласын салдым,

Жанның жарасын таңдым.

Ішінде, осынша сәннің

Дауам жоқ, менің.



Жырымды жылап, тыңдады,

Әнімнің бөлеп, құндағын.

Гүл теріп жүрдім, қырда мың

Дауам жоқ, менің.



Қасынан жер беріп, Айдың,

Төріне шақырды, тойдың.

Өтсе де, шаттыққа бай күн,

Дауам жоқ, менің.



Жырменен жиектер, түндер,

Гүлменен жиі өткен күндер,

Зиялы, зияткер күндер,

Дауам жоқ, менің.



Сұлу жыр, ән керек болмай,

Күтші. Таң келер, қандай?

Халіме хал керек, сондай,

Дауам жоқ, менің.





Нөсердің алып мінезін





Нөсердің алып, мінезін бүгін,

Жерді су қылдым, бір өзім, бүгін.

Жылап болып, күлесің күнім,

Жаудырап күтіп, бақ тұрды.



Балбырап ұшқан алаулы шақта

Тосады жырым, кеудесін оққа.

Күлдіреп жатып, жүрегім шоқта,

Жаным шатырын лақтырды.



Жағып тылсым, балауыз шамын,

Отырсың ба, дейді,- сарыауыз дарын.

Көтере алмай, дүниенің зарын

Жырыма қайғы-қақ тұнды.





Бақытты өзен





Мен де бүгін бақытты өзен болдым,

Жырымменен даланы шомылдырған.

Куәсі – жақұт жауған кезеңдердің,

Ақ ұлпасын кеудемнің ағылдырған.



Сүтке малған жырымды төгіп алдым,

Дәптеріме, түндерді боясын, - деп.

Жұлдыз күлкі себілді, қағып алдым,

Нұрын шашты, керегеге, Ай асыл кеп.



Жаз-сұлуға інжулер сыйлап едім,

Тереңіне теңіздің малындырды.

Бақыттан көз жасымды тыймап едім,

Кемпірқосағым түнді жалын қылды.



Дүние себетінен түсіп қалдым,

Қанатым қияндарды шарлап жүр-ау.

Мұхитынан маржанын көсіп алдым,

Жас секілді, көзінен парлап тұр-ау.



Басым мынау – мың гүлді тағып алған,

Алауынан орман да балбырайды.

Көк аспанға көктем боп, соғылар жан

Жан ояу ғой, ешқашан қалғымайды.





Теңге-жыр





Ей, теңге-жыр, теңге жыр,

Домалайсың сен де бір.

Жағалайсың жанымды

Ұқсап қалып, көлге бір.



Мөлтілдейсің қайнардай,

Жазғы сұлу айлардай.

Жер бетінде жүрсің бе,

Жеңістерің тойланбай.



Қуаныштың құрбысы

Азадан да сұр түсі.

Есін алар, адамның

Сәби сынды күлкісі.



Махаббаттан құралған,

Көк теңізден сыр алған.

Шерін саған құяды,

Арқалы жан, мынау жан.



Көңілдердің гүлісің,

Өмірлердің сырысың.

Надандықты, қапасты,

Шауып түсер, қылышсың.





Шексіз аспалы шамдар





Шексіз аспалы шамдар

Жанды, ішімде менің.

Күліп, алаулы таңдар,

Өңімде, түсімде ме едім?



Білмеймін,

Ыржалақтап, күлмеймін.

Өртеніп тұрмын,

Бүгін Күндеймін!



Шексіз, аңыраған ноталар

Жанымды әкетті, қара.

Жүрегім – боздап, боталар,

Дерті – сұмдық жара...



Шексіз – көкжиек алау,

Қалқып, ұшып барамын.

Дауаң қайда, жан-ау,

Сынды, қаламым...





Оған кетем





Жарығымның өзі күйді,

Жаныңа барып.

Қайдамын?

Күлдіретіп, отым үйді,

Дауысым түнекті жарып,

Айдамын!



Жоқ, онда да емес,

Жұлдыздамын!

Жар-ғашықпын...

Артта қалды, дүние-елес,

Жолға шықтым!



Мен енді мен емеспін,

Ол боп кетем!

Таңғалмаймын...

Соңында сол елестің

Жол боп, бөтен,

Қол бұлғаймын...



Жанымды жұла салғам,

Ол алсын деп..,

Оған кетем.

Жапырағым мына талдан

Тоналсын деп,

Онсыз дүние қараң ба екен?!

Оған кетем,

Оған кетем,

Оған кетем!





Риясыз болсын





Жазда қар кешкен күндерім,

Қыста гүлдесте ілгенім.

Көктем таңы боп, күлгенім,

Риясыз болсын.



Қақсам, домбыра шектерін

Оятып, таудың бөктерін.

Қалқып, ұшатын сәттерім

Риясыз болсын.

Жырменен сыйлап, тасқа мұң

Дүниенің шарлап, аспанын.

Парлаған, көзден жастарым

Риясыз болсын.



Жыр қылып, төксем, жалынды,

Күн қылып, көктем халімді.

Халыққа берсем, барымды

Риясыз болсын.





Жанның алқасын





Жанның алқасын

Сен тақтың. Білем.

Дүние жартасын

Аралап жүрем,

Сені іздеймін!



Шағала болып,

Шалқығам, бүгін,

Көк ала болып,

Толқыған күнім,

Теңіздеймін!



Өтемін деумен,

Өлімдей тұстан.

Жетемін, деумен

Көрінбей ұшқан,

Самалмен егіздеймін!





Алдыңа сенің күліп келейін





Терең теңізім тулады бүгін,

Інжу-жырынан үзіп берейін.

Тербеліп толқып, алаулап гүлім,

Алдыңа сенің, күліп келейін.



Маржандай тізіп, моншақ-жырымды

Үлпілдетіп, үзіп берейін.

Сандыққа салып, жақұт-жырымды

Алдыңа сенің күліп келейін.

Дүниенің жауып, дүкенін-сауда,

Аққу боп көлде, жүзіп келейін.

Жапырақтарым жайқалып бауда,

Алдыңа сенің күліп келейін.





Рухым-ау,

Күннен аумаған менің





Жанымның жаны –

Сені іздеп жүрдім.

Іңгәләп таңым,

Теңіз боп күлдім.

Қасіретім-ау, саулаған менің.



Қораптарымнан

Жыр-күкірт тамып...

Қанаттарымнан

Шамдарым жанып...

Көкірегім-ау, лаулаған менің!



Түсіп қаламын,

Көзіңе сенің.

Ұшып барамын,

Шақырып көлім,

Жан-жағымды жаулаған демің.



Науқас меңдеген,

Жүрегім менің...

Мұнша сенделем,

Түнегіңде мың,

Рухым-ау, Күннен аумаған менің!





Жыламашы ей, өзен!





Жыламашы ей, өзен, сен,

Дауыс салып, аңырап.

Жырдан соққан керегем кең

Жұбатайын, жаныма ап.

Жыламашы, орман-таулар,

Сағындым,- деп, Иемді.

Кеудемдегі зардан саулар

Ақ жаңбырым – құй, енді!



Мен жыласам, кім жұбатар,

Теңселеді, түнгі үйім.

Дауыл соққан, сұңғыла тал -

Менің мына Күн күйім...



Сезімдіні селт еткізген

Семсерлісің, ақын-ай!

Сары түсті – мөлтек күзден

Ұрлап алған сәтім-ай!





Жанартауды не істеймін





Дауыл.

Жасын.

Найзағай.

Күндер келді, қайдағы-ай?

Атқылаған, бойдағы-ай,

Жанартауды не істеймін?!



Теңіз.

Дария.

Көл ме екем?

Қызғалдақты жер ме екем?!

Бүгін менде шер бөтен,

Жанартауды не істеймін?



Бұлақ.

Қайнар.

Тау анау.

Бұлтымнан бұршақ жауа ма ау?

Дауасы жоқ, далам-ау,

Жанартауды не істеймін?!



Қайың.

Терек.

Қарағай.

Жапырағың жаралы-ай.

Тұра тұршы, борамай,

Жанартауды не істеймін?!



Ауа.

Сағым.

Кең әлем.

Сағыныш – бір жара- мең?!

Көкті жарып, барар ем,

Жанартауды не істеймін?!





Сен ғана қуантасың





Жүрек – дала-дала, қан-қан,

Түлеп, кеудемдегі зар жан.

Дүние – мен білгелі жалған,

Сен ғана қуантасың.



Бақыт – өзіңді өзің алдау,

Уақыт – күнді күнге жалғау.

Жақұт – саған қарай самғау,

Сен ғана қуантасың.



Шаттық - ол біз үшін сараң,

Жердің іші – жыртқышына толы аң.

Айналаны көрмегендей болам,

Сен ғана қуантасың.



Бағым – тербеліп тұр, гүлмен,

Сағым – емделіп тұр, жырмен.

Жаным – сенделіп тұр, жырмен,

Сен ғана қуантасың.



Ертең – иманыңнан жеміс,

Көркем – ақыреттегі жеңіс.

Деші: кел, жәннатымнан жеп-іш,

Сен ғана қуантасың.





Әсел бір өмір





Бір жалғыз көйлекпенен

Жыртылған жаным жүрді.

Ием,-деп, сөйлеп, денем,

Арнады жалын жырды.



Қайтейін күнім менің,

Жетімдей шаранада.

Жылаған күйінгенім,

Ұғардай дала ғана.



Бір самал жанымды өпті,

Боздақты жұбаттың ба?

Тербесе әнім көпті

Алаулап гүл аттым ба?



Шерменде еді, шырын – кеуде,

Жыр төксе қаламменен.

Өкініштің күлін жеуде

Зікірім саған деген.



Әсел бір өмір бердің,

Жүрегі – түнгі жаңбыр.

Соны ойлап, көңілдендім,

Мен едім, мұңды жан бір.





Алтындары сауылдап





Тұңғиық көк аспанда,

Ғажап-ау, теңселіп, тербелгенім.

Жұлдызбен жырым жарасқанда

Шашылады, кеудемнен шерлер менің.



Аспанды тінтіп жүріп,

Сол аяулы дидарын іздеп кетем.

Жүректі жыртып, жұлып,

Жапырағын лақтырған күз боп кетем.



Қанатым талмаса екен

Алтындары сауылдап,

Сау-сау етіп...

Әлемді шарласа екен,

Сынынан қақырадым, қаусап өтіп...



Күніне мың сынамын,

Мың ауырып,

Қайтадан мың түрегеп.

Жанып ап, жыр-шырағым,

Көкжиектің көктемін тінтіп, әлек.





Кеме келе жатыр





Сұлу сөздің бәрін берді Ол,

Дәптерім айналды, сылдырмаққа.

Тербеп, ән-жыр-зарым жерді ол

Сыйлады, аялап, мұң қымбат па?!



Мұң қымбат!

Ыржалақтап, күлгеннен де,

Қыс соңынан бәйшешек елжірейді.

Баққа келер, сұр өмір сүргенмен де,

«Қайғың сөнді,-

Құлым, енді келші»,-дейді...



Ия, солай!

Руми де жылап өткен,

Менің де қасқыр жүрегім ұлуда әлі.

Яссауи бабам түңілген, мына беттен,

Жамалына ғашық боп, сұлу жаны.



Сұсына шыдамас, жер-аспан да,

Мейріміне мөлдіреп, жоғаламын.

Денем жерде, жан аспанда,

Кеме келе жатыр,

Жағадамын!





Теңізді дауыл шайқады





Жапырақтың жасындай көктем,

Бұл тағдар – осындай, өктем!

Жаңбырым жосылды-ай беттен,

Теңізді дауыл шайқады.



Даланың долы бетінен

Сырғыған құмы шетінен.

Нөсерімді алып, жетіп ем,

Теңізді дауыл шайқады.



Тырнадан тыншу кетіпті,

Жыр-боран жылжып жетіпті.

Дүние-дүлей өтіпті,

Теңізді дауыл шайқады.



Күн-жырды түндер сұрады,

Болсын деп, жердің шырағы.

Қараңғылық қаусап құлады,

Теңізді дауыл шайқады.





Ей, сұлу әлем!





Ей, сұлу әлем!

Сыңғырыңды бер.

Күміс шашып жүрейін,

Күн күнімді көр,

Шуағым шашырап, күлейін!



Ей, сұлу әлем,

Саған ұқсағым келді.

Бір ғашық жан ем,

Ұшар тұстамын енді!



Жаным от жұтып алған,

Ыстығынан қызарып, алаңдарым.

Теңізімде інжу толған,

Тәңірім берген, маған дарын.



Құрбан боп, күндер өтті,

Заманның ақыры – мынау ма екен?

Өртеніп, шілде кетті,

Гүлдері – жылаулы екен...



Бал азабын шеккем,

Жүректерге сол гүлді жырмен тақтым.

Ол әлемге кеткем,

Мен енді дүние үшін өткен шақпын...





Оның өзі емес пе





Сегіз қырлы жан еткен,

Шексіз мұңды жан еткен.

Жырларымды бал еткен,

Оның өзі емес пе?!



Аспанымды көк еткен,

Хош-халімді ақ еткен.

Көкірегіме бал еккен,

Оның өзі емес пе?!



Төктім, алуан зарымды

Таптым жырдан, барымды.

Аққу қылған жанымды,

Оның өзі емес пе?!



Жарып, қара түнекті,

Қасіретін күл етті.

Теңіз қылған жүректі

Оның өзі емес пе?!



Алтын жасап, қоладан,

Деген бұйрық:« Бол, адам»!

Махаббатпен ораған,

Оның өзі емес пе?!





Алтын ғасыр оянды ма?!





Тылсым теңізде жүзіп, албырап,

Таудың үстінен сұлу таң құлап.

Аққу кеудеден сыңсып, ән жылап,

Алтын ғасыр оянды ма?!



Гүлге шомылып, ақын жүгірді,

Жауыз жалмауыз – жаннан түңілді.

Түсіріп жатыр, ауыр жүгімді

Алтын ғасыр оянды ма?!



Көше кептелісі кетті, нұр тұнды,

Жаңбыр жауды да, басты сұр күнді.

Баққа кірейін, тауып күлкімді

Алтын ғасыр оянды ма?»



Ауру, арпалыс, безгек, безді ме,

Ұмытып., халық соғыс кезді де.

Бақ құсы толған, ғажап жаз міне,

Алтын ғасыр оянды ма?!



Иманға ермесе – соқпақ алдайды,

Ысырап жасап, төккен болмайды.

Ешкім, ешкімді жек көре алмайтын-

Алтын ғасыр оянды ма?!





Өзіңді аясаңшы





Халал болмаса асың – күл ішіп жүрсің,

Жан жағыңдағымен ұрысып жүрсің.

Қызғаныштан құрысып тұрсың

Өзіңді аясаңшы.



Амал дәптеріңді толтырып жатыр,

Өмір-күнделік сарқылып жатыр.

Нәпсің-сұм, сені зор қылып жатыр,

Өзіңді аясаңшы.



Көкірегіңнің көлі кедей ме,

Жала-ғайбатың - сені жемей ме?!

«Тар болар, зәлімнің көрі»,- демей ме?

Өзіңді аясаңшы.



Сиқыр жасадың, жете ме күшің,

Жауыздығыңнан жөтелемісің?

Сол үшін ертең, сауабыңды беріп,

Бар күнәмді көтеремісің?



Пасықтығыңнан көр боп кеттің бе,

Соқыр кеудеңмен шер боп кеттің бе?

Ән-жырыммен елді тербеп кеттім бе?!

Өзіңді аясаңшы.





Ұлы қуаныш





Ана дүние – сұлу ма?

Мына дүние – ирек пе?

Жүрек-қасқыр ұлуда

Түсініксіз күй көпке.



Тау досыма сыр ашам,

Кеуде жарған жырлар көп.

Толағай боп жыласам,

Жұбататын кім бар,- деп.



Гүлін шашып басыма,

«Бақыттысың»,- дейді, ол.

Бұлтың келді қасыңа,

Жылай берме, ойлы бол!



Деймін оған, өзенге,

Жалаңаяқ жар кешіп.

Жатыр осы кезеңде

Жырларымнан бал кешіп.



Жыр-жүректің жақұты,

Біреулерге жұбаныш.

Бұл – бере білу бақыты,

Мендегі ұлы қуаныш!!





Ақтық той





Сыя алмадым, күнге бұл,

Оратылған – түн-кебін.

Махаббаттан өртенген,

Миллион, миллион гүлде мұң.



Жете алмадым, баққа сол,

Жырым - оның жақтасы ол.

Ибрагимдей (әлейһиссәләм) лақтыр да,

Жүрегімді отқа сал.



Дала-дал-дал болып,

Көңіл кейде сал болып.

Емдеп жазар жалғызым,

Жар болып.



Шала-шала мас күйде

Түсіп қалам, тас күйге.

Теңіз кеудем жыртылып.

Селім жүріп, көшті үйде.



Келдім күліп, аптықпай,

Жанымды алсаң, шаттық қой!

Қуаныштан егілем,

Бұл – жер бетіндегі ақтық той!





Ақын халіме жерік





Өзен-досым,

Бұлт –досым,

Найзағай –досым!

Көңіл тазарып сендермен,

Айнадай болсын.

Үлпілдеп келіп, жүректен,

Тамғаны-ай, жасым.

Достарым маған қараса, қуанышпенен

Көрші ақын, самғамай сосын!



Кеудемді тоссам, тазартты

Мөлдір шық беріп.

Самал сыр айтты, дамылдап,

Жаныма келіп.

Алау гүл жатты құлпырып,

Қолыма келіп.

Дала толғатты –

Ақын халіме жерік...



Аспанда жүрем біткенде,

Жер, сенің күнің.

Қараңғы таусылар, аһ ұрып,

Ол – сенің түнің.



«Мәңгілікпін», - деп, әлемге

Жар салып үнім,

Қалықтап жүрер қырандай,

Теңселіп жырым!





Ымырттың жанында тұрмын





Жәннаттан оқа тағып,

Жырларым – мөлт-мөлт үзілді.

Гүлдерден опа жағып,

Хош қылып қойдым, күзімді.



Теңізге інжулер салып,

Жарығын жасырдым, елден.

Аққу мойыным талып,

Сезімім дірілдеп, көлде.



Алауы аспанды жапқан,

Ымырттың жанында тұрмын!

Жыр жазып, сұлу күн батқан,

Жымиып сұлу боп, күлдім.



Тылсымды тұндырып жанға

Музаның аралы болдым.

Ақыным сол ұлы таңда

Сүйгеннің жамалын көргін!





Айды жұтқандай





Тербеп, түнімде бір сұлу аспан,

Түңдігімді ылғи тұншығып ашқам.

Күнім келді ме, күрсініп тосқан,

Айды жұтқандай албырадым.



Жырдың толқынын теңізге берген,

Мен де шалқыдым, егіз боп селмен.

Көшіп барамын, жарысып желмен,

Айды жұтқандай албырадым.



Ән берді көктен, аялап салдым,

Түсін аспанға бояп ап қалдым,

Жыр жаздым астында, саялап талдың,

Айды жұтқандай албырадым.



Құлағын босатып домбыраның

Түнді шертпе күйге қалдырамын.

Айды жұтқандай албырдым,

Айды жұтқандай албырадым.



Құрбандық едім, ертеңге шалған,

Өнерлі едім, көркем де болғам.

Қызғана берші, өртен де жалған,

Айды жұтқандай албырадым.





Тұрармысың, ғасырларда





Ою –жыр салып, ораза күнге,

Жұлдыз сәтіңді санама, түнде.

Айналып, көркің, сары ала гүлге

Тұрармысың ғасырларда.



Күй жазып жаның, бақытты күйді,

Жүрек-сандыққа жақұтты жиды.

Гүлнәр ақын сөйтіп өтіпті,-дейді,

Тұрармысың ғасырларда.



Көліңе аққу серігің қонып,

Жаныңа келіп, жаны гүлденіп.

Ғұмырыңның асқақ, бәрі жыр болып,

Тұрармысың, ғасырларда.



Жаны сусындап, келбетті жырдан,

Досыңның жүрегі шер бопты құрбан,

Талайлардан, өр бопты, тұлғаң,

Тұрармысың ғасырларда.





Кәусар суындай





Інжулер қарапайым болады,

Теңізге түскенде дірілдеп түсіп.

Ал мен, бір - жаңбырдың қонағы,

Аспанда жылынған, жерде үсіп.



Азаптың шекпенін бір ғасыр киіп,

Жиегіне оның гүл салды, жырым.

Сосын таныды, халқым сүйіп,

Сосын нұр толды, түнім.



Ол нұрдан лаулап, жана бастадым,

Енді сен де жаңар, күн, күлгін.

Көшіріп қайың, қарағаш халін,

Жапырағымды сары алтын қылдым.



Долы жел маған тиісе алмады,

Жырдың ішіне тығылғам.

Жаным аспанды жиі шарлады,

Жердің бетінде сығылған.



Теңіз көңілім шөлді алып кеткен,

Кәусәр суындай, кеңпейіл.

Шыға бердім-ау, сандалып шектен,

Өрт мінезімді өртейін.





Жапырағын күліп ұзатқан





Жоғары нотадан түсе алмай қалдым,

Жерге түссем, - дым жоқ!

Аяғымды тұсардай, сал-мұң,

Мұңсыз өмір сүрем, кім боп?



Мұңсыз, мен – бассыз салт атты,

Далаға лағып кететін.

Ол өзі берген, маған – сырқатты,

Өзі біледі, тоқтар бекетін.



Сабыр түбінде – сары алтын,- дейді,

Сары алтын болсам, шіркін-ай!

Жанның иесі - жан ана кім?- дейді,

Иесіне жетсем, бір күн-ай!



Жылжыған ауру күндерім – жақұт,

Шығарар кісенді, тіліп тұзақтан.

Сары қайыңға қонады, бақыт

Жапырағын күліп, ұзатқан...





Халықтың бір қызы





Басымды соғып, доп қылған жер-ау,

Жартастан мені ұшыршы!

Біреуді – аш. Біреуді тоқ қылған жер-ау,

Саған сыймадым, түсінші.



Жаралы жанды таңамын күнде,

Қайтадан орып тастайсың.

Шоғым күлдіреп, жанамын күнде

Дәуреңе мені қоспайсың.



Жылтырақтардан жерінген едім,

Көрімде менің нұр тұрсын!

Сахнадан енді көрінбеп едім,

Орнымда сайрап, жыр тұрсын!





Жүрегім – аспан, жұлдызы самсап,

Түндерге жарық болатын.

Халықтың таңдар – бір қызы болсақ,

Маңдайындағы жанатын!





Әділдік соты





Жанымды шөлмекке салып,

Қамаған қоғам, қандайсың?

Надандарды алақанға алып,

Тәж кигізуге таңдайсың.

Ей, дүние, сен сондайсың!



Билікті беріп, ойы шолаққа

Перғауын қылдың, нәпсісін.

Ұяң әйелді тастап, талаққа,

Жаламен жаптың, жақсы ісін.

Жақсыға неге тапшысың?



Соңынан өсек ерткізіп қойдың,

Көп қызықпайтын, дүниеге оны.

Ал, анаған – шаттық күйін шерткізіп қойдың

Үстіндегі – мың доллар тоны,

Тасығаны – дүниенің көңі.



Бриллиант тағып, іші күл сасып,

Жауыздық жасап, өзгеге.

Ана дүниеде отты мың басып,

Пұшайман болар кез келер.

Оның есебі тез келер.



Тұрады онда, жылаған күліп,

Әділдік соты басталар!

Ием, соны, сынаған біліп,

Білсін, енді басқалар,

Шалшыққа аунаған шошқалар...





Жырларға қанат таратып





Сыр-дастанымды, жырға ашқанымды

Мұхит боп, қайтем ағыла.

Жырмен іздеймін, құрдастарымды,

Жаухар-маржанын тағына.



Жоғалтып алғам, достарым қайда,

Қастарым қайда, білмеймін.

Сауық кештерден, қашқамын тойдан,

Билемеймін де, күлмеймін.



Айдаладағы бір отау болғам,

Айдала маған бағынған.

Сырласым – жалғыз мына тау болған,

Сырласар досты сағынғам.



Орманда осы, гүл кешіп жүріп,

Шығарып салып мұңымды.

Қайыңдарменен тілдесіп жүріп,

Өткізгем солай, күнімді.



Найзағай соқты, кенеттен бүгін,

Жүректі тіліп, қанатып.

Отырмын, көңіл-шелектен бүгін,

Жырларға қанат таратып...





Тәубеге келдім





Әлем ішінде әнім жүзеді,

Сарғайып тыңдап, қалың күз елі.

Қайта тірілді, жаным жүз өліп,

Тәубеге келдім.



Самал аялап, кеудемді керді,

Жүрек алаулы желкенді көрді,

Ием – жыр-сынды көркемді берді,

Тәубеге келдім.



Қара түнектен көктем ағызып,

Парша-жібектен шекпен тағызып.

Шылбырды, жаным кеткен, тағы үзіп,

Тәубеге келдім.



Дауыл ішінен дара гүл ашып,

Дерттен бал тауып, жараны басып.

Жүрегі оянса, жанады ғашық,

Тәубеге келдім.



Азаптың шешіп, шекпенін тұрмын,

Баққа айналдырар, өткенін құлдың.

Өмірім – гүл ғой, текке мұң қылдым,

Тәубеге келдім.





Сәулесін жырым жұтты ма





Күн келді, күлер жылап, таусылдың,

Пәк сыңғырлады, бұлақ аршылды.

Тау жақтан сұлу – құлап, таң сынды,

Сәулесін жырым жұтты ма?!



Арғымақ жүгенді бос қойды ма екен,

Алаңды анау, ашпайды ма екен?

Найзағай кеудені оспайды ма екен?

Сәулесін жырым жұтты ма?!



Күлкім үзілген, жалғап жүр жырым,

Жаным үлбіреп, таңдап жүр гүлін.

Алапат құстар самғап жүр бүгін,

Сәулесін жырым жұтты ма?!



Қан-жоса қайғы өсірді мені,

Шөл-дүние, тамған жасымды жеді.

Мұхиттың суы – өр, тасынды,- деді,

Сәулесін жырым жұтты ма?!



Көк толқын кеудем бұрқанып кетті,

Әуен аймалап, нұр тамып шекті.

Қызғалдағы қаптады, қырқаның текті,

Сәулесін жырым жұтты ма?!





Жарығым жаһанға жетеді-ау





Азадан жарылған басымды,

Қайтадан таңды, жыр келіп.

Құрғатты, гүлдері жасымды,

Көктеммен жаным бір болып.



Ойлы еді, өмірім, сыны көп,

Қол созып, тәңірге жалынған.

Шығынға бататын күні көп,

Сонан соң, шаттыққа малынған.



Дертімнің тереңі – тұңғиық,

Ешбір жан бойламас, өте дәу.

Жүректің күнінен түн күйіп,

Жарығым жаһанға жетеді-ау!



Саздарым тербейді, бесіктей,

Пәк жандар балбырап, қалғысын!

Алтын таң күледі, кешікпей,

Самғайды қалықтап, жан құсың!



Жүректер жуылар, нұрменен,

Бақыттың бақшасы гүлдейді.

Түн енді ауысар күнменен,

Періште мекендер күнгейді...





Еркелетер ме екен





Күнді көйлек қып, киіп тұрмын,

Иеме басымды иіп тұрмын!

Осындай қылығын сүйіп, құлдың

Еркелетер ме екен?!



Тауды бұлт болып, жауып тұрмын,

Бұлтты тау болып, сауып тұрмын.

Кетсем ана жаққа, ауып бір күн,

Қуантар ма екен?!



Бақта гүл болып, алаулап тұрмын,

Қызғалдағы боп, сан аунап қырдың.

Келсем арадай, бал аулап шіркін,

Бақытты қылар ма екен?!



Көк теңіз болып, тербеліп жүрмін,

Ішіме сыймай, шер болып жүрмін.

Саз болып келсем, тербеліп бір күн,

Қабылдар ма екен?!



Көңіліммен емдеп, уақыттың жанын,

Жырыма құйып, жақұттың бәрін.

Келсем жиып, бақыттың бәрін,

Қабылдар ма екен?!





Жаңбырым неткен толағай





Ақық, маржандар тізіліп жатыр,

Інжу жүректен үзіліп жатыр.

Тау гүлдеріме қызығып жатыр,

Жаңбырым неткен толағай!



Жырымды бүгін шөл біткен сұрап,

Жасылдан шулап, көл күткен құрақ.

Дәптеріме сел біткен құлап,

Жаңбырым неткен толағай!



Орманның ашпас, сыры қалды ма,

Ойыншық жырдан құрып алды ма?

Шыршалар жасын сығып алды ма?

Жаңбырым неткен толағай!



Кемпірқосақтай, көңілім бүгін,

Бұлбұлы сұлу, төгіп үн, түнім.

Ғарышқа жетер, өр үнім бүгін,

Жаңбырым неткен толағай!





Рухтың еліне келіңдер





Сандықты аштым, жауһар көріңдер,

Сүйінші шаштым, гауһар теріңдер.

Гүлдесте берем, күліп өріңдер,

Рухтың еліне келіңдер.



Махаббат тұнған мазарым менің,

Інжу ән-жырдан базарым менің.

Қаламмен тылсым, қазамын кенін,

Рухтың еліне келіңдер.



Азаның шықтым, аулынан өсіп,

Есігін иманның арлы жан ашып.

Жеттім-ау, бүгін, қар-тұман асып,

Рухтың еліне келіңдер.



Үздім бе, қайғы шынжырын бүгін,

Өткізіп едім, мұңдының күнін.

Шетінде жердің, тұрды үнім бүгін,

Рухтың еліне келіңдер.



Мен сұмдық шөлден оянып келдім,

Тозақ отымен боянып көрдім.

Найзағай соғып, жай алып келдім,

Рухтың еліне келіңдер.





Жазды кестелеп





Қаламымнан нұр тамып түсті,

Теңізім тасыды, бұрқанып, күшті.

Жазды кестелеп, жыртамын қысты,

Тігіншімін ғой.



Оюын гүлдің кеудеге салып,

Жүріп ем, қайғы-шерге де налып.

Жұпарын жұтсам, көрге де барып,

Түнім – шырындай.



Зікірмен ояу, батыны күн-түн

Ақырзаманның ақыны шіркін.

Алдымнан шықты, ақыры бір күн,

Күнім күлімдей.





Жаралы әлем





Жаралы әлем, жер әлем,

Жылтырақ таққан қаламен.

Таныс боп жүрдім қайтейін,

Күлдіреп піскен жарамен.



Жаралы әлем – жерім-ау,

Босағасы – жыртық, төрі дәу.

Мың өлгем, сенің кеудеңде

Қандай болады, көрім-ау?



Жаралы әлем – ұстазым,

Үсіді жаным, қыста мың.

Құс болып, ұшып өтуге

Жастығымды жырмен тыстадым.



Жаралы әлем, қара жер,

Қаралықтарды сора бер.

Көре алмай жүрген бір-бірін

Олардан ием, пана бер!



Қасиетін ұқпас, жанының

Жұлдызын көрмес, таңының.

Ол дүние үшін жаралған,

Жер деген – сынақ. Тағылым.





Рия болмасын, сүйгенім





Рия болмасын, сүйгенім,- дедім,

Жылдарда жалғыз үйде мұң жедім.

Жер тозағында күйгенім менің

Рия болмасын, сүйгенім,- дедім.



Ғашықтық мені сан қырға соққан,

Жырдың шелпегін жан-тандырда соққам.

Жүректен ыстық жаңбыр ма аққан,

Рия болмасын сүйгенім,- дедім.



Қыршын күндерден гүл өсіп шықты

Сауыт жасадым, күресіп мықты.

Апаттан қап, жан үлесін күтті

Рия болмасын, сүйгенім,- дедім.



Жапырағым шашты, қалың күз менің,

Дүние-өзенде жарым көңіл жүзгенім.

Тәспиққа жүрек зарын тізгенім

Рия болмасын, сүйгенім,- дедім.



Жанына барсам, жарылар жүрек

Жетуді көңіл зарығар, тілеп.

Ал мынау, - ертең, балы бар түнек,

Рия болмасын, сүйгенім,- дедім.





Гүлдестеге айналдым





Алтын түсті киіп, жыр-мұң,

Жерге алтын шашып жүрмін.

Теріп-теріп, гүлін қырдың,

Гүлдестеге айналдым.



Самал тосын хабар берді,

Тоймас гүлге, жанар сорлы.

Екпініммен соғар желді.

Қанатымды жайғанмын.



Дала болған мінезіммен,

Қара жанған Күн едім мен.

Үлбіреген тілегіммен

Бата алдым, Айдан мың.



Қызғалдақтай, жүрек қызыл,

Сезім сауған, түнек қызыл.

Жырларымның гүл ет, жүзін,

Ғасырларға қойғанмын.





Ақырдың таңы





Тұман аралады жер бетін,

Көзін таңғандар көбірек.

Күшейіп кетті, сел де тым

Жел жұлмалаған төңірек.



Күн кештік, сұмдық тартыспен,

Таңында мынау ақырдың.

Маңдайымдағы – бар күшпен,

Таңғышты жұлып жатырмын.



Ашулылардың жолы боп,

Жаман мінездер киді тәж.

Ақ көңілдінің соры көп,

Дарынсыз озып, болды мәз.



Қиянат билеп, жер бетін,

Беті қалыңдар, ұялма.

Аққулар тастап, көл бетін,

Тығылды барып, қиянға.



Сұрқия күннен сабақ ап,

Сынақ тапсырар күн жақын.

Иманға кел, ей жамағат,

Шаң толып кетті, мұнда тым.





Аулында жүрдім қайғының





Қысқанда күндер қақпан боп,

Күнінде қыстың ақтаңдақ.

Тажалға атар, оқ таңдап,

Аулында жүрдім, қайғының.



Миымды жіппен байлаған,

Жылағаныма тоймаған.

Бұл халде қалай жайланам,

Аулында жүрдім, қайғының.



Надандар шыққан мінбеге

Малынып, үлде, бүлдеге.

Марқайсын біраз, дым деме.

Аулында жүрдім, қайғының.



Азаптан тау боп барамын,

Күлкінің жауып парағын.

Бензині болып қаланың

Аулында жүрдім, қайғының.



Көше бұлағын лайлаған,

Дүниеге пенде тоймаған.

Қайда барасың, әй, надан,

Аулында жүрдім, қайғының.





Елімнің рухын көтер





Бас ауырмаған күн, күн бе?

Дертсіз сәтім жоқ, бұл күнде.

Түсімде қалды, атақ-бақ,

Түсімде қалды, күлкім де.



Жан ауырмаған жыл, жыл ма?

Иләһи тағдыр – бір сыр ма?

Бірі қалды ғой, қырқы кетіп,

Майыспап едің, мың сынға.



Күтеді оянған таңыңды ел,

Жырларың інжу тағынды ол.

Тажалдың жалауын құлатар,

Имам Махдидің шамын көр!



Сен ішкен удың бағы бар,

Күйдірген діннің шоғы бар.

Мергендікті оқып, бітірсең,

Қолыңда Махди оғы бар!



Қаралық кетсін, жетер,- деп,

Ерлікпен күнәң өтелмек!

Сұраймын сенен, Жаббарым

Елімнің рухын көтер,- деп!



Жан-жақтан қысым, жабылды,

Жартасқа басым соғылды.

Апаттың осы – финалы,

Ақырзаманның тоғы ұрды!



Тентіреп жаным кезбе боп,

Алтынды іздеп, жезге кеп.

Көзімді байлады, көн тірлік,

Жайлы күндерді сезбе,- деп...



Жайсаңды көрмей, түн көріп,

Көңіл-көгершін күнде өліп.

Көре алмас бағын біреудің

Адамдар, неткен жынды едік.



Тамақтан жасыл жыр да өтпей,

Жүрегін жуып, сырлы етпей.

Сыртынан сиқыр жасатып,

Жауыздық жасар, бүлк етпей.



Қиянат – көзді бояған,

Жесе де күнде тоя нан.

Аллаға не деп, барамыз,

Не боп барамыз, ей, адам!





Оян, қазағым, күнің туды





Пәктенген жырдың бұлағымен,

Қара жер, сені шомылдырайық!

Қылықты қызың, бұл әнімен,

Толқыны күліп, егілді Жайық!



Сарғалдақ теріп, даладан бүгін,

Кеудеден сары Күн ұшқандай.

Жазылып дертті, жарадан, жырым,

Сыңғырлай бастады, хрусталъдай.



Дүние төсін тепкенің, сенің

Арқалы күнің, ақын-ау.

Жайықтың жасын өпкенің, сенің

Дамыл бергенің, отыңа-ау.



Қар басқан ауыл, қалың ұйқыда

Оят, жырыңмен, өр тілегіңмен.

Азан сөйлесін, жаны жыртыла,

Иманды күй боп, шертілемін мен.



Оян, қазағым, ғасырың келді,

Пәтініс-жырмен тәтті шаш!

Аяла иман, асылыңды енді

Тажал тұтатқан отты бас!!!





Енді ашып ал





Сонау биік тербелістегі

Ноталарым-ай, ұға алмас елім.

Шығарып жырды, шермен іштегі

Жарып шығатын бір алмас едім.



Тұтқынға түстім, он бес жыл бұрын,

Қылуеттің жұттым тәттісін.

Шықтым бүгін, таусылып күлім,

Аққу оянып, бақ құсым.



Дертім – бір теңіз, жағаға соғып,

Тұтқын кемемді қиратты.

Жаббарым мәңгі шамымды жағып,

Тербеді, сұлу күй бақты.



Оянған сәтім! Жылайсың оған,

Қуаныштан да жылайсың.

Тәубе, - дейді екен, солай шын, адам,

Тәубемен Раббыңа ұнайсың!



Көкжиек кесте тігеді бұлттан,

Жиегінде көздің жасы бар.

Дамуым үшін бөлінгем, жұрттан,

Ей, халқым, енді ашып ал!





Бөтен күй





Жердің мырзасы – тау ойлы болды,

Зұлматтың көріп, сұмдығын.

Аққу көліне жыр-қайғы қонды,

Мына дүниеде мұңдымын.



Әлемге қалай сыйып жүр, жандар,

Мендегі күй бір бөтен бе?!

Басымнан өтті құйын бір халдер,

Жүргендей жанмын шетелде.



Жанымның селін шөлдерге құйып,

Бұлт болып, тауға соқтықтым.

От жырдан ішім барады күйіп,

Қайғыны жойған шаттықпын!





Құлпырған бақта жүрмісің





Шаттыққа бөккен бақ мынау,

Алау жаз гүлін тақтың-ау.

Себезгі таң боп, аттың-ау,

Құлпырған бақта жүрмісің.



Ғажаптың ашып, пердесін,

Қуаныш құшып, шер-көшің.

Өлмесін рухтың көргесін,

Құлпырған бақта жүрмісің.



Жаныңның күйін жер тербеп,

Сұңқылдап, жырың шертер боп.

Көңілің хош боп, көркем боп,

Құлпырған бақта жүрмісің.



Аялы көктем тағы кеп,

Өмірдің сұлу шағы боп.

Арқалы Абыздың халі боп,

Құлпырған бақта жүрмісің





Есі жоқ күн келер деп





Бақытты орманымда тұнып, жыр-мұң,

Көктем боп, көгереңдеп, күліп жүрмін.

Шаттықтың моншақтарын іліп жүрмін.

Есі жоқ күн келер деп.



Тентектеу кезім көп қой, бар, нешеме,

Теңіздің тасығанын жан кеше ме?

Күтіп жүрмін, тұншығып, тар көшеде

Есі жоқ күн келер деп.



Әлем шарлап кетеді, жан жұлынып,

Алау көрдім, қалды ма, таң білініп.

Тұратындай, жүрмін ғой, мәңгі күліп,

Есі жоқ күн келер деп.





Жаңа ғасыр таңын





Жаз келбетін киіп ап, жүріп келем,

Хош иісім төгіліп, күліп келем.

Мөлдір жырға мөлдіреп, тұнып белең.

Жаңа ғасыр таңын гүлге бөлейін.



Сахар келді, бұлбұл сайрап, саз төкті,

Шері тамды,қозғап едім, сол шекті.

Аққуларым, қанат қағып, келсе етті,

Жаңа ғасыр таңын гүлге бөлейін.



Сырлы күйге бөленгенде, жүректер,

Тау ішінде толағай боп, түнеп көр.

Ей, дүние, жырдың қарын күреп көр,

Жаңа ғасыр таңын гүлге бөлейін.





Алтындай күн келеді





Көктен келген көктемді суғарайын,

Жасыл жырдың сыбдырын тыңда, дәйім.

Шырын тамып, төсіңнен жырла, қайың.

Алтындай күн келеді,



Шып-шып тамған шықтарың, көзден жерге,

Бақыты үшін, сынаққа төзген пенде.

Адасып боп, тура жол кез келгенде,

Алтындай күн келеді.



Жынды болған сәттерім сағым бүгін,

Көкірегімнен жыр болып, ағыл, гүлім.

Жауһар түнім жұлдызын тағынды мың,

Алтындай күн келеді.



Төгілгенде, теңге-жыр, сыңғырлайды.

Бұлақ-сәби пәк күліп, былдырлайды.

Бір қуаныш – мендегі мұңды ұрлайды,

Алтындай күн келеді.





Халқыма берейінші





Гүл құшақтап, алауға бөгіп тұрмын,

Сезім тұнған, ішегін шертіп, сырдың.

Жүрегіме сыймаған, көлкіп жыр-мұң,

Халқыма берейінші.



Оқырманнан жырақтап, кетіп едім мен,

Боздақ болған, айрылмай, жетімегіңнен.

Көлді төгіп алдым-ау, көкірегімнен,

Халқыма берейінші.





Шыңдарға шығайын деп





Тасқын болған, тасқынға тосқын болған,

Айдалада баз кешкен, босқын болғам.

Өртеп едің, күліңді шаштым жалған,

Шыңдарға шығайын деп.



Шыр айналған дүние шырқын бұзып,

Жоғалып ем, іздемес, жұртым қызық.

Тауға соғып тастадым, күлкімді үзіп,

Шыңдарға шығайын деп...





Шоқ





Науқастан домалаған күндерім,

Інжуге айналды, бір-бір.

Бұл дүние жан үшін күнде өлім,

Күлкің келді ме, күлгір.



Күле бер, жан ше, ол – сұмдық,

Әлемнің төріне сыймады.

Тұншығып, жерде ақындық,

Көз көлін тыймады.



Дүние-ай, дөңгелеп кетерсің,

Жанымның азасы жат саған!

Материя – ол маған бөтен, шын,

Кеудеме иманнан шоқ салам!





Шаңқ еткен шағала





Бұл дүниеге жеңіл ән керек,

Парықсыз сөзбен үйлескен.

Көлдегі аққу - көңіл, дөңгелек,

Көңілі толмай күй кешкен.



Абыздың күйін тектілер шертер,

Толғауы сұмдық. Сағадат!

Тыңдаған естінің жүрегін өртер,

Жүреді солар бағалап.



Сағымға алданған сарыауыздар-ай,

Сор ішіп алған, сыз жерден!

Сыздаған, іште жарамыз барда-ай

Сары жыр ұрлап, күздерден.



Күл боп кетіп ек, күлімсі жерде

Көміліп шықтық, топыраққа.

Шаңқ етті қайта, шағала, көлде,

Дауысы жайылып, атырапқа...





Көңілдер қуансын деп





Күлгін көшенің күлін кешемін,

Тұман тиеген, көлік неше мың.

Гүлдерден өрген жырды төседім,

Көңілдер қуансын деп.



Шағала- шамның көзі жанады,

Ысытып, жүрек жазы даланы.

Сымдарға құстың сазы қонады,

Көңілдер қуансын деп.



Жанымды жазға қуырып алдым,

Тау жаңбырына жуынып әр күн.

Жүректен жырды суырып алдым,

Көңілдер қуансын деп.





Бес күндік жалған





Өмірді ішіп-жеумен өткізгендер,

Жел қылған дүниесін, тексіз,- деңдер.

Мағынасыз күн кешкен, шоқсыз өңдер.

Бес күндік жалған өтеді.



Күнің түспесін, ойсызға, ойсырап қалар,

Еңіреме құласаң, ол – сынақ болар.

Көкірегіңе нұр сұра, Ай-шырақ жанар,

Бес күндік жалған өтеді.



Күлкісін киме, сұрықсыз сылқым көшенің

Сұралады өткенің, бір күн кешегің.

Дүние-зындан, қақпанның құлпын шешемін,

Бес күндік жалған өтеді.





Көктемнен шербет ішіп





Бұлттардың жасын жұтып,

Тау мына мөлдіреп тұр.

Жаным жыр-досын күтіп,

Шабытпен елжіреп тұр.



Шыршалар тағып сырға

Тербеліп, қуанады.

Өзендер ағып, қырда

Жолдарды суарады.



Жапырағын төсеп, қайың

Жырыма жол береді.

Гүлдердің жасап, жайын

Көк майса тербеледі.



Тыныштық, мамыражай,

Хош иіс, тау алаңы.

Жыр-моншақ тағына ғой,

Сұлулық жауа ма, әні?



Ей, аспан, аш араны,

Отырмын жерге түсіп.

Жан гүлдеп, жасарады,

Көктемнен шербет ішіп...





Жаңбыр досым





Жаңбыр досым, жып-жылы беттен сүйіп,

Күндерімді, дертпенен кеткен күйіп.

Жұбатады көңілді, мына тағы

Жаным сырлы самалдан шекпен киіп.



Жаңбыр-досым, гүлдерді шомылдырды,

Қайыңдарды өпті де егілдірді.

Ұзақ таңға жұбанбай, жылай берді-ау,

Сағынғаным секілді менің жырды.



Жаңбыр-досым, жайыңнан хабар алдым,

Жаңбыр мінез жанымды бағалар кім?

Нөсер-жыр боп, ғасырда толастамай,

Өзім шыққан биікті сабалармын.



Жаңбыр-досым, шайдай қып, ашты бәрін,

Қара түнді ағартып, жосты зарым.

Кеудемдегі нөсерден, ағыл-тегіл,

Нарттай қызыл қызғалдақ басты маңым.





Алма-Арасан тауы





Ей, Алма-Арасан!

Сен де бүгін аппақсың,

Мен де бүгін аппақпын.

Құпиялар паркіне

Құпия боп, батпақпын.



Тиін әне, қашты алда,

Дірілдеген жас талда,

Тауға қарай жүгірем,

Қаланы мұң басқанда.

Жүрек жазды өтініш,

Қол қоюшы аспанда.



Былдырлаған бұлағы,

Сылдырлаған сыр әні.

Пәктік пенен сұлулық

Ақындардың ұраны.



Маған таудан мекен бер,

Керек емес, шетелдер.

Керек емес, дүние,

Керек емес, бөтен жер.

Жар бола гөр, жан ием,

Маған таудан мекен бер.



Алма-Арасан , мерейім,

Саяңа кеп, енейін,

Тоңып тұрсаң, жылытып,

Күнді киіп келейін.



Желмаядай желіп кеп,

Құсалықтан өліп кеп.

Сары талға айналдым,

Қайыңдарға еліктеп.

Қызыл жапырақ, қан қызыл,

Алаулаған, таң қызыл.

Ана таудың етегі

Менің жырым секілді

Гүлмен жапқан өң- жүзін.



Алма-Арасан бағында

Баз кешкен бұл шағымда.

Босып келе жатамын,

Арыз айтып, сағымға.

Сыйлады, тау шапанын

Жырым таудың тағында.



Табиғатым, сырласым,

Шыршаларың тыңдасын.

Көкірегім қайнайды

Қазына бар, мұнда асыл.



Гүлдеріне мас болған,

Орманыңда бос қалған,

Жалғыз ұштым, қырандай,

Жыр сусылдап, қос қолдан.

Сазымды естіп, қайыңдар,

Жапырағынан жас тамған.



Қардан көйлек киіпсің

Бұтағыңды иіпсің.

Көңілің аппақ, бір кір жоқ

Қар көңіл тұр, құйып шын.

Саған келіп, мұң шағып,

Көз жасымды тыйыппын.



Алма-Арасан , досым-ау,

Гүлі нәзік, тасы дәу.

Бір күн жаңбыр, бір күн қар,

Әр мінезің тосын-ау.

Тойға емес, тауға деп,

Домалаған басым-ау.



Қарсы алады, құшады,

Жапырақтары ұшады,

Саған әкеп төгемін,

Кеудемдегі құсаны.



Түнектерден келдім-ау,

Гүл ек, кеудем, сен мынау,

Сұлу жерге жайғас та

Келмей жүрген сәл бұрау,

Домбыраңды аңырат,

Ормандарды таң қыл-ау.



Бүгін тағы сырласшы

Жүректегі Күнді ашшы.

Өзен ұрлап барады

Кеудемдегі мың жасты.



Алма-Арасан , шаттығым,

Басылмады, аптығым,

Жыр жазғанда қалдырдым,

Орманыңда шоқты мың.

Сенде өтті, сенделіп,



Өзіме-өзім жат күнім.

Күл жиып кеп, қаладан,

Гүлдеріңнен бал алам.

Қайтыс болып, жаладан,

Саған қайта оралам.

Алма-Арасан , бол аман.





Махаббаттан...





Дүние дерті жабысқан жан құсамай,

Оқшау болдым, домбырам көл құсады-ай.

Махаббаттан боздақ боп, жанып кетіп,

Махаббаттан салдырғам, мәңгі сарай.



Жалған күлін шашқанда, жырым күліп,

Көк аспанның ашқанда, сырын тіліп.

Танығанда иесін, бұл ғаламның,

Оянды ғой қайғыдан, күнім күліп...



Күнім енді өртейді, қараларды,

От дем салып, жазады жараларды.

Қасиеттілер дүниеде қасіретті ғой,

Ауыр жүкпен бағалар қара нарды.



Батпан жүрек, азадан сілкініңдер,

Шипа келсін, шуағын күлкінің көр.

Жаратқаным, жаз сыйла, ақыныңа,

Күн тілін бер, найзағай күркірін бер!





Халқыма оралып мен





Гүл үзіп, жүрегімнен,

Жыр қылып, шашып-шашып,

Тау болып, күлемін мен,

Кеудемде теңіз тасып.



Моншақ-жыр шып-шып терлеп,

Гүлдерге тамып жатыр.

Домбыра ісіп, шер боп,

Шанағы жанып жатыр.



Шабыттан шалқар дала

Қызғалдақ шашқан екен.

Шапқанда арқар ана,

Шаттығы тосқан екен.



Оянған таң екен-ау,

Түн кетті, теріс қарап.

Ұшатын – жан екен-ау,

Сусылдап күміс қанат.



Өзен боп, тасып жыр-мұң

Күресіп, қаралықпен.

Сүйінші шашып жүрмін.

Халқыма оралып мен.





Қасиет





Көл де болған кезімде,

Селдеп алған кезімде,

Шомылдырып алайын,

Сұлу болған сезімге.



Дауыл болған шағымда,

Жауын болған шағымда.

Шөлден ерні кезерген

Су себемін, сағымға.



Ием берген қасиет

Бабам берген өсиет.

Орман болып шайқайын.

Айналамды жасыл ет.





Сүйгенім жақтан





Терек жаныма сүйеніп алып,

Сонау биіктен күй алып алып.

Махаббатының жөргегіне орап,

Рақымдым, сұмдық құяды жарық.



Асыл өлкенің гауһары ғажап,

Жан аралының жауһары жаз-ақ.

Шаттықтан жасы пора-пора боп

Жанары жанып, жырларым боз ат.



Құйғанда көңіл көліне шарап,

Мастығы ыстық үйіме тарап.

Дүниенің жағып, жалғандық кейпін,

Жаным жылынды, мәңгіні қалап.



Тәттіден басы айналды, жырдың,

Қызғалдақтан көзі көрінбей, қырдың.

Сұйгенім жақтан бақыт тиеген

Кеме келді,- деп, қол бұлғап тұрмын.





Бір күн екен ғой





Жылаған күндер – күлкім екен ғой,

Бақытсыздық – сыртым екен ғой.

Мәңгілік онда, Оның қасында

Өмір дегенің бір күн екен ғой.



Қайғы шеккенім – қасиет екен,

Оттай боп жанып, тасып өт,- деген.

Күнім өтпеді, ауырмай жеңіл,

Жаным аңырап, босып өтпеген.



Қан-жоса қылған қастықтар кетті,

Күл болып саусақ, шертемін шекті.

Үкімі қатты, уақыты келсе,

Таниды патша, ұрпағын текті.



Дүние жеген долы күндерім,

Аяусыз ауру, зарлы түндерім.

Қасіретімнен қан қақсап алып,

Мәңгі гүлдедім.



Шүкірім шексіз, айта беретін,

Аңсарым сұмдық, шайқа жер өтін.

Ол баста көріп, рух естен танған

Күн келер, дидарын қайта көретін...





Сақыпжамал Өтеғалиева ақынға





Сақыпжамал, досым-ай,

Күн өтеді, осылай.

Сағат тоқтап қалғандай,

Жырдың жасы жосымай.



Шабыт-теңіз тасымай,

Қайда қалған, басым-ай.

Күлуші едік, жыр оқып,

Жылар едік, сосын-ай.



Сақыпжамал, ақыным,

Жүрегі от- заты мұң.

Ұмыттырмас, ғасыр да

Рухы туыс, жақынын.



Сақыпжамал, қайда едің?

Сауық па едің, той ма едің?

Жыр ішінде билеген

Көк қой, сенің көйлегің.



Сақыпжамал, сен қайда,

Сен ән салған жер қайда?

Астанада қалдың-ау,

Келіп кетсең болмай ма?



Құлазыды Алматым,

Жақын тұр ма, жарға тым.

Қабығыңнан аршылып,

Жырдан өртен, қалма түн.



Дүние кетті, бес күндік,

Жалғандығын кеш білдік.

Сақыпжамал жазған жыр,

Миллионға естілді.



Жаның сенің жалын ғой,

Жыр-орманың қалың ғой,

Өлең емес,бұл менің

Саған айтқан зарым ғой.



Пенделікке жат болдық,

Өнер деген бақ қонды.

Бұл дүние баянсыз

Жыр пырағын сақта енді.



Арзан бақыт бізде жоқ,

Дүние-байлық тізбелеп.

Қызықпадық біріне

Қызыл жапырақ күзге кеп.



Сақыпжамал, сырласым.

Түнге төкті, жыр жасын.

Теңіз кеудең тасыса,

Не көрмеген бұл басың?



Дауа таппай, шерге түк

Бұршақ-жаңбыр селдетіп.

Тұрар бәлкім, жырымыз,

Ғасырларды тербетіп.



Көл ішкендей, күніміз,

Шөл ішкендей, түніміз.

Көкіректің жырдан соң

Төгіледі, күлі жүз.



Жырсыз мына атырап,

Қара көмір, топырақ.

Ұша-ұша, жеп-жеңіл.

Қайғы жеген жапырақ.



Өнер бізге - тау бақыт,

Кеудемізді лаулатып.

Кездесейік, кәусарда

Күміс-жырды саулатып...





Құлазыған жандар емделсін





Пәктенген жырлар – көк майса сынды,

Сылдыры мөлдір бұлақта тұнды.

Кигенде кеудем, қып-қызыл Күнді

Құлазыған жандар емделсін.



Теңізді жұтқан терең жыр қайда,

Қызғалдақ тұнған, белең гүл қайда?

Ұшырдым, аппақ, сәлем жыр Айға

Құлазыған жандар емделсін.



Өтеді күндер, өгейсіп жерді,

Ішіп-жегендер балшығын терді.

Ойлы абыздар алысты көрді

Құлазыған жандар емделсін.



Қасиет қинап, жанымды жеген

Жасырып, жұрттан, халімді келем.

Махаббат толы маржанды төгем,

Құлазыған жандар емделсін.





Қуанышыма жүгірем





Сұлу әлем бар, дүниеде елес,

Көруге болар, бұл көзбен емес.

Шақырады ылғи, сол сұлу белес,

Қуанышыма жүгірем.



Бал-шырындарын жаныма төсер,

Көйлегін беріп, Қызжібек жасар.

Құлын-тайымен бәйгеге қосар,

Қуанышыма жүгірем.



Мүлгіген орман, шырынын төгіп,

Бағамды берер, күн үнім көріп,

Лағыл даладан лала гүл теріп,

Қуанышыма жүгірем.



Бақ сілкінеді, жасыл боянып,

Алау таң күліп, сұлу оянып.

Кеп қалды ма екен, уақыт таянып,

Қуанышыма жүгірем.





Жырдан да биік





Шынжырды үзіп, пәршелер – жар ғой,

Жырдан да биік нәрселер бар ғой!

Соған шығам деп, тырнағым сынды,

Еріткен жанды, тылсым ақ қар ғой!



Ей, жаным сірі, мың қыршын болған,

Өлермен едім, бір күрсін жалған!

Құр ішіп-жеген дүние қалсын,

Бүк түсіп зардан.



Азаның күні бітеді, білем,

Жанымды жеген - жұт еді, кілең.

Даланың төсі жырымды ішіп,

Гүлге шомылған, күтеді кілем.



Дертімді жырмен орап алғамын,

Таудың көйлегін тонап алғамын.

Көрдім ғой кеше, түнгі аспанның,

Жыр-жұлдызымды санап алғанын.





Сендер қол соққан күні





Сендер маған қол соққан күні,

Тұрармын бәлкім, алшақтан күліп.

Ескерілмей, қайғы көмгені,

Тіршіліктің шаршатқан мұңы.



Сендер маған қол соққан сәтте,

Тұрармын бәлкім, Алланы пәктеп.

Жоғалған достар, жасын бір сығып,

Иығымнан сүйейді, бақ кеп.



Сендер маған қол соққан күні

Оянар, сұлу жанымның үні.

Алматы шамы жыпырлап кетіп,

Жылтылдап жанар, бақыттың түні.



Сендер маған қол соққан кезде

Баз кешкен мен ем, тау асқан кезбе.

Залды теңіз қып, тебірентер ме екен

Мың түсті бояу, төгіліп көзде.



Сендер маған қол соққан бір күн

Тау елең етер, шашылып күлкім.

Жанымның отын әлемге таратқан

Мен – бақыттымын, жұртым!





Сол күн келгенде





Сол күн келгенде

Әнімді ел айтады,

Бәрі де баяғыдай, оңай тағы.

Жарасын таңып, шаңқ еткен көл үстінде,

Елім мені аққуына балайды әлі...



Сол күн келгенде,

Таң да жатар, алауға бөгіп қалып,

Қызғаншақтар қапыда шөгіп қалып.

Қанша көздер жарқ етер, қуаныштан,

Көк төсінен жұлдызым ағып қалып.



Сол күн келгенде

Көздің жасы сұлу бір гүлге айналар,

Жырмен бірге жылаған түн жайланар.

Қожа қызы өнерін тастады, -деп,

Күбірлеген. Білмейді мың жайды олар.



Сол күн келгенде

Алып талдар оянар, тамырымен,

Табысады, жоғалған, хан ұлымен.

Бәрі, бәрі Алланың қалауымен,

Бәрі, бәрі Алланың әмірімен!





Ал, дүние, опасыз ғой





Сен аспан жаққа қарайлап өттің,

Алаулап жыр боп, арайға бөктің.

Тылсымда гүлді сарайға жеткін,

Ал, дүние, опасыз ғой!



Жанды жаралы жырмен емдедің,

Күніңді құйып, нұрмен емдедің.

Ақынын сүйген, бұл белең, - дедің,

Ал, дүние, опасыз ғой!



Қиянатынан қиылып, басың,

Қанатың қақсаң, сүйініп досың.

Жаныңа жайсаң, жиылып қалсын,

Ал, дүние, опасыз ғой!



Бақыттың киіп, шекпенін жүрдің,

Көзіңнің жасын төккенің мың күн.

Елігін байлап, еркелеу жырдың,

Ал, дүние, опасыз ғой!



Шырқаған әнім жүректе қалды,

Көкіректерге тамызып балды.

Барар жеріміз - Алланың алды,

Ал, дүние, опасыз ғой!



Жердің бетінде шықсаң да, шыңға,

Ақырет жайлы өсиет тыңда.

Жүреді барлық тағдырлар сында,

Ал, дүние, опасыз ғой!



Залымдар жүрді көре алмай сені,

Жолыңды жауып, алардай кегін.

Уақыты келсе, киеміз кебін,

Ал, дүние, опасыз ғой!



Жақсылық сенің жолдасың болар,

Іздейді ұрпақ, таңбасын қалар.

Иманға дағы, арға сын болар,

Ал, дүние, опасыз ғой!



Жарық бер, елге, жарық Ай болып,

Зарыққан бір кез, елім-ай болып.

Жұртыңды жүрме, танымай қалып,

Ал, дүние, опасыз ғой!



Пасық жандардан аулақтау жүрсең,

Нұрлымен болсаң, қар жапқан күркең.

Жылаған күлер, ол жақта білсең,

Ал, дүние, опасыз ғой!



Жайсаң жүрекке жыр әнді салар,

Бақыттылар, намаз, құранды алар.

Хақыңды жеген – күнәңді алар,

Ал, дүние, опасыз ғой!



Дүние үшін сатады барын,

Жүргендер, барлық, көрсетіп тәнін.

Қияметте көреді зарын,

Ал, дүние, опасыз ғой!



Алыстан тартып, сынайды армандар,

Есебін берер, құдай болғандар.

Шайтанмен дос боп, шыр айналғандар,

Ал, дүние, опасыз ғой!



Біреуге қастық жасаған адам,

Сауабы таусылып, босаған адам.

Мінезі жаман – боса да надан,

Ал, дүние, опасыз ғой!



Үлгіңді көрсет, жастарға сен де,

Нәпсіңнен үлкен қас бар ма сенде.

Иманнан үлкен дос бар ма жерде,

Ал, дүние, опасыз ғой!





Айболатқа





Жанның жаңбырын жырға мүсін қып,

Бір сарқырама жібердім, саған.

Жалғыздығымызды кеш түсіндік,

Бір ғұмыр сенсіз түнерді, балам.



Алыста жүрдік, жақын болсақ та,

Қиналған шақтар дара өтті.

Көріспедік, қанша жыл, қанша апта

Атырау сені бала етті.



Дүние-думан пердені жауып,

Әлсіз елес боп, жүрдім бе.

Қоршап өткенде пендені қауып,

Көніп тірлікке, күлгінге.



Алыстан тілеп, жолыңды балам,

Қол қойғам, мөрім-төзімге.

Немеремді емес, сорымды бағам,

Науқасқа тұтқын кезімде.



Жарығыма кел, жаңа ғасырда,

Жарығыңды менен еселеп.

Алдыңнан шығармын, осы жасымда

Қызғалдағы тұнған көше боп...





Жерде жоқ моншақ





Теңізі тасып, ғұмырым текті,

Інжуін жырға жасырып.

Тағы шайқалып, ойлы жыл өтті,

Үміт-шекпенін асынып.



Жүрек көлінен ұшырған құсы

Жаһанды шарлап, қона алмай.

Алмастырғанда, дүние тысын

Аласапыранда, жан, Алла-ай.



Бақыттың бағы боздап шақырған,

Боздап ұшады, сол саңда.

Жан теңселеді, қалып ақылдан,

Жарасын таңбай жалғанда.



Дүние, сенің неңді алып қойдым,

Босатшы, мынау қанатты,

Ішінде жүрмей, алданып тойдың,

Жүректен теңіз қан ақты.



Домалап кетсем, дәуреңнен сенің

Бағыма кетсем, сағынған.

Аққу күнімде сәнденген көлім,

Жерде жоқ моншақ тағынған...





Қыран қанаты





Толғатқан жырдың, толғанай,

Ғұмыры ұзақ болғаны-ай.

Ол берген маған қанатты,

Киіп алғанмын таңдамай.



Сол сәттен бері ұшамын,

Аспан тосқанда құшағын.

Гүлдерге шық боп төгілді

Жанымды жеген құса мұң.



Тентіреп жерге сыймаған

Теңізден тентек күйді алам.

Лапылдауы үшін қанаттың

Ғашықтық отын құй, маған!



Адасып кеткен арман ем,

Елсізде бүршік жарған ем.

Ұшырмас, қалай қыранды

Қалайша түскем, торға мен.



Ей, сырлы дүние, сорыңды аш,

Жарым көңілмін,

Жарым бас.

Қанаттарыма орын бер,

Қамал едім ғой алынбас.



Жеткізбесіме жетейін,

Қиян таулардан өтейін.

Санын соқтырып, сағымның,

Дүниені сілкіп кетейін!





Молалар үнсіз





Молалар үнсіз, айтпайды сырын,

Білмейсің, жұрттың ондағы күнін.

Пайдаға асты ма, ғұмырың өткен,

Пайдаға асты ма, мұндағы ілім.



Анау – кешегі бастық та жатыр

Ол жерде, бәлкім, аштықта жатыр.

Пәкиза болса, ғұмыры өнеге

«Бай болар, дейді,- мұндағы пақыр».



Анау зәлім де жердің астында

Зәбірлік беріп, көпке қас қылған.

Азамат еді, -

мұндағы біреу

Ерлігін еске ап, көзге жас тұнған.



Анау ақын да бір жалын еді,

Күңіреніп, үні тыңдалып еді.

Елім,- деп өткен, еңіреп жаны,

Мұнда жылаған, онда күледі.



Пәк болса, себет гүлге толамыз,

Ерте ме, кеш пе, сонда барамыз.

Адам боп өтейік, пәниден мынау,

Нұр шашып тұрсын, кірер моламыз.





Апаттан соңғы алапат жаз ба





Апаттан соңғы алапат жаз ба?

Біз алған кеше, жарақат аз ба?

Көз жауын алса, таңдана берме,

Мойылдай көктеп, қарақат жазда.



Жемісі үлкен, шырыны-ай, оның,

Сәбиі – сұлу, тілін-ай, оның.

Оянды көктем, келбеті ғажап,

Ішіме сыймас, сырым-ай, менің.



Дүние ісінен жаңылып кеткен,

Залымдар қайда сабылып кеткен.

Хош иісінен жырым өртеніп

Жазым келді ме, сағынып жеткен.



Аспан шелегін берді де маған,

Жаңбыр төңкердім.

Көр, міне, қалам.

Жаман әндерді сыпырып тастап,

Ауа жаңарды, келді де жаңа ән!



Басым-ай, бүгін көкке соғылған,

Жасым-ай, бүгін, асқан, тобылдан!

Көкіректерді қуантып жатыр,

Жырларым менің, гүлге шомылған!





Ең сұлу зармын





Жаным – көбелек, жырларым – гүл боп,

Әнім көкте тұр, үзілер қыл боп.

Күміс қанатпен қалықтап жүрдім,

Түсе алмай қойдым, ол жерде күл көп...



Сұр – түсі жердің, сынап секілді,

Ойламадым да құлап кетуді.

Жоғары шығып, жылап алдым да

Қайнадым бүгін, бұлақ секілді.



Бәйшешек-жырым көрінбей көпке

Шыққа малынды, шерімдей шеккен.

Алаулап таңға, жетіп қалдық па,

Күлкі шашады, керімдей көктем.



Тәттіге жырды теңеріп, шекер,

Назыңды жүрдің, шегеріп бекер...

Азабың – ақ қардай, еріді бүгін,

Қыстан соң орман көгеріп кетер!



Ақық, жақұт жыр – кемеге салдым,

Сазымда қалды, балбырап бар мұң.

Тағдырға менің өкпем жоқ, мәңгі

Ақын боп тудым, ең сұлу зармын!





Келем, күтіңдер





Денем – топыраққа айналар,

Сүлдерімді алып, сай қалар!

Келем, ғарышқа, ән-жырымды алып,

Оянған күнім тойланар!



Әлемімде – Күнге ұқсап кетем,

Есігіне еніп, кіре алмас бөтен.

Күтіңдер мені, жауһарымды алып,

Жанымды да алып, қуанып жетем!



Ән-жырымды, жақұтымды алып,

Жұрт қызғанған бақытымды алып.

Келем күтіңдер, Аршыдағылар,

Сәл ғана тұр, уақытым қалып.



Гүл-бұрқағымды, хауызыменен,

Әкелем, майса-аңызыменен.

Түндерді өртеген ақындығымды,

Балауыз кеудем, тамызып өлең.



Әкелем, бәрін, жанымдағыны,

Жүзеді жүрек, сағымда мұңы.

Сезімім жанып, тұрады сонда,

Аршыны да өртеп, таңымда ұлы!





Көңілді жан боп көрінем





Жасыл күймемнің қоңырауын қағып,

Далаға қарай, аңырамын тағы.

Мәңгілік көктем, кеудемде менің,

Гүлдің алқабын жамыламын тағы.



Жан-құсым ұшшы, құлай көрмеші,

Дүние-тозаңды лай көрмеші.

Төңіректі дауысың басып кетті ғой,

Есерсоқ өзен, жылай бермеші!



Тиін секіріп, қайыңнан қайың,

Тау іші бейбіт, жоқ мұнда уайым.

Тәнімнің жайын ойлауды қойғам,

Толғанып жүрмін, жанымның жайын.



Көңілім мұңды, бағымда ой тұнды,

Өмірім – ораза, күтем, айтымды!

Көңілді жан боп, көрінем елге,

Бұлтқа жасырып, боздақ кейпімді.



Қызғалдағы қалың – асқақ даламын,

Хош иісімнен хош боп қаламын!

Өз мекеніме көшерде күліп,

Қайғының елін тастап барамын...





Еліме үлгі





Күн жанып, іште, алтыным саулап,

Тұрғамын.

Түсте, жан-күнім тауды ап.

Алтын ғасырға әкелейінші,

Көз жауын алар, гүлдерім қаулап.



Дауысым өр ғой, шыңға жетеді,

Ауырған күндер!

Бұл да кетеді.

Жырыма жайып, дастарқан, жатыр

Таудың майсалы, жылға-етегі.



Дәм татып судан,

Гүлден, көбелек.

Ұшып жүр, жырым, күліп, не керек.

Желменен билеп, жерге түседі

Жаны жып-жылы жаңбыр себелеп.



Бар өксігімді өзен жұтты ма?

Шырша жаудырап, жасын сықты ма?

Қаламнан емес, жырларым менің

Жүректен тамған – жасыл шық мына...





Бір шаттық келіп





Күймесін алып, алтын ғасырдың

Далама шашып, жырдан шашу мың.

Аршадай болған, жүрек...

Жасылмын!

Бір шаттық келіп, есік қағады.



Дала суретін жаныма салған,

Таңданба, мына халіме, жалған.

Жапырақ ұшты, зарыма толған,

Бір шаттық келіп, есік қағады.



Аспанда сурет салады, бір қол

Жоғары жақтың қаламы – нұрлы ол!

Жүрек боп, тірі – жанады, жыр ол,

Бір шаттық келіп, есік қағады.



Көктемнің кейпін киіп алғанмын,

Жаңбырын жырға құйып алғанмын.

Жұрт ұға алмайтын күйі бар, жанның

Бір шаттық келіп, есік қағады.





Дүние, неткен тар едің





Сый алудан тұратын,

Қиналудан тұратын

Ішіп-жеу боп, мұратың

Дүние, неткен тар едің?!



Көре алмауды жолдас қып,

Жамандауды жолдас қып.

Жағымпазды қандас қып,

Дүние, неткен тар едің?!



Жара-жырдан таңғалып,

Қаламымнан қан тамып.

Дала құмнан сандалып,

Дүние, неткен тар едің?!



Көше анау- киімсіз,

Өңшең надан, құйын қыз.

Нәпсілері тыйымсыз

Дүние, неткен тар едің?!



Жебірлердің күні анау,

Ақша жиған мына маң.

Алдаулардан тұра ма ау?

Дүние неткен тар едің?!





Шамдар сөнгенде





Өмірден гөрі моланы таңдап,

Мазар басыңа не керек?

Шырылы құстай, шырағың жанды ап,

Әкетсе сұрама, неге, - деп...



Тән жылап өтті, жан жылап өтті,

Жалғанда күлкі – теңің бе.

Жыр-гүлге толтыр, сен мына бетті,

Ана бетте – жан бітер, егінге.



Жабық жүрекке сандығыңды ашпа,

Бетін шымшиды, қызарып.

Ойналып жатыр, әр жырың – таспа,

Жапырағыңды бояп, күз алып...



Сексен көл сені күткенде келмей,

Ауырған алыптай, жаттың-ау!

Мөлтілдей шашылып, інжуің селдей,

Мұхит түбіне баттың-ау...



Гүліңнен тамған, нәр киіп жырлар

Шамдар сөнгенде шамың жана ма?

Үндемес ақын болыпсың, Гүлнәр,

Ұқсап қалыпсың, молаға...





Тарнада





Жанды шыңғыртып, жырым оянды,

Бесігінде.

Әлдилер елім.

Соншалық сұлу –

Тарттың, қай әнді,

Аққуын күткен, жәудіреп көлім...



Сиқырлы дауыс!

Жылады қайың...

Тұла бойын түгел жуып, шық...

Оралам енді, далама сайын,

Қайнаған бұлақ, суып күт!



Жыр-орамалым,

Ұшып жүр,әне,

Әлемнің бәрі көрді оны!

Беремін бе енді, тірідей өле,

Гүлнәр жоқ!

Салды шерге оны...

Бір бақыт биледі, зердені.



Ей, ессіз ақын!

Ес сұрамадың.

Жас сұрадың ба, парлаған?!

Қызыл шоқ боп,

Төске құлама, Күн,

Басталды, сенің тарнадаң!!!





Әмірім келіп





Азасын ақтарып, ішім,

Жердің.

Сұмдық болдым!

Шерлі теңізге түсіп,

Көрдім!

Сүңгіп көрдім!



Маржанын кеудеме тағып,

Тереңге сұлады-ай, жырым.

Отымды сенделе жағып,

Пенделерге ұнамай жүрмін...



Сол теңіз түбіне шөгіп,

Отыра берейін дегем.

Тылсымның балдырын өбіп,

Тып-тыныш,

Өлейін дегем...



Бір күнде Әмірім келіп,

Жағаға атып тастады.

Дүниенің көңілін бөліп,

Жаңа өмір,

Тағы бастадым.



Қайғыма шапан кигізіп,

Қасиет ,- деп,

Атады оны...

Бұл дүние – бата,

Күй.

Қызық,

Ол дүние – нұр!

Атады таңы!





Жапырақ жан сыңсиды, ұшарында





Жоғарының бақыты – іздегенім,

Жарты бақыт – дүниеде,

Жарты көңіл.

Сары алтыным сауылдап, күзде менің,

Сары күздің сезімді

Халқы небір.



Жапырақ – жан сыңсиды,

Ұшарында,

Сұлу нұрға боялып,

Жүзі оның.

Қалып қояр,

Қан-қызыл құса, мұнда,

Жалт-жұлт етіп,

Жалғаннан үзілемін.



Тербелгенде –

Бесігім сал жырыммен,

Үзілгелі тұр дүние,

Қылда демі...

Аққу болып, ұшады

Ән түнімнен

Дала жатыр,

Балбырап, тыңдап оны.





Вулкан





Ақ шыршаны Күн сүйіп,

Ақ қарынан жұтады.

Тиін отыр, бұртиып,

Сілкіп, салқын бұтаны.



Бұлттар көшті, балбырап,

Мазарына –

Тауға сол.

Жоғалуға – мың жылап,

Жыламаса, жаумас ол.



Дүние кетті, домалап,

Көзден бұлбұл ұшқандай...

Таудың үстін жағалап,

Шарықтауға құс қалмай.



Жан ышқынды, көкте анау

Жер дегенің – жебір ғой.

Кеудемдегі от-зар-ау,

Вулкан – менің демімдей.



Миымды ұстап, мыжған мұң

Қасиет пе,

Қайғы ма.

Қонып шықтым, мұзда мың

Не рақат бар, ойлыда?!





Дауысы жер жарарын қайдан білсін





Бұл дүние –

Қалауыңның мекені емес,

Жалған, әйтеуір, бөтен елес.

Тұншыққанда

Шетіне шығып кетем,

Ал, маған –

Мына ауа жетер емес!



Жылау деген –

Аққудың мінезі ғой.

Көк тербеген –

Бір өзі ғой!

Қанатымды сыйғыза алмай жүрсем,

Таң шапағын

Тау жақта түреді ғой.



Көкжиекке Күн аунап,

Еркелейді.

Алаулап,

Сезімімді өрте,- дейді...

Дауысы жер жарарын

Қайдан білсін,

Сұңғақ қайың

Өзенді көлкелейді...



Жан шырыным

Мені алып, ұша берді,

Қақпан біткен ашылды,

Тұсама, енді!

Шексіз аспан –

Сағынып, келдім саған,

Ессіз самғап,

Жетектеп, құса желді!





Күміс жыр





Күміс-жыр,

Қанатымнан сорғалаған,

Күміс-жыр, серік болған, торда маған.

Сағыныш жүрегімді жеп қойыпты

Мен саған ұштым, зарлап,

Ар ма, далам!



Өкініш – күйім болған –

Шертетұғын.

Қуаныш –

Өмірімнің өрте, түнін.

Отырмын, бір шынарға шығып алып,

Уыстап, қызғаныш – деген

Көрпе күлін...



Азаның ауылында

Неге жүргем?

Кеттім,

Қол ұстасып, төре- Күнмен.

Жаным егіз –

Хош иісі мұрын жарған,

Ей, дала,

Гүлге толы белесіңмен...





От шашу





От шашу жасадым, жырдан,

Бұл отым өртей ме, тауды?

Ей, өзен, толды ма, жылғаң,

Жаңбырым жасын боп, жауды.



Жанымнан жұлдыз шашырап,

Түге оны: теріп ал, - дедім.

Жыр-сандық құлпын ашып ап,

Ғаріп сезімнің қамын жедім.



Көркейіп, көктем оянса,

Гүлдестеге жырмен алмасам.

Тұнық түн Аймен боянса,

Бұлбұлмен сазым жолдасам,



Сол үнге елтіп, теректер,

Сыбдырлап, мұңды әнін салар.

Тау іші, жасыл желекте

Сыңғырлап, жырларым қалар.





Есімің сұлу мәңгі





Жанымның толқындары

Тау-тасты ұрып жатыр.

Жасындай, жарқын бәрі

Хрустальдай сынып жатыр.



Жыр-тамшы ноталардан

Төгіліп, қоя берді.

Жүрегім бота болған,

Аңырап қоя берді.



Аңсарын сен білесің,

Ол саған ғана мәлім.

Сезімім мөлдіресін,

Тапқанда асыл жарын.



Түз қалып, дала қалып,

Соңымда – тікен,

Гүл.

Күн...

Мың жерден жараланып,

Алдыңа келіп, күлдім...



Есімің – сұлу мәңгі,

Гүлмін ғой, үлп-үлп еткен.

Жұлып ал, мына жанды

Өзіңе Ием, пәк боп жеткен.

Көңілің бұлбұл





Заря Жұманова жазушыға





Толқының сенің тулайды, білем,

Гүл сәтің шықпас, естен түк.

Шағала-жырың шулайды, кілең,

Көл бетін астаң-кестең қып.



Бақыттың көлін жұтып алдың ба,

Маржаны жырдың бетінде.

Досым- ау, менің, шаршап, талдың ба,

Жүрдің бе, желдің өтінде.



Жаныңа тәтті ұсынып жатыр,

Жанымнан шыққан өлеңім.

Көңілің бұлбұл құс іліп отыр,

Желбіреп жазың, желегің.



Қалғысаң тыныш, әнімді тыңдап,

Жан-құсаң, бәлкім басылар.

Арадай балды жыйнаған мыңдап,

Түніңе жұлдызым шашылар.



Теңізден інжу теріп өткенің

Бақытты сәтін күтіп, әр.

Шақырар, жыр боп, сені көктемің,

Сол күнді жаным, күтіп ал!





Жоқтық әлемі





Барсын, көрсін,- дедің,

Бұл дүниенің сиқын.

Келдім, жерсінбедім,

Жәндік тірлік, қиқым.



Жаным аңырап кетті,

Жоқтық әлемі екен.

Шарладым, қаңырап, көкті,

Ол жақ – жан елі екен.



Күлкім езуде қалды,

Шіркін, қайтсам, иманмен.

Жерде, кезімде жарты

Қайтем, денем сыйғанмен.



Жаным, о, сұмдық,

Әлемге сыймаймын,- дейді.

Дүниеде қанша күн тұрдық?

Жүректі шимай күн жеді...



Осып, кеудені бүгін,

Самалы сол жақтан келген.

Шашып, жасынын түнім,

Оны сағынып өлген...





Қам жеме, қарын үшін





Терең жыр толғағында,

Дүние жалғанында.

Бабамның батасы бар,

Жағылған шамдарымда.



Өзіңнен өзің қашып,

Кеудеңнен сезім босып.

Күлдіреп, өтесің-ау,

Шоқ басып, жазым басып.



Қам жеме, қарын үшін,

Пенделік зарың үшін.

Бармақты тістетеді

Өртесе, жалын ішің.



Өзіңе қаскөй ме едің,

Дүниенің шеш, көйлегін.

Гүлдермен киініп ал.

Күлгенде төскейде күн.





ПАЙҒАМБАРЫМ с.ғ.с.



Я, Мұхаммед





Әлемнің көркі – жан ба екен,

Алаулап атқан таң ба екен.

Сұлулығың сенің мәңгі екен,

Я, Мұхаммед.



Дүниенің көркі – тал ма екен,

Таңдайда қалар бал ма екен.

Бұл - өзің кешкен хал ма екен,

Я, Мұхаммед.



Ақыреттің көркі – иман ба,

Сәжде жасты тыйған ба.

Жаның әлемге сыйған ба,

Я, Мұхаммед.



Бұл әлем сенсіз жетім бе,

Қалдық-ау, желдің өтінде.

Сен жоқсың, жердің бетінде

Я, Мұхаммед. с.ғ.с.





Мұстафа





Қызуын жердің жатсындым,

Берілетіні хақ сынның.

Рухыңнан пана таптым мың

Мұстафа.



Дүниеге өгей болдым ба,

Теңіз боп, тасып, толдым ба.

Шарасыз тұрмын алдыңда,

Мұстафа.



Шапағатыңды бере гөр,

Жүрек – қан-жоса, сене гөр.

Үмметім,- деп, келе гөр,

Мұстафа.



Шерменде болдым, жерде бұл

Домалап, тепсем, теңге жыр.

Інжу сал, көңіл-көлге бір,

Мұстафа. с.ғ.с.





Мырзам, менің, Расулым





Мырзам менің, Расулым,

Сұлтаным - ол, асылым.

Төксем, көздің жасы мың,

Мырзам, менің, Расулым.



Жайнамаз су, жалын іш,

Қол жаяды жалыныш.

Сөнбес саған сағыныш,

Мырзам, менің, Расулым.



Тентек өмір текті еді,

Әнім болдың шектегі.

Іздемей күн өтпеді,

Мырзам, менің, Расулым.



Бейнең сұлу нұрдан-ау,

Жүрек – жара, мың жамау.

Сені хабиб қылған-ау,

Мырзам, менің, Расулым.



Аяулыдан аяулы,

Жан нұрыңа бояулы.

Рухым мәңгі ояу-ды,

Мырзам, менің, Расулым. с.ғ.с.





Я, Мұстафа, Я, нәби





Тереңде тұнған қайнардай,

Рамазандағы айлардай.

Иләһи асыл ойлардай,

Я, Мұстафа, Я, нәби.



Жұлдыздай жарық көктегі,

Сұлу күй сынды шектегі.

Мен үшін сенсің –оттегі,

Я, Мұстафа, Я, нәби.



Көктегі арман - қуаныш,

Жердегі жалғыз жұбаныш.

Саған келемін, жылап іш,

Я, Мұстафа, Я, нәби.



Сағынғандардың сырысың,

Көркемсің, пәксің, ұлысың.

Раббының сүйген құлысың,

Я, Мұстафа, Я, нәби. с.ғ.с.





Үміттенемін





Сені көретін күн келсін деп,

Қолымен кәусар суын берсін,- деп.

Аңсағаным – сен барсың,- деп,

Үміттенемін.



Тереңдігіңе тәнті боламын,

Сенсіз өткен бе, жарты ғаламым.

Сен болсын,- деп, жерді шарпыған әнім,

Үміттенемін.



Сен дем бергенде қанатым ұшты,

Жүрек те дертті, жара тым күшті.

Самғасам көріп, жерде жоқ түсті,

Үміттенемін.



Я, Расул, саған ғашық жан едім,

Нұрыңа боялған алау таң едім.

Көріне ме, - деп, сұлу әлемің

Үміттенемін.





Хабибім-ау





Ноталарыма құстарың қонды, сайрады,

Гүлденіп, дүние аймағы.

Жырлаудан сені тоймадым,

Хабибім-ау.



Жапырағыма інжулер тамды – сенен деп,

Түнімде тұрдым, елеңдеп.

Тіл жетпес бейнеңді қашан көрем, - деп,

Хабибім-ау.



Күндерім енді пәк өзен болып ағардай,

Жанымды жүр ем, баға алмай.

Сазыңды әкелген Раузадан самал соғардай,

Хабибім-ау.



Жасыл күмбезде жаным қалмады, неге, - деп,

Қағылмадым ба, босағасына шеге боп.

Хұжраны жудым, жаңбыр-жырыммен шегелеп

Хабибім-ау. с.ғ.с.





Раузаңда отырдым





Раузаңда отырдым, періште толы хұжыра

Тағдырдың пісіп, тұзына.

Жанымды жауратып, жердің сызына

Раузаңда отырдым.



Сақталған екен мұхиттың жасы жанарда

Махаббат жүректі Медиенеге таңар ма

Қасыңда – ғашық Әбу Бәкір мен Омар да,

Раузаңда отырдым.



Жасыл сәулеге бас пенен малып, жүректі

Соңыма тастап, түнекті.

Оянып қалып, Рухым дір етті,

Раузаңда отырдым.



Аққу саңқ етті, домалап түсті, көл көзде,

Маңдайдан сипап, жел кезбе.

Дүние түкке тұрмай қалды ғой, сол кезде,

Раузаңда отырдым.





Я, әлемнің мырзасы.





Сені сағындым. Садағаң болып кетейін,

Раузаңа тағы жетейін.

Жаным сол жерде қалса, енді не етейін,

Я, әлемдердің мырзасы.



Жендет – сағыныш, жүректі қалдырмады ғой,

Кешігіп, қанша қаңғырмады ма ой.

Рухым қап кетіп, саңғырлады ғой,

Я, әлемдердің мырзасы.



Сені іздеп келген ғашықтар қанша,

Жете алмай сөкпе, жанарым талса.

Қиылып жатыр, жүрегім талша

Я, әлемдердің мырзасы.



Өзің жатқан жер – жәннәт бақшасы, жығылдым,

Жұмыртқа болып сығылдым.

Сағынып келіп, дүниеден саған тығылдым,

Я, әлемдердің мырзасы. с.ғ.с.





Мұхаммед пайғамбарым (с.ғ.с.)





Жылау деген сөз жетпейді мына халіме

Құлау деген сөз жетпейді мына тәніме.

Сағындым, сені, айналдың жалғыз әніме

Мұхаммед пайғамбарым. с.ғ.с.



Мұң менің досым, ал, махаббат – жендетім.

Аққу арманым – шайқады бүгін көл бетін.

Есімді жаққан, сенің жұмбақ келбетің,

Мұхаммед пайғамбарым. с.ғ.с.



Ұстынға сүйеп, денемді сонда отырдым,

Жоғалғанына қарамай, ақылдың.

Жаныңда болсам, сәтінде сонау ақырдың

Мұхаммед пайғамбарым. с.ғ.с.





Расулым, саған келдім





Кете алмай қойдым, көбелек жаным қиылып,

Періштелер тұр, қабырың жанында иіліп.

Сағынышымды жанымның тылсым күйі қып.

Расулым, саған келдім.



Өлімші болған дертіме менің дүре соқ,

Мейріміңменен күле сап.

Қарашы бізге, мінберге анау міне сап

Расулым, саған келдім.



Ұлыған жүрек, сорғалап ағып, жыр-әнім,

Алдыңа келіп, қуандым.

Шапағатыңа сүйеніп, енді тұрамын,

Расулым, саған келдім. с.ғ.с.





Аяулы Мұхаммедім





Мұхиттың толғағындай,

Көл болып, толғанымда-ай.

Сел болып, барғанымда-ай,

Өзіңе Мұхаммедім.



Аялап, бесік жырын,

Кеудемнің көсіп, күлін.

Жүректің ашып, күнін

Әкелдім, Мұхаммедім.



Тербетіп, ғайыптағы ән,

Сырымды жайып саған.

Дүние-мұзды ойып барам

Өзіңе Мұхаммедім.



Иеме жеткізетін,

Сираттан өткізетін,

Жалғызым – текті затым

Аяулы Мұхаммедім. с.ғ.с..





Сағыныш өзеніне





Дүние сор - алдаған,

Жазылмай, арал-жарам.

Күн бар ма, тоналмаған,

Сағыныш өзеніне.



Кеудемді жарып арман,

Жүрекке көрік болған.

Тұншығып, өліп қалғам,

Сағыныш өзеніне.



Дертіме шыдамай түн,

Тым жұмбақ мына жайтым.

Күн бар ма, құламайтын,

Сағыныш өзеніне.



Сен жүрген қандай белең,

Салауат жолдай берем.

Құлайтын жардай келем,

Сағыныш өзеніне.





Мұхаммедім – Хабиб





Сені іздеп жолға шықтым,

Ыршыды жанда шық-мұң.

Арманы- үммет болған бар ғашықтың

Мұхаммедім-Нәби,

Мұхаммедім-Хабиб. с.ғ.с.



Сені іздеп жаным талды,

Бұл жолға зарым салды.

Түсімде кештім бүгін қалың қарды

Мұхаммедім- нәби.



Мұхаммедім-Хабиб.

Әләиһиссәләм.



Сені іздеп, жылап алдым,

Үмметтен сынақ алдың.



Келдім, жасыл күмбездің сұрап алдын,

Мұхаммедім- нәби.

Мұхаммедім-Хабиб.Әләйһиссәләм.





Рухым ақырын...





Рухым аңырып қалды,

Денем қамығып қалды.

Қанатым Мединеге ұша беріп,

Сені сағынып талды, я, Мұхаммед, с.ғ.с.



Армансыз құлап алайыншы,

Алдыңда жылап алайыншы, Я, Мұхаммед. с.ғ.с.



Рухым жылап жатты,

Денем құлап жатты.

Іздеп, әлем халқы келді,

Сендей інжу-зүбәржәтті, Я, Мұхаммед. с.ғ.с.



Дүние жоқ болып ктті,

Айнала бақ толып кетті.

Ыстық моншақ жасымнан толған,

Сандықты саған ақтарып кетті, Я, Мұхаммед. с.ғ.с..





Я, Нәби





Көзімнен жаңбыр төгіле берді,

Раузаңды көрдім, егілем енді.

Қанатым қаусады, алдыңа келіп,

Көбелектей боп, сезінем бе енді?



Я, Хабиб, я, Нәби,

Аллахумма сали ғала Мұхаммед.



Қара дауылға ұқсадым бүгін,

Сағадат есік тұстамын бүгін.

Сен жаққа қарай жаным қиылып,

Самұрық құстай, ұшқаным бүгін.



Дүние қалды, төменде күл боп,

Жалған суреті – не деген сұр ед!

Мені жоғалттым, өзіңді таптым,

Ұрпағың сенің өлермен құл ед!





Мединенің ып-ыстық көшесінде





Мединенің ып-ыстық көшесінде

Аяғым ұшып келе жатты.

Мөлтілдеп, маржан көздің кесесінде,

Көрдім-ау, бұл ғажапты.



Расул, расул, с.ғ.с.

Өзің үшін төгілді жасым.

Бұл саған сыйлаған, сұлтаным,

Жырым болсын, гүлім болсын!



Мединенің мұнтаздай өңірінде

Жаным дауасын тапты.

Гүл алаулап кеткен, көңілімде,

Неон шамын жыпырлатып жақты.



Жылап келе жаттым, қуаныштан,

Армандаған Раузаға барамын.

Періштелер айналада құрақ ұшқан,

Расул қабірі мен мінберге қарадым.





Қалай жетемін





Кәусар жағасы, құлпырған бояу,

Бәрі ұйқыда, сен ғана ояу.

Сағыныш самалы тербелді, баяу,

Мұстафа, саған, қалай жетемін?



Аспанның асты айналды, бүгін,

Қылышы жырдың қайралды, бүгін.

Көңілім дауыл – ойран-ды, бүгін,

Мұстафа, саған, қалай жетемін?



Ғашықтық оты қақтады, бүгін,

Жарылды жердің шақпағы, бүгін.

Жұлдызым неге ақпады, бүгін,

Мұстафа, саған қалай жетемін.



Жеріме түстім, күрсініп, қана,

Қайта құралдым, мың сынып жаңа.

Өксік, өкініш, тіршілік тола,

Мұстафа, саған, қалай жетемін? с.ғ.с.





Мархаба, я, Расулаллах





Рухыңа ғашықтықтан қарап қалыппын,

Жүрегімнің соғысын да сезбеймін.

Ұша-ұша әлсіреді, қанат талып мың,

Мен бүгін жұлым-жұлым бөздеймін.



Я, Расул, Мархаба, Я, Расулаллах! с.ғ.с.



Көкірегім сөйлейді, су-су болып,

Көңілім аққу боп, сілкінді, бүгін.

Көкірегім боздады, у-шу болып,

Қазығынан босардай, бұлқынды, күнім.



Жасымның көлдетіп, селін кештім,

Я, Расул, қасыңа барғызшы, мені!

Бұлай тәрк етпестей, жерін ешкім,

Соқты дауыл, сағыныштың желі.





Хабиб





Махаббаттың толқынынан қайың болып, тербелсем,

Пәк бейнеңді көру үшін, самал жел боп, сенделсем.

Қияметте үмметім,- деп, құтқарушым, сен келсең,

Шапағат етші, үмметіңе, Хабиб, я, Расулаллах! с.ғ.с.



Махшарда күймей, Қағбада иілейін, құлақ салшы,

зарыма.

Сол мүбәрәк нұр бейнеңді сағынамыз, зарыға,



Шапағат етші, үмметіңе, Хабиб,я, Расулаллах!

Мұхаммед деп, ғашық болдық, бұл нұрыңа, Жасаған,

Қайтып қалай, жұбата алам, көңілімді босаған.

Жайнамазды жуа берер, көздің жасы, жосыған,

Шапағат етші, үмметіңе, хабиб, я, Расулаллах! с.ғ.с.





Мұхаммед Мұстафа с.ғ.с





Ей, Мұхаммед, мына дүние зарлы екен,

Жалған екен, қасіреті зор ма екен?

Сол мүбәрәк қолдарыңнан бір күні,

Кәусар суын тататын күн бар ма екен?!



Ей, Мұстафа, мына дүние ойлы екен

Тәркі болды, енді жерлік той бөтен.

Яссауидей, қара жерге сыймадым,

Өзіңдей пәк болу бізге қайда екен?!



Ей, Мұхаммед, үмметім, - деп, жылайсың,

Біз жердеміз, халімізді сұрайсың!

Қараңғының қасіретін жеп жүрміз

Біз үшін сен, қол жетпейтін, нұр-Айсың!



Ей, Мұстафа, ішіндемін сынақтың,

Айналармын тұнығына, бұлақтың.

Алла берген жырларым – бұл, ел кезіп,

Орман шайқап, жапырақтарын жылаттым.



Ей, Мұхаммед,с.ғ.с. мағрифаттан бер, мақам,

Фәни қылшы, көкірегі зар, ботаң.

Үмметтерің қуандырсын, мақшарда

Жазғандарым ғибрат болсын, жер-жахан!





Сені сағынамын, я, Расул





Сені сағынамын, я, Расул,

Көркем жүзіңді қашан көрем деп, күн санап,

Жүрегімді жудым, құяр ма екен,- деп, бір шарап.

Әлемнен қымбат, сенімен өткен, бұл сағат,

Сені, сағынамын, я, Расул.



Иемнің дидарын көрсетер күнге құрбанмын,

Талымнан жаман жапырақтарды жұлғанмын.

Сені көрмесем, керегі жоқ, маған, бұл жанның,

Сені сағынамын, Я, Расул.



Бақытты жандай, басым аспанда айналып,

Көңіліме бітпес, қайғы алып.

Махаббатым бұл – тұманда жанған Ай болып,

Сені сағынамын, я, Расул. с.ғ.с.





Үмметіңе шапағат қыл





Жомарттығың шың сынды, жету арман,

Мәрттігіңе қол созып, жолда қалғам.

Рәсуә қылды, үмметіңді дүние жалған,

Я, Мұстафа, с.ғ.с. бұл күнәкар үмметіңе шапағат қыл!



Көркем мінез кестесі – сенде ғана,

Бір көрсем,- деп, шомылды, шерге дала.

Жүрегімнен жұлдыздай, сөнбе, дара,

Бұл күнәкар үмметіңе шапағат қыл!



Ілімдердің теңізі – тұнған өзің,

Бұл дүниеге көзімді жұмған едім.

Ақ жолыңда жаныммен құрбан едім,

Бұл күнәкар үмметіңе шапағат қыл!





Гүл жауған белес





Расулым өзіңе, болмайды тең ешкім,

Арбасынан түсіп ем, дүние-елестің.

Сен тұрдың алдымда, қол созып өзіңе

Ішіне құладым, гүл жауған белестің.



Мінберің сыр шертті, жәннәттің бағында,

Сағыныш тербеген, күнім де таңым да.

Ұзақ түн отырдым, жасыма ғұсыл ап,

Жап-жасыл күмбездің, нұр толқып жанында.



Я, Расул, с.ғ.с. сен болдың, аспаным мөп-мөлдір,

Алдыңа шөгеді, шерлерін шеккен жыр.

Бар әлем өзіңнің нұрыңнан жаралған

Құйылып тұрыпты, Раузаңа көктен нұр!



Гүл жауған белес, гүл жауған белесің

Көз алдымнан кетпейді –ау, сол нұрлы елесің!





Сүйікті ең, не деген





Жүрегімде жыртық теңіз, ішек түгел жуылды,

Махаббаттың қайғысы ма, қалтыратқан буынды

Көтере алмай, желбіреттім туымды

Я, Мұхаммед, сүйіктісің, сүйікті ең, не деген?!



Күн киімін шешіп алып, жерге қарай лақтырды

Жүрек жанын тапсырардай, көтере алмай, шоқ сырды.

Күпір-дүние азаптады, аққу кеудемді оқ тілді,

Я, Мұхаммед, сүйіктісің, сүйікті ең, не деген?!



Раузаға қадамымды жеткізе алмай, сорладым,

Мединеге сапарымда көздің жасы парлады.

Орман-көңілім өртеніп тұр, сені көру – арманым,

Я, Мұхаммед, сүйіктісің, сүйікті едің, не деген?! с.ғ.с.





Ишан баба Ибраһимжан





Ишан баба – түсімде сені көрдім,

Бағасын білер, халық, жәдігердің.

Асыл тұлғаң мыңдарға үлгі болған,

Асыл боп туған екен, бағына елдің.



Ишан баба, Күн сенен төмен еді,

Сені сүйген жүректер шемен еді.

Таңдаулылар тағында отырсың ба,

Оянғандар орныңды өбер еді...



Махаббаттан махаббат туады екен,

Дертті болған жүректі жуады екен.

Мейріміңді жаудыршы, жадыратшы,

Мейірімге зәру ғой, мына мекен.



Нұрға толсын, үмметтің құрсағы енді,

Жолыңды ұстап, шырақ боп тұрсақ енді.

Шапаныңнан сүйейін, шырылдап кеп,

Көктен маған жіберші, бір сәлемді...





Хазірет ол





«Мұсылмандықтағы мақсат – иман мен дінді жүрекке, жан

дүниеге жеткізу.Шариғатпен адамның тәні ғана мұсылман болады.

Тариқаттың асылы – дінді әркімнің рухына жеткізіп беру».



Шейх Қ. Ахмед



Күнге барып, үй салған,

Көкірегі кұй толған.

Екі әлемге сый болған,

Хазірет – ол.



Жанын жанға танытқан,

Махаббатын дарытқан,

Жер бетінде болып, хан,

Хазірет – ол.



Білімімен телегей,

Құтқаратын кемедей.

Нұры тұнған өне бой,

Хазірет – ол.



Әруақ болып, жебеген,

Желбесікке бөлеген.

Сафи адам, не деген,

Хазірет – ол.



Жанның берген дауасын,

Жарақатын таңасың.

Жер бетінде - жан асыл

Хазірет – ол.





Жан Алла





Үмітпен тосып, шапағатыңды,

Ием, дәргәһыңа күліп келейін.

Күнәмді кешір, махаббатымды

Әнмен берейін, жырмен берейін.



Бұлақ сезімім төгіліп, тұнық,

Әзиз бейнеңе мәңгі ғашықпын!

Жарық күнімді егіліп жүріп,

Ерке сәбидей, жылап, тосыппын.



Сенің тұтқының – алтын торында,

Құлыпты ашар күн келе ме?

Бұлбұл боп ұшқан әнім, зарым ба,

Бақшасы жырдың гүлдене ме?!



Ынтызар құлың қосылды сынға,

Боялып кетті, жаным жасылға.

Шырмалдым, Аллам, ғасырлық мұңға,

Жету арман боп, Дидар-асылға.





Гүлді көңіл





Теңіз тасыды, жанымда менің,

Толқыны шайып, қараны кетті.

Мұхит күй ойнап, қанымда менің,

Сағыныш жүректі жаралы етті.



Жаным ұшқанда алапат күймен,

Құса кеудеге Күн кіріп алды.

Бұл дүниеме сан опат үйген,

Армандарымды күл қылып алды.



Гүлді көңілім жаңбырын сұрап,

Жұпар иісі – жырды алып кетті.

Есімін айтты, ән бүгін жылап,

Шарлады талмай, сандалып көкті.



Қызғалдақ терген, жырларым нәзік,

Алау түсіне арбалып, дала,

Қазына таптым, мұнда мұң қазып,

Қасиетті болып, таңдалған дара.



Жарғақ құлағым жастыққа тимей,

Жазымның гүлін суардым.

Көбелек көңіл отыңа күймей,

Қалса егер, тағы, жылармын.



Дүние мынау – жағымпаз жалған,

Кімдерге жақты, кімге жоқ!

Ал, біз – желдің өтінде қалған,

Беті жабылған мүрде боп...





Дүние қайда, сен қайдасың





Мұңым – гүлмен көмкерілген,

Хош иісі жырдан аңқып.

Жүрек сөйлеп, шертерімнен

Қара түнде Ай-сырғам қалқып.



Сүт-сәулесі сөздерімнің

Ғаріптердің үйіне еніп.

Ғасыр түзін кезіп едім мен,

Мәжнүннің күйі болып.



Көкті шолып, армандарым,

Жай боп түсті, жыр-өзенге.

Айдалада қалған дарын

Оян енді, түрегел де.



Бір күнің жоқ, ауырмаған,

Дүние қайда, сен қайдасың?

Көкірегің жауындаған,

Көңілің де қардай босын!





Басыма бақ іздеп, жыр кетті





Қиянаттан жарығым оянды,

Алтын қоңыздай. Түнді тінтемін.

Айды тербетіп, айтам қай әнді,

Еншілеп қойған, жүрек жұрты мұң.



Қан-жоса күндер, басымды жеген,

Нем қалды!

Қираған кемемін.

Тыямын, жасымды немен,

Бір таңға таяп келемін!



Өтті қыл күнім,

Басыма бақ іздеп, жыр кетті!

Арғы бетке азадан сырғыдым,

Қалдырып, өзгелерге бұл бетті...





Қызыма тілек





Таулар да қобызыңа құрақ ұшқан,

Ноталарың шаттықтан жылап ұшқан.

Алау таң бақытыңды алып келсін,

Албырап, жүзің тұрсын, қуаныштан!



Ақ көйлек үлбіресе, тұла бойда,

Қызғаныштың қарғалары құламай ма?

Қос аққу көл бетінде бірге жүзсе,

Ата-анаң да бақыттан жыламай ма?!



Бал-шырынды күндерің келсін, енді,

Сүйсінтіп, достың бәрін, жаттың бәрін.

Шуағынан толқысын, көл, шын енді,

Аялап, аяулысын – аққуларын!





Аспан айналып





Аспан айналып, жерге түсті,

Жер қайда кетті, сонда?

Иләһи ән айтты, жел де күшті

Бұл – жаңа бір таң ба?



Басым бақыттан баз кешіп кетті,

Алаңдар жайылды, гүлден.

Аққу мен қаз көшіп кепті,

Періштедей өмір сүрген.



Әлде, бұл алтын ғасыр ма,

Ішігіп, біз сағынып келген.

Жырыңды енді жасырма,

Маржанымен келсін, ағылып көлден.



Күнің сарғайып кетіпті,

Жүрегіңе жасыра-жасыра.

Толқының шегіне жетіпті,

Долданып, тасына-тасына.



Мазағы боп, қапастың, жырың,

Қуаныштан егіліп, жылайды енді.

Түнекті жарып, шығып үнің

Тербетер, Күн, Айды да!





Аязға сақал кигізіп





Алладан қашқан дүние,

Аязға сақал кигізіп,

Кәпірдің үрдісін сүйгізіп.

От шашып жатыр, той тойлап,

Түнектегіге түн ие...



Алладан қашқан ел мынау,

Отқа секірген көппенен.

Ойнаған, осып, шоқпенен

Айырмай, халал, харамды,

Иманы жоққа сендің-ау.



Ей, көзі ашықтар, жол баста,

Еліме шуақ құйылсын!

Жат жанынан түңілсін!

Иманы – ділде – кемеңгер,

Қапасты нұрға бөлеңдер,

Нұрдан жаралғанбыз, ол баста!





Аллам





Қанатым қайда жайылып еді,

Теңізге жырым шайылып еді.

Жер зынданына түсірген кезде

Өзіңнен бізді айырып едің.



Қауындай тілік, тілік-тілік қып,

Бөлшектеді өмір, жілік-жілік қып.

Есімің сенің жазылып қойған,

Кеудемнен шығар, қызыл гүл ытқып.



Өмірді қайтып сүремін, дедім,

Сор басқан қалың түнегім,- дедім.

Сені сағынбай, сені ойламай,

Шығармай қалды, жүрегім демін.



Көңілім қайда тасыған еді,

Азаның қойдың, басына мені.

Өзіңе қарай шырылдап ұштым,

Тұншықтырғанда жасыма мені.



Нұр тербеп кетсе бесігін жырдың,

Қаймана қазақ, көші – Күн, білгін.

Жаным теңіз боп, жылаудан ғана

Сүйікті иемнің есімін білдім.



Есіміңді айтсам, емделе берер,

Мейірімің жетер, елге де берер.

Сен берген жыр мен әнім көкке ұшып,

Тербелген жаным тербеле берер.



Сағыныш туған сары жырларым,

Бөледі бүгін, тағы құндағын.

Күміс үмітім сауылдап, іштен,

Сен жайлы өксіп, тағы жырладым.



Жаным жұлынды, сыр ұрлап көктен,

Жапырақтарым сыбырлап кеткен.

Қанатым қатпай, жете алмай саған,

Балапандай боп, шырылдап кеткем.



Бағымда алма пісіп тұр еді,

Уылжып, жерге түсіп тұр еді.

Бір шарап бердің, есімнен тандым,

Тылсымнан соны ішіп, жүрегім.



Гүл біткен, білем, сен деп,- жылайды,

Жыр біткен кілең, сен – деп, жылайды.

Қобыз да бүгін сен деп, аңырап,

Шегі үзілді, бітеп, Күн-Айды.



Мұңым ішімді үгіп барады,

Тіземді жерге жығып барады.

Есіміңді айтып, сыймай қалды ма,

Кеудемнен жаным шығып барады.



Даусымда менің жалынған үн бар,

Жарықшағынан жарылған шыңдар.

Еріні кепкен шөл дала болды,

Теңізін күтіп, сарылған құмдар.



Долы теңізге лақтырдың мені,

Түбіне шөктім, баттырдың мені.

«Қараның бәрін шайып әкетті,

Жүрегіңді енді ақ қылды»,- дедің.



Өсекке қалдырдың, өр тілді мені,

Сиқырлап, сырттан өлтірді мені.

Жантүршігерлік сынақтардан соң

«Рахмани күйлер шертілді»,- дедің.



Ызғырық желден қалай өткіздің,

Сырты сап-сары, сарайы - ақ, күздің,

Жоқ бола білгін, жоқтық – шың, дедің,

Қатігездігін көріп, алаяқ жүздің.



«Ауруда – інжу жасырын», - дедің,

Дарындылардың қасы мың, - дедің.

Қырық жыл ауырып, бас ауруменен,

«Емшім – сен, дедім, асылым,- дедім.



Қасірет бердің, қасиетпенен,

Кім бар, сағыныш жасын өппеген.

Есіміңді айтып, бұл халге келдің,

Тамақтан сенсіз асым өтпеген.



Атақты болдым, құрметті болдым,

Тәкаппар, маңғаз, бір бетті болдым.

Қағбаға бардым, дүниені шарлап,

Қалың халықты, мың көпті көрдім.



Медине болды, жанымды ұрлаған,

Түк болмай қалды, жалын жыр маған.

Ештеңе емес, ешкім де емес,

Нәпсім екен ғой, залым бір маған!



Сен – Әуелісің, сен - ақырысың,

Зар шеккендердің сен жақынысың.

Сұраймын, жамалыңды көру үшін

Тақ сұрамаймын, бұл басым үшін.



Сен – дана, жомарт, әділеттісің,

Сен – ғани, көркем, құдіреттісің!

Көздің жасы ма, жанның жасы ма,

Қанға боядың, бұл жүрек тұсын.



Жанкешті болдым, сені білгелі,

Ессіз қуаныш – жанның күлгені!

Аллаға деген сағынышын оятсын,

Халық көңілінде, бұл әнім менің.





Нұрдан жаратты





Көңіл боп алаң,

Дүние жанды жаншыды-ай.

Саған жоғалам

Теңізге түскен тамшыдай.



Есім келмеді,

Өзіме менің, келмесін.

Жасым көлдеді,

Жерде жоқ затты бергесің.



Сен – Әли, сен – Уәли. Сен – Дана, Сен – Ғани.

Сен – Әууәл. Сен – Ахир. Сен – Батин. Сен – Захир.



Нұрдан жараттың,

Хабибің ғажап, әдемі.

Ұшып бараттым,

Шақырып, Рухтың әлемі.





Мұхаммедім- Расул





Жасыл түске боялған түнім мынау,

Жүрегімде оянған – гүлім мынау.

Сағынышқа шомылған үнім мынау,

Мұхаммедім – Расул, саған жетем бе?



Құпия-өзен кеудемде жосығаны-ай,

Кәусарыңа мөлдіреп, қосыла ма,ай?

Тыйылады, сағыныш жасы қалай,

Мұхаммедім – расул, саған жетем бе?



Жан балбырап, теңізде, жағада жүр,

Өзің жақтан сәлемдер бола ма, бір.

Сұлу, шырын кеудеме тола ма,жыр.

Мұхаммедім – расул.



Үмметім,- деп, елжіреп, тұр ма екенсің,

Үмметіңе таусылмас жыр ма екенсің.

Сені аңсаудан сарғайған бұл мекен шын,

Мұхаммедім – расул. с.ғ.с.





Хабибіме салауат





Күлкі мектебіне оқымай, бірден,

Абыздың оқуына түскем.

Жердің бетінде жер болып жүргем,

Енді жарылдым, бойдағы күштен!



Жырдың найзағайы ұрды,

Көкке домалап барам, күл боп.

Әндерім алтыбақан құрды,

Тербелген бесігінде сыр көп.



Рухымның дариясына сүңгіп,

Жандарға шербет ұсынып көрдім.

Оянған жүрегімді Күн қып,

Жырмен Хабибіме салауат ұшырып келдім...





Әнімді орындаған әншілеріге арнау



Асыл досым



Гүлмира Ақүрпековаға





Мөлдір музаның көшесінде,

Сезімнің селін кешесің бе?

Дала сенің сағынып, бұлбұлыңды

Сарғалдағын сыңсытып, төсесін бе?



Мөлдір музаның аспанында,

Бір ғажап ғұмыр бастадың ба?

Сен – ән, мен – жыр боп, тербетіліп,

Көңіл толып, таспадым ба?



Қаншама жанды тербетіп едің,

Сезімін жаңбыр селдетіп едің.

Аққу-досым -ау, қасыңа келіп,

Тұп-тұнық жыр болып, көлде түнедім.

Залдарда жұртты жылатып едік,

Қуандырып та тұратын едік.

Киелі дала төсінде тұнған

Қос раушан боп, бүр атып едік...





Бибіажар Махамбетоваға





Бибіажар, достым, сен – текті едің,

Екеуміз өткізген күндер - ертек пе еді?

Талай жыл жапырағымыз бірге шулап,

Бірде күлдік, бірде көз жасымыз мөлтектеді.



Әнімді үзілдіріп, үзіп айттың,

Муза-теңізде бірге жүзіп қайттың.

Тыңдарманын тербетіп, мыңды жаулап,

«Көк көйлекті» Ақбота қызың айтты.



Дарын берген, Алла оған бәрін берген,

Бала күнінде шашын тарап, сәнін көргем.

Қайғыда да, шаттықта бірге жүрдік,

Мен сендердің жүзіңнен жалын көргем.



Бір тілегім жүректен қылтияды,

Иман болған кеудеге нұр сыяды.

Шариғаттың киімін мақтан етсең,

Әуендерің мыңдарға гүл құяды..

Ей, достым, тартылады бұл күй әлі.



ІІ



Достықтың теңізі - толқын, толқын,

Жүруші ек, кеудемізден саулап, алтын.

Бізді бәрі құрметтеп, төр көрсетіп,

Бізді сүйіп, тыңдайтын, текті халқым.



Ортасында жайдарман, асыл елдің

Жәудіреген жауһардай тасы болдың.

Сазымды айтып, сағымды шомылдырып,

Мен ақынды қасыңа қосып алдың.



Озып туған жан едік, жайлауы бай,

Торға бізді тірліктің байлауын –ай.

Біз өзіміз тасада отырсақ та

Әуеніміз әуелеп, тойда жүр-ай.

Аққу-қанат құлашын жаймады ма ай!



ІІІ



Мұң ішкендер біледі, мұздың сырын,

Жамылғанда жанымыз түздің гүлін.

Ғасыр өзі аялап, аршып алар,

Біз секілді дарынды қыздың жырын.



Жұбатушы ек, көңілді, қаяу болған,

Жанымызда алаулап, аяулы арман.

Халық әлі іздейді, қара да тұр,

Біз секілді перзентін – ояу болған.



Дарынымды дамыттым, күл етпедім,

Күркірейді, кеудеде дір еткен Күн.

Құлазыған жандарға шипа болсын,

Имангүлмен тербейміз, жүректерін.





Мақсат Базарбаевқа





Мақсат інім, әлемге әнің жетсін,

Сүйіктісі мақтаны, қалың көптің.

«Қыздар-ай» әнімді шарықтатып,

Қазағымның көгінде жалындапсың.



Сендей ұлдан үлгі алсын, үлгі алса ел,

Кеудеңдегі жарықтан нұрланса ел.

Мәңгіліктің бақыты қонсын, саған,

Бүгін саған, қаумалаған мыңнан сәлем!





Гүлмайдан Сүндетоваға





Жүзімдей, бал-шырыны тамып,

Ән салған жүрегің жарық.

Аққудай, үлпілдеп тұрсың,

Қанатың қағылып қалып.



Гүлмайдан, гүлдей қыз едің,

Күлсінші, Күндей жүз-өңің.

Жазымыз жарқылдап өтті,

Күміске толтыр, күз елін!

Гүлмайдан, гүлдей қыз едің!





Байғали Есенәлиевке





Байғали, қазағымның қас ұлы ғой,

Қасиетті өнердің асылы ғой.

Жүрген жерін шаттыққа бөлеп кетер

Жанының жарқылдаған жасылын-ай.



Ән салса, жүрегінен інжу тамар,

Гүлдері үлбіреген мың қырқада.

Дарынды ұлын сүйер, халқы қандай,

Қыранын тербетеді, сүмбіл дала!





Салтанат Жолдыбаеваға





«Хабибім»-, деп, әнімді салған едің,

Салтанат-ау, досым-ау, қарғам менің.

Шапағаты төгіліп, Расулдың, с.ғ.с.

Қара түнде жұлдыз боп, жанған едің!



Имани ән ғибрат боп, қанша жанға,

Жан біткен иләһиді аңсағанда.

Еліңе үлгі болып, жанып өтсең,

Хикметімен ақ таңың қарсы алар ма?!





Ей, өршіл, өнерлім



(Роза Әлқожаға)





Жақұт іздеп, жер төсінен талдың ба?

Бақыт іздеп, дәмін таттың балдың да.

Көңілің толмай бұл жалғанға қалдың ба?

Ей, өршіл, өнерлім.



Түрлі тағдыр, айналаңда ойнаған,

Қазаныңда қасиетің қайнаған.

Күнің бар ма, қанатыңды жаймаған,

Ей, өршіл, өнерлім.



Жаның сенің - сонау көкте тербелген,

Әнің сенің, ішке сыймай, сенделген.

Самғап кетсең – кім бар, саған тең келген,

Ей, өршіл, өнерлім.



Самал желпіп, гүл тербетер, бұлдыр бақ,

Мөлдір музаң – жұлдыз жауған түнді ұрлап.

Жүрегіңде інжу-маржан сыңғырлап,





Есінде көптің





Жылдардың орамалдарын

Сағыныш жасына малып, ұшырдым.

Ақынның жаралар, жанын,

Қоғамға түсіп, кішірдім.



Әніме тербеліп, дала,

Ноталарындағы гүлдердің жұпарын жұтты.

Дертінен емделіп, жаңа,

Түнегін тастап, Күн жаққа шықты.



Енді, сен де шық,

Сексен көл қобыз тартады,

Күйі телегей!

Рухың мәңгі өлмес, ұқ,

Өткен қасіретіңді елемей!

Дала гүліндей,

Бырт-бырт үзесің,

Жүректің жырын, қанымен...

Қайғың білінбей,

Есінде көптің – ақын-сазгер боп, қалып ең...





Құтқарар қолы





Мазарымда жыр бақшасы бар,

Хош иісіне оның дамылда, досым.

Ана – ақын, ақ шашы бар,

Сүңгіген, бейне, сағымға, сосын.



Қасіреттің шопаны болған,

Қасиеттің таяғын алып.

Кеш түссе, жайлап, батады,жалған,

Жоғарыдан аянын алып...



Опаттың жүзіп, өзендерінен

Нұхтың кемесі – күткенім!

Мылтығын сынақ кезенгенімен,

Құтқарар қолы – мықты Оның!





Лотос





Махаббаттан қайық жасап,

Ұлы мұхит- саған кеттім!

Жанды жеген дүние-қасап,

Күндерімді боранды еттің.



Лотос гүлдей, балшықтағы,

Аққу-жырым, үлпілдеген.

Кебер бір күн, зар – шықтағы,

Жара кетер, күлкілдеген.



Жаным, сені қайда қоям,

Мына мекен – тар мекен ғой.

Қанатымды қайтып жаям,

Ессіз болған хал бөтен ғой!



Күлкі іздеген жан емеспін,

Ішіндемін, қызыл шоқтың.

Мен бұл күнде бар емеспін,

Жоқпын! Жоқпын! Жоқпын!





Самұрық боп ұштым





Көркем келбеттім,

Жанды тербеттің.

Самұрық боп ұштым,

Ішінде, жер-көктің.



Самсап, шам-жырым,

Ән сап, таң бүгін.

Сұлу әлемде

Сұлу қалғыдым.



Айдай Жамалың

Күйіп, жанамын.

Саған арнадым,

Жанның жан әнін!





Алдыңа келсем





Қызғалдақтың көркіне түнедім де

Алау шапақ көрінді, түнегімде.

Мөлдір шықтар жәудіреп, гүл өңімде,

Алдыңа келсем.



Назар салып, теңіз-жас жырларыма

Сүңгітесің, құпия сырларыңа.

Күлге айналдым, тығылып, тырнағыма

Алдыңа келсем.



Нұрға сүңгіп, шомылдым, ерте- кеште

Ғашықтарға адалдық серт емес пе.

Жүрегімде гүл өсіп, өртеп, ишқы,

Алдыңа келсем.





Сенен айрылғаным жетеді





Балбыраған сұлу бір бақты көріп,

Көздерімде көл жүзді, тәтті болып.

Естен кетпес, сездірдің сәтті неғып,

Сенен айрылғаным жетеді менің.



Аспан асты, жер үсті, селт етпеспін,

Дәл осындай ешқашан шер төкпеспін.

Түс көріп жүрдім, ертек кештім

Сенен айрылғаным жетеді менің.



Сағыныш деген жендет бар, желке қияр,

Өшпейді, елімде ерке қиял.

Өзегімді шарпы да, өрте, жиі ал,

Ием, сенен айрылғаным жетеді менің.





Оны көргім келеді





Базардан кейін баққа кіремін,

Рияның шөлін таптап жүремін.

Оны ойламасаң – соқпа, жүрегім,

Оны көргім келеді.



Дүниеде мынау қапыда қалдым

Азан сыртында аһылап алдым.

Пердесін жырттым, сахналардың

Оны көргім келеді.



Есімді жиюдың керегі де жоқ,

Сынақтың түстім, елегіне кеп.

Мұңды жыр тамды, шелегіме кеп,

Оны көргім келеді.





Жалғыз ол биледі





Махаббат сазы бесік тербетті,

Бұлттың серісі жауып, жер-көкті.

Мендегінің бәрін түгел жерлетті

Жалғыз Ол биледі, жүректің төрін.



Сағым ойнады, сандығын шашып,

Жырым қайнады, жан-мұңын басып.

Күлім қоймады, қалдығым шашып,

Жалғыз Ол биледі, жүректің төрін.



Сапар таусылар, алдына келіп,

Диуана баста қалды ма ерік?

Жер бетін алған зарды да беріп,

Жалғыз Ол биледі, жүректің төрін.





Қуанышыма жақындап





Жап-жасыл түске жоғалдым ба, бүгін,

Көз жасым сел боп, ағардым ба, бүгін.

Алтынын жырдың соғармын ба, бүгін,

Қуанышыма жақындап келе жатырмын.



Сарайыма сансыз жұлдыздар қонды,

Жұтып жүргенім түнгі ызғар болды.

Көздің қанымен салғанмын жолды

Қуанышыма жақындап келе жатырмын.



Түніме кіріп, жендет- өлеңдер,

Аспан жылады, селдеп, төбемде.

Ыстық боп барам, ей, Күн сенен де,

Қуанышыма жақындап келе жатырмын.





Тәтті ғұмыр





Көңіл гүлі шашылып, ауада

Азан-қазан болды, жапырақтар желге.

Қазанның хикмет-жаңбыры жауа ма

Сап-сары болған Сайранкөлде...



Ойлы күз толғана қарады,

Ойсыраған айналаға, жанары сұлық.

Нәпсінің дарақтары долдана жанады

Руханият тазарып, қалады, күліп...



Тәтті собықтай, сарғайып піскен,

Тәтті ғұмырым оянады, сосын.

Сынақ – тариқаттың тандырына түскен,

Пақырлық мақамымен боянады, сосын...





Маңғаз ояндым





Мамыражай бір әуеде маңғаз ояндым,

Рауандай самал сыйпады, көркімді келіп...

Алауы арман секілді таңға бояндым,

Иемнен келген илһәмға еркімді беріп.



Ертемен тұрып, ес кеткен, асайын белге,

Дерттің дариясы едім...

Шер кеуіп кетсін.

Қуанышымнан бір уыс шашайын, жерге,

Қызғалдақтары албырап, өртеніп кетсін.



Ертеңге жетер, бұрымы – жыр боп, өрілдім,.

Толғатып жаным, мың жасар сөзіне текті.

Бұлт мінезімнен бұлдыр көріндім

Жаным бөлініп, өзіңе кетті.



Асыл үн келді, жүрекке, аржақтан бүгін,

Топырағымды күйдіріп, тәубеге салдым.

Шалқыдым, төктім де түнектің күлін,

Арасында ағарып, толқын-жалдың.





Көк перде





Ғайып әлемі көк перде берді

Жүзіме жаптым, үлпілдеп жоғалып.

Саф бір қол бұрымымды өрді,

Түннің дариясында жүздім, жаңарып.



Кемел ауыл салынды,

Сәулесінен қараулар өртеніп өлер...

Жыр жаздым аппақ, боратып қарымды

Оқуға көркемім келер...





Аяулы нұрды іздедім





Алаулап атқан жас таңда

Алаулар жүзімді осқанда.

Жапырағымен күзім босқанда,

Аяулы нұрды іздедім.



Көңілім көлден айнымай,

Жүзімді сыры шайды ма-ай.

Қан-жоса болған қайғыдай,

Аяулы нұрды іздедім.



Тербелген терек сынды боп,

Өткізгем, жырмен түнді көп.

Есі жоқ, тентек, жынды боп,

Аяулы нұрды іздедім.





Сағынышы аңқыған...





Аққу жылжиды көлімде мөлдір,

Самал мүлгиді, бұлттарда сеңгір.

Сағынышы аңқыған мендегі сол жыр,

Сағынышы аңқыған мендегі сол жыр.



Қаздар қалқиды, әуеде сонау.

Саздар шалқиды, саз емес, алау.

Көңілім толқиды, сүйінші бар-ау,

Сағынышы аңқыған мендегі сол жыр.



Таулар гүлдейді, көзіңді алмайсың,

Ешкім білмейді, бір күй толғайсың.

Көкке жүр, - дейді, сұмдық самғайсың,

Сағынышы аңқыған мендегі сол жыр.



Ай тербеледі, әнімді тыңдап,

Ой сенделеді, жанымды шыңдап.

Өртедім, кеудемде зарымды жылдап,

Сағынышы аңқыған мендегі сол жыр.



Ән қуанады, әлемді тербейді,

Жан жұбанады, жырға шөлдейді.

Екі дүниеде Гүлнәр өлмейді,

Сағынышы аңқыған мендегі сол жыр.





Жанның зекеті





Қолыма қар ұстап тұрсам,

Сенің есіміңді жазыпты қар.

Жырымнан алтыбақан құрсам,

Тербеліпті, гүл шашқан жазық қыр бар.



Саған арнаған әнімді салдым,

Орманның іші өртеніп күйді.

Сыры шертілсе, бұл жұмбақ халдің

Тау да күрсінді, иесін сүйді.



Ғашық өзен де аңырап аққан,

Мүк біткен жылап, басын изейді.

Бір дауыс шықса, құбыла жақтан

Бұзылар қалай көңіл-күй мейлі.



Жанның зекеті – жырымда ма екен,

Азамды менің ақтарып алған.

Ештеңе жоқ қой, құлыңда бөтен,

Қызықтырмады оны, мына сұр жалған.





Баз кештім





Дүние өтіп жатыр ішіп-жеумен,

Жанның не екенін түсінбеумен.

Мен деумен, ешкімнен кішірмеумен,

Ал, мен баз кештім.



Мағынасыз күндерден аза тұтып,

Сорлы қарын жал-жая, боза жұтып.

Тіршілігін тынышсыз, тозып-түтіп,

Ал, мен баз кештім.



Сыртымнан өсектейді, жала жауып,

Бұл кұнде дала – ауам, қала – қауіп.

Дүние ақыретке барады ауып.

Ал, мен баз кештім.





Сен ғана барсың





Ақылымның шегіне келсем – сен тұрсың,

Жеріме қарай шегіне берсем – сен тұрсың.

Қанатым талып, көгіме келсем – сен тұрсың,

Сен ғана барсың!



Диуана болып, безіп келемін, - шерменде,

Қатарымнын озып көремін, - шерменде.

Жазатын жырды жазып өлемін, шермендемін,

Сен ғана барсың!



Қызғалдақ болып, жерге егілдім, бақпын ба,

Түндерде жылап, шерге көмілдім, таптың ба?

Есіміңді жаздым, ағарып келіп, ақ құмға

Сен ғана барсың!





Әлеміңдемін





Мен сенің әлеміңдемін!

Не деген сұлу-сұмдық!

Кеткенде жанып түңдік

Кеудеме тағып қойдың

Гаухар-нұрды жұмбақ сыр қып.



Мен сенің әлеміңдемін!

Аспанда Ай жылаған,

Тереңде жай құлаған.

Не деген мұңды ақын, - деп,

Түсінбес, қайғыма адам.



Мен сенің әлеміңдемін!

Көз жасын тау бұлаған,

Гүлдерін сауды далам.

Уыстап, күміс күлкі,

Жыр-жаңбыр жауды боран.



Мен сенің әлеміңдемін!

Көктеммен егіз болдым,

Маржанын іліп, теңіздердің,

Қанатым қолыңда Ием,

Мәңгілік сені іздермін!





Сағындым ғой...





Алауымнан менің аспан айналып, құлардай,

От орағыммен түн ормай.

Күрсінсем, қазір, тау күңіреніп жылардай,

Сағындым ғой, Ием, сағындым.



Мына дүниенің аяғы қайсы, басы ше?

Жырыммен отты көсісем.

Ұйқыдағылар дейді: бәле болдың ғой, осы сен,

Сағындым ғой, сені сағындым.



Үнсіз өксумен қалғып кетіп ем, сонан соң,

Дамылдап еді, жарам сәл.

Дауылым тұрып, бір сәтте болды, далам шаң.

Сағындым ғой, сені сағындым.



Сыя алмай қойдым, жер түгіл, аспанына да,

Қоңызы күліп, жабады тастары жала.

Сыя алмай қойдым, дұшпаным, достарыма да

Сағындым ғой, сені сағындым.





Жанымды жеген





Жаңбыр жырлардың астында

Кеудемді беріп, тасқынға.

Гүлдесте шашу шаштым ба,

Жанымды жеген өнерім.



Дерті меңдеген шақтамын,

Күлдіреп кеткен шоқтамын,,

Көгіме жерден аққамын,

Жанымды жеген өнерім.



Аққудың әнін тыя алмай,

Өртеді кие-күйі алла-ай.

Қара жер, саған сыя алмай,

Жанымды жеген өнерім.



Дауысты іштегі басумен,

Теңіз боп, көңіл тасумен.

Уланғам, жаным, осы умен,

Жанымды жеген өнерім.



Көлдердің ішіп, шаттығын,

Белдердің жұтып, пәк мұңын.

Бұлақтан мына ақтығым,

Жанымды жеген өнерім.





Жасындай болып...





Ей, жаным, бүгін тасқындай болдың,

Жүрек жарасы асқынбай қалдың.

Інге қамалған қасқырдай болдым,

Жасындай болып, жарқ етейінші.



Музаның өрті өртеп барады,

Жерге сыйғызбай, тентек-дараны.

Баспады жаңбыр мөлтек наланы,

Жасындай болып, жарқ етейінші.



Қайда қашамын, өзімнен бүгін,

Толқып, көлімнен, көз ілмен бүгін.

Гүл отырғыздым, сезімнен шырын,

Жасындай болып, жарқ етейінші.



Жанды ұшырдым – Байтіл-Мағмұрға,

Сұмдық боп қарап, сойқан тағдырға.

Дауа болмады, бұл сел жаңбыр да,

Жасындай болып, жарқ етейінші.





Әуелет бүгін көгіме





Қанат самғасын, мөлдір аспанда,

Гүл қауызымнан ән бүр ашқанда.

Жүзімнен жылап, жаңбыр осқанда,

Әуелет, бүгін, көгіме.



Қуанып, кеудем, бұлақ атқанда,

Шілде шаттығын сұрап, ақпанда.

Жырым халыққа ұнап жатқанда,

Әуелет, бүгін, көгіме.



Көктемім құшақ гүл әкелгенде,

Гүл болғанымды жыр етем мен де.

Аққу көңілімді түнетем көлге,

Әуелет, бүгін, көгіме.



Бұлбұл оянып, бағымда менің,

Жұлдызды сәтті сағынған едім.

Жырымды тыңдауға ағылған елім,

Әуелет, бүгін, көгіме.





Келер ұрпақ





Жырақтан келдім, шырағымды алып,

Қаулап-лаулаған құрағымды алып.

Сімірер, кәусар бұлағың болып.

Ей, келер ұрпақ-зерделім!



Сазымды әкелдім, аққулар салған,

Жазымды әкелдім, жырымда қалған,

Назымды әкелдім, сүйікті болған,

Ей, келер ұрпақ-зерделім!



Мінезім-қызба, тентек болатын,

Жүрген ортасын өртеп алатын.

Саулап, жыр ұшса, шер көп қанатым,

Ей, келер ұрпақ-зерделім!



Тыңдайсың, ұйып, әнімді тербеген,

У бар ма, ішіп, жүрек көрмеген.

Сырт айналардай, мына жер менен,

Ей, келер ұрпақ- зерделім!





Қара шаңырақ





Қара шаңырағым - ҚазМУ-ым менің,

Көктем кешіп, сенде қаз қуып едім.

Кеудемді жыр мен саз буып еді,

Қара шаңырағым – ҚазМУ-ым менің.



Асыл шақтарым – сендегі сайран,

Бақытты жастық, балауса, қайран.

Шашуым-жырым, сол кезгі тойдан,

Қара шаңырағым...



Талабы барлар жүреді мұнда,

Мөп-мөлдір, қайнар, жүрегі тұнба.

Алтын ғасырдың жастарын тыңда,

Қара шаңырағым...





Пәк жүзіңді көргім келеді





Күлім төгілсе, есімің шығар ішінен,

Айнып қалдым ба, мына дүниенің түсінен.

Ақыл жоғалды, аспан шарабын ішіп ем,

Пәк жүзіңді көргім келеді.



Сен деумен ғана өмірім өтсін, сертім – ол,

Гүлдері ұшты, сағыныш құшты жер түгел.

Күйіп қалғандай, жырымды оқып, өртіме ел,

Пәк жүзіңді көргім келеді.





Сырлы әлем





Жаным бүгін мұңды аспан ерен.

Күліп жауды тынбастан өлең,

Материаға жүрегім керең,

Ей, сырласқан әлем!



Жапырағымды сусылдаттың менің,

Иләһи жырға қыршын боппын, дедім.

Жылап, күрсінбеппін, тегін,

Ей, сырласқан әлем!



Жанға құс тілі керек,

Ұшса, жарқылдап, ұшқыны бөлек!

Демеп жүреді інжу түстіні жебеп,

Ей, сырласқан әлем!



Жердің мыжыңына саңырау

Көктен көңілге қағып, қоңырау.

Бітер ме, жандағы аңырау

Ей, сырласқан әлем!





Қызғалдақтай алаулап





Іздегенім – мекеннің үстінде еді,

Қалықтатты төбеде құс-күн мені.

Ымырт-жырдың өртеді, ұшқын-демі,

Қызғалдақтай алаулап, күндер өтті.



Көл-сағыныш жер үстін алып кетті,

Жырым ұшты, - өлермен, жарып көкті,

Есімінде жүрегім жанып кетті,

Қызғалдақтай алаулап, күндер өтті.





Қуаныштың мекені





Бізге ынтық болған сен бе едің,

Бір сұлу күймен тербедің.

Айналам толған шөл, менің,

Қуаныштың мекені.



Саған жетуге жол ұзақ,

Жүрек күймеген жері жоқ.

Жырым – ел кезген, сері боп,

Қуаныштың мекені.



Аспанның астын жерсінбей,

Көзімнен төгіп, көл күнде-ей,

Алаула, жаздың өртіндей,

Қуаныштың мекені.





Ризамын шексіз





Жар үстінде тұрмын, күліп,

Жүрек қызғалдағын тіліп.

Сұлу ғұмырды сүріп,

Ризамын, шексіз, шексіз.



Кеудемде мөлдір көл шалқып,

Келдім, керуенімді артып.

Көкте әуенім қалқып,

Ризамын, шексіз, шексіз.



Кәусәр бұлақтан жұтып,

Өзіңді жырақтан күтіп,

Тұрсың, пердеңді тұтып,

Ризамын, шексіз, шексіз.





Көзім жомарт, жасы көл





Көзім –жомарт, жасы көл,

Түн сандығын толтырған.

Жүрек қанын басып өт,

Қызғалдақты сол қырдан.



Жас дегенім – сағыныш,

Мұхиттан да алапат.

Кеудемдегі жарылыс,

Жазылмаған жарақат.



Сабыр түбі – сары алтын,

Сары алтынды сен бердің.

Асқынғанда жарам тым,

Сені ойлап, емделдім.



Сенің жаның – жан ұлы,

Қалай жүрдім, тең көріп.

Адамзаттың кәмілі,

Рухым тапқан, сенделіп.





Жыр-шарап құяйын, достар





Әлемнің үстінен әлемге қарадым,

Рух бәрінен аяулы!

Орманның шашын жырыммен тарадым,

Жүрегім көп алған бояуды.



Сол бояу – әнімде, сол бояу жырымда,

Қызылы, жасылы, сарысы басымдау.

Толғауым – қобыздың қылында,

Күйлерім теңіздей тасынды-ау.



Ол берген муза ғой – жүректі тербеген,

Құпиясын ешкім де біле алмас.

Сезімім – гүл-нөсер, селдеген,

Жыр-шарап құяйын, достарға, отырған мынау мас.



Тербеліп кеттіңдер,

Сазыма, сағыныш құйылған.

Кеудемнен үздіңдер, шоқ гүлдер,

Сусында, жырымнан, көз жасы тыйылған...





Хош иісі аңқыған





Теңіздің толқынына жаным ұқсайды,

Самал жел жүзімді аймалап.

Қазір жоқ, көңілімде түк қайғы,

Есімімен жүректі бояп ап.



Қуанып жүрмін, айдалада айналып,

Алтыбақан тепкенде жүрегім.

Жырымның көлінде Ай қалып,

Бұлақ боп, сыңғырлап, күлемін.



Мен жоқпын, орнымда жыр қалған,

Әлемді тербетіп, бесіктей.

Хош иісі аңқыған қыр қалған,

Көреді оны, елім кешікпей...





Гүлдеген күндерім





Гүлдеген күндерім,

Жапырақтары тым жасыл.

Жаудырап жауып, түнде мұң,

Жаңбыр-жыр дала тыңдасын.



Қайда барсам да гүл өскен,

Жүрегімде ме, әлде ол?

Шығар ма, жасыл жыр естен,

Төсіңді далам, сәндеп ал!



Әне бір қырда қызғалдақ,

Көйлегі қызыл, қырдың бұл.

Ақында бүгін жүз толғақ,

Жазылмай қалған жырмын бір.





Жамалына, шіркін, жетсем-ау





Мына түннің бесігін тербеп отырмын,

Оның алдында диуана болған пақырмын.

Кетпейді менен адасып қалғыр, соқыр мұң,

Жамалына шіркін, жетсем-ау.



Теңіз жағасы, жалғыздан жалғыз қарадым,

Інжуге айналсам, қауашағымды жарамын.

Аққу жүрегім мұңайып салды, зар әнін,

Жамалына шіркін, жетсем-ау.



Сағыныш көлі мөлтілдеп жатыр, мөлтілдеп,

Мен түн боп тұрмын, сен Күн боп.

Мақталып жатыр, мақтаулы еді, көркің көп,

Жамалыңа шіркін, жетсем-ау.





Көгеріп кетті долы көл





Толқыған теңіз күйімді-ай,

Нөсер де бүгін тыйылмай.

Жаным сенделді, құйындай,

Көгеріп кетті, долы көл.



Самал да жанды жұлмалап,

Жұлдыз-жыр мида сырғанап.

Дүние, кетші сен, күл-жолақ,

Көгеріп кетті долы көл.



Қайғымды қайғы жапырған,

Түнімде тірі отырғам.

Дауылым желді сапырған

Көгеріп кетті, долы көл.





Жұпарын шашқан





Күлкі сыңғырын көрдім, көктемнің,

Өзіңді аңсаудың шерін шеккен күн.

Бақытты жанның күйін төккенмін,

Жұпарын шашқан гүл боп кеткенмін.



Жырымды оқысаң, жаның нұрланар,

Сусып, жүректе - күміс сырғалар.

Кеудеңде түнер, көктем-жылғалар,

Жұпарын шашқан гүл боп кеткенмін.



Сұлу саз іліп, жаздың төсінен,

Бұлбұл жырлайды, қалып есінен.

Бір сыр ұрлап ап, шілде кешінен,

Жұпарын шашқан гүл боп кеткенмін.





Сен салған сурет





Жанымның кептерлері ұшып жатыр,

Алысқа! Сонау алысқа!

Жапырақ-жырым үлбіреп түсіп жатыр,

Жерге емес, ғарышқа.



Тербелген терек сынды сезімдерім,

Таулардың гүлін шайқап, желге ұшырды.

Түндерде өзіңді ойлап, көз ілгемін,

Мұңды сазбен киінген көр, құсымды.



Өлмес жырдың дерті – сен, дауасы – сен,

Махабатты сыйлаған – құдіреттім!

Безіп бәрінен, тау асып ем,

Адастым, ішінде – сен салған суреттің.





Таудың көз жасын теріп





Таудың көз жасын теріп,

Жырыма гүл қылып өрдім.

Тербеттім, бесігін келіп,

Көлдің күлкісін көрдім.



Жылы тамшылап, көктен,

Жаңбыр жүректі жуды.

Жаным жалғыздық шеккен,

Қаңғыды орманда нулы.



Кеудем – жасарып тұрды,

Жасыл – тып-тыныш орман.

Жұтып осынша нұрды,

Жаным бақытқа толған.





Өзеннің жұтып, шаттығын





Өзеннің жұтып шаттығын,

Жапырақ малмандай болды.

Өртеніп кеткен отты күн,

Таудың демінде қалды.



Сағыныш селін құятын,

Жер іздеп, мұнда таппадым.

Көзімнің көлін тыятын

Тылсым бір, ғажап бақтамын.



Мүк тасқа шашып, моншағын,

Көл басты, бүгін, өксігін.

Төбеден жауған қарша мұң,

Мұңыммен бүгін жақсымын.



Толқынға жаным жуылып,

Күлкісін шашты, жырларым.

Жолға шығайын, буынып,

Сарғалдақ сыңсып, қырларым.



Жыр алып, көкке келем бе,

Біткенде жерде ән күні.

Қамалған рухым денемде,

Күн көзін іздеп, қаңғыды...





Мөлдір өзеннің досы боп





Мөлдір өзеннің досы боп,

Жүзімді шайдым, сырымен.

Жүректің мөлт-мөлт жасы боп,

Сөйлегем, қобыз тілімен.



Теңіз тостаған ішімде,

Төңкерсе, жерді жайпардай.

Дүние-қоңыз түсінде

Мекенге жүрмін қайта алмай.





Тілегім





Пәк өлке бесік тербетті,

Ішінде жаттым, іңгәләп.

Аралап, жаным жер-көкті,

Баспалдақтарға гүл қадап.



Әлемнің қарап үстінен,

Жасындай жаным дір еткен.

Тілегім – ұшқан құс кілең,

Інжулер төктім жүректен.



Жапырақтарым жайылып,

Жап-жасыл жырға айналған.

Жамандық мұзы ойылып,

Жұртында оның той қалған.





Жақұт





Талдың жапырағындай желбіреп,

Кеудем күлкісін ашты...

Ұштым, мөлдіреп, мөлдіреп,

Аспан жақұтын тосты.



Шүкірі шүпілдеп, қайнап,

Жүрегім жылжыды көкке.

Жалғыз қалдым айлап,

Жансыз жапан шетте.



Жасыл боп ашылған жүрек,

Ән шығарды бүгін.

Кетті – басымнан түнек,

Күліп – кеудемнен тамшылады шығым.





Жаным ыдысымнан шығып





Жаным ыдысымнан шығып,

Саған қуанып келер,

Алау гүл алып келер,

Сондай, сұранып келер.



Жаным ыдысымнан шығып,

Саған тасиды бәрін,

Өртеп, осы үйді жалын,

Мына тосын-ды, халім.



Жаным ыдысымнан шығып,

Саған қаңғалақтайды.

Мұңсыз таңдар атпайды,

Жейді жанды, көп қайғы.





Бұл тауда





Бұл тауда кеудемді көкке боядым,

Аспанның түсіндей болып.

Дүние – жоқ-ау, баяның,

Ішілмей, шербетім тұнып.



Бұл тауда ғажап арман бар,

Көкірегі қарсы айрылды ғой.

Сағыныш дерті шалғандар

Осылай қайғырады ма ой?!



Бұл тауда ғажап сырлар бар,

Қобыздың қылынан ескен.

Қан-қызғалдақ қырлар бар,

Жүректің жырынан өскен.





Қасиетті халқым-ау





Шаттығымның қайнарын жырым көріп, қуанды,

Мөлдіреген ойларым – алау таңда жұбанды.

Адастыра көрмеші, аңыраған құланды.

Қасиетті халқым-ау...



Салқын суға түсті ойым, сабырына сүйеніп,

Жанды жеген музаның жапырағына күйі еніп.

Тұрдым аурудан, болып едім, тірі өлік,

Қасиетті халқым-ау...



Гүрілдеген өзеннің дауысына тал құлап,

Сұлулыққа сұқтанып, ашылады ән-бұлақ.

Жырымды алып, өзіңе, келдім бүгін, жан жылап,

Қасиетті халқым-ау...



Көміп қойдым, өткенге күндерімнің жаманын,

Шарлап жүрді әлемді, рухым іздеп, тағамын.

Халқым, - деген үнімді көк туыңа тағамын,

Қасиетті халқым-ау...





Көтеремісің елім





Ей, гүрілдеген өзен,

Долданған жаныммен егіз,

Жүрегім шайқады теңіз.

Дүниені лақтырдым сағыз!

Көтерермісің, елім-қазағым.



Дауылдай болмысым бүгін,

Тасыған хал-күшім бүгін.

Шықтың ба, бармысың күнім

Көтерермісің, елім, қазағым.



Жағада бір өзім қалып,

Тасқынның мінезін алып.

Жыр алдым, жүрегім жарып,

Көтерермісің, елім-қазағым.





Оның әуезіне тіл жетпейді





Нұрдың әлемінде қалқыған әуен,

Көңіл тереңінде малтыған жан ем.

Мекен үстіндегі оған беремін сәлем

Оның әуезіне тіл жетпейді.



Өрлеп, көк кемесіне кешікпей келсем,

Жанды тербете берер, бесіктей көрсем.

Көтер, енді бүгін, жасытпай еңсем,

Оның әуезіне тіл жетпейді.



Шаттық оянып кетті, жоғарыда екен,

Жуындым, азапқа, содан ағарып өтем.

Көлдің мөлдірін алған жанарым екен,

Оның әуезіне тіл жетпейді ғой.





Жүрегімде...





Бәрі далбаса болды, жердегілердің,

Жылай бердім, ол жерде күлермін.

Өзіңді іздейтін – зердені бердің,

Жүрегімде ешкім жоқ, жалғыз нәрсе бар.



Шөлді жұтып қойғам, шөл емес ол да,

Құс қанатын жайған, дара емес ол да.

Жан қансырап ұшқаны – жара емес, ол да,

Жүрегімде ешкім жоқ, жалғыз нәрсе бар.



Күйіп-күйіп болған, қайғыға көңіл,

Апат алған жылды, айды да небір.

Жер – зынданы жеп-жеп, тойды ма, жебір,

Жүрегімде ешкім жоқ, жалғыз нәрсе бар.





Тосын жыр





Нөсерлеп, қайтадан жауын,

Дүниені жайпаған дауыл.

Шырыны дәптерге тамған,

Көкірегім – тілік бір қауын.



Ішінде пісіп, тандырдың,

Тағы да таңды таңға ұрдым.

Айдала, толағай тауда,

Өзімді ұмыт қалдырдым.



Ағын су – егіз боп саған,

Тулаған теңіз боп барам.

Аққудай, аңырап, ән сап,

Жағада жоқ іздеп барам.



Қамыстар сыңси береді,

Түсірген, мың күйге мені.

Тосын жыр тылсымнан келіп,

Жанымды тінти береді.





Жолың ашылсын





Достар қуанып,

Дұшпан басылсын!

Жаның жұбанып,

Жолың ашылсын!



Пәктер гүлденіп,

Пасық басылсын.

Сұлу түрге еніп,

Жолың ашылсын!



Бақтар көсіліп,

Дұшпан жер болсын!

Байлам шешіліп,

Жаның тербелсін!



Қызғаншақ өтіп,

Дүние жаңарсын!

Қаралық кетіп,

Көңіл ағарсын!





Жаһанға сыймадың-ау





Сексен дүниенің серісі – бұл жан,

Бақ пен тақтың да өрісі – бұл жан.

Екі әлемнің желісі – бұл жан,

Жаһанға сыймадың-ау!



Муза тербеген даланың төсін,

Самғап, терлеген, жаралым – осым.

Иеме ұшып, барамын сосын,

Жаһанға сыймадың-ау!



Кеудеме еккен гүлімді шашқан,

Азасын жегіп, түнімді тосқан.

Маралдай қуып, күнімді жосқан,

Жаһанға сыймадың-ау!





Әминаға





Зынданнан шығып, аңырып тұрмын,

Амалын істеп, бағынып, құлдың.

Қалғанда бүгін, артта қап, құрдым,

Самғайық енді, самғайық құрбым!



Торымды сипап, сыртынан енді,

Сонау көк жаққа, ұмтылам енді.

Кетеміз, қыспақ жұртынан енді,

Самғайық құрбым!



Көздің жасынан тау жасап едік,

Сиқырландық та, сан қасап едік.

Қайғыдан шексіз, қан-жоса ма едік,

Самғайық құрбым!



Сағыныш күйден шертер ек әнді,

Жүрейік, күліп, еркелеп, енді!

Жаратқан көтер, мәртебені енді,

Самғайық құрбым!





Ақыны болдым...





Өрттің ішінде жыр жазып отырмын,

Дерттің ішінде – дәруіш, пақырмын.

Ақыны болдым, заманы – ақырдың,

Ақыны болдым, заманы – ақырдың.



Қылуеттен шығардың, қапастан ер жетіп,

Кеудеме сыймаған жырымды көлдетіп.

Өтейін халқымның жүрегін тербетіп,

Ақыны болдым, заманы – ақырдың.



Елімнің еңсесін сөзіммен көтеріп,

Кеткенде бүгінде, төзімнен еті өліп.

Рухың жығылса – өлімнен бетер, ұқ,

Ақыны болдым, заманы – ақырдың.



Керуенге зәмзәм-жыр! Шөлдеген нәр алсын,

Көңілге гүл егіп, сазды әнім таралсын.

Алтын ғасыр кеп, махаббат оралсын,

Ақыны болдым, заманы – ақырдың.





Достарға бақыт тіледім





Әлемнің баспалдағында,

Бір тайып, бір шығып жүріп,

Мұңайып, күрсініп күліп,

Жасарып, құлшынып тұрып,

Достарға бақыт тіледім!



Тылсымның баспалдағында,

Бір құлап, бір тұрып барып,

Жүрегім жыртылып қалып,

Іздеумен ұмтылып, жарық,

Достарға бақыт тіледім!



Тылсымның тараптарында,

Далада босып жүр едім,

Гүл салған, ашып жүрегім,

Қайғымды басып күлемін,

Достарға бақыт тіледім!





Халқым, алдыңа келдім





Қуаныш теңізінде жүзгенім-ай,

Кеудемде сығылғанда сүзбе күн-ай.

Бұлт болып, боран айдап, күзде былай,

Халқым, алдыңа келдім.



Қараңдар, гүл киініп келгенімді,

Жүректің жыртығынан жол көрінді.

Тыңдадым, бүгін тағы шөлдегі үнді,

Халқым, алдыңа келдім.



Қыр ішін шаттық толы аралаппын,

Жүзімді алау таңда орап-ап күн.

Жырыммен өртке оранып бара жаттым,

Халқым, алдыңа келдім.





Диагнозы – Руми





Түсімде көп жыл ауырады екем,

Келіп, анам мен жаныма көкем.

«Қызымыз ұзақ қайғы шекті» ,- деп,

Сарыуайымға салынады екен.



Дәрігерді сосын, шақырды маған,

Көз жасын сығып, отырды анам.

«Мұншама дерттен солатын болды,

Қасиеті бар, ақын-ды балам».



Дәрігер келді, қарады мені,

Үйіңізге нұр толады», - деді.

Диагнозы – Руми! Шығыс ақыны –

Руми есімін таңады», - деді.



Жазылмас енді асқынып кеткен,

Ақындық берген, хош қылып көктен.

Анам мен әкем таңғалып сонда,

Қарады көзбен жас тұнып кеткен.



Мен содан бері ақын боп келем,

Өлең отына отын боп денем.

Інжу-маржандар теріп жүремін,

Теңіз түбіне жақындап терең.



Аққудың сазын тұнжырап салып,

Кеудеме аспаннан күн құлап қалып.

Өртіме күйіп, дүние төсі,

Бір қуанамын, мың жылап барып.



Румидің күйін мың кешіп жүрдім,

Ұшырып, іштен күлтесін гүлдің.

Халқыма беріп, нұр-қазынамды,

Өткізіп енді, жыр-кешін тұрмын.





Сазың төгілсін





Шашуын шашқан таң ба екен, мынау,

Бақыт келді ме, таусылып жылау.

Аспан жақ бүгін алаулап тұр-ау,

Сазың төгілсін!



Қайыңдар күліп, басын изейді,

Сағындық сенің әніңді, - дейді.

Сұлу армандар жаныңды жейді,

Сазың төгілсін!



Болмысың мынау жерге сыймаған,

Даланы тербеп, көлдеп күй-ғалам.

Тыңдаған жүрек жасын тыймаған,

Сазың төгілсін!





Атырауда





Ақ Жайықтың мекені,

Жайсаң жандар тұратын,

Көңілдің жоқ бөтені,

Сойып берер бір атын.



Жомарт елдің пейілі,

Неткен ғажап, ақ еді?!

Қашан келсең, мейлі,

Көңілі жыр-ән еді.



Салт-дәстүрін сақтаған,

Жөн-жосығын біледі.

Мен де арнадым әппақ ән,

Мәрт - олардың жүрегі.



Әнім шат боп шертілді,

Еркелетсе, бұл елім,

Ұмытқандай дертімді,

Сәбидей боп күлемін.



Күтіп тұр ма кезегін,

Қуаныштың таңдары.

Ақын боп ел кеземін,

Жырым алдан шам жағып.



Сендер аман болыңдар,

Гүлдестелер шашайық.

Күн келеді, жалындар,

Ақжайық, - деп, әнге басайық.





Нарынқұм





Нарынның құмы толағай,

Зарыңның үнін тыңдайды.

Тарихы сыңсып, қарағай,

Жел уілдеп, тынбайды.



Ғасырлар сырын жұтып ол,

Дертімен құмын суырып,

Киелі жырын күтіп ал,

Ыстығына берген қуырып.



Нарынның құмы – жұмбақ құм,

Қазақтың алған мінезін.

Бойында көшкен қоңыр мұң,

Боранмен жауып тұр өзін.



Исатай менен Махамбет,

Әруақты туған ел еді.

«Бере гөр, енді, батаң» ,- деп,

Соңынан ұрпақ келеді.





Жайық толқыны





Сіздер қарсы алдыңыздар,

Риза көңілдер бүгін.

Жырыма тамсандыңыздар,

Әнім – көгімде бүгін.



Бөлеп, құрметке мені,

Лайық болмасам дағы.

Жанның гүлдестелері

Гүлдеп, орасан бағы.



Иман тіледім, сосын,

Күй-ән төгіліп кетіп.

Тойлап, жүрегім көшін,

Күнге соғылып кетіп...



Жайық – жанымдай көрген,

Толқыны – асаулау еді...

Іздеп, он жылда келген

Сағыныш баса алмап еді...





Яссауи бабам





Хикметің жүректерді ерітті,

Әлем тыңдады.

Иманың не деген берік-ті,

Жанды шыңдады.



Қабыл ете гөр, тілегім саған,

Желеп-жебей гөр, Яссауи бабам.



Ғасырлар төрінде сөйледің,

Пәктікке үндедің.

«Ақырет – әз жанға той», - дедің,

«Нұрлыға нұр» - дедің.



Әр сөзің киелі, дарасың,

Қозғаған шерім.

Гүл егіп қояйын, бабашым,

Жолыңа сенің!





Көк ту





Көк туың көкте желбіреп,

Айбының асқақ болсын, деп.

Жеңісіңе, елім, елжіреп,

Қуанып еді, халқым көп.



Көк туың сенің мерейің,

Даңқыңды әлемге асырар.

Шашуымды шашып келейін,

Шаттықтан елім тасып ал.



Киелі ұрпағын мақтан қып,

Даналар тұрсын, батамен.

Қыз қуу, көкпар, шаттандық,

Қызғалдақ өскен жотамен.



Көк туың көкте шалқыған,

Қасиетті елім, нұрлы елім.

Шағала-жүрек, қалқып ән,

«Қазақ» деген бір тұлға едің.





Көңіл сарайы





Жыртығын көріп күндердің,

Жамауға соны отырдым.

Желге ұшырған гүлдер мың,

Үлбіреп кетіп жатырмын.



Дастанға сыймай, дәптерге,

Бозала таңға жүк артып.

Жоғымды іздеп, жат жерде,

Жапырақтарым мұнартып.



Теңіз түбіне қарасам,

Жасыл жүрегім көрінді.

Шеттеліп, жерден орасан

Лақтырдым, көкке төрімді.



«Менім» жоқ енді, жоқ бәрі,

Бар болған жаққа барайын.

Өртеп барады – шоқтары,

Лаулатып, көңіл сарайын.





Қуанып сонда жүремін





Аққулар маңы – көк шалғын көлдің,

Гүрілдеп аққан өзен мен селдің.

Жұпары аңқыған, гүл өскен белдің,

Жанында күліп жүремін.



Шілде түнінде, мөлдір шық ыршып,

Бұлбұлдар маңы – раушан гүл сыңсып.

Сазын тыңдайды, бар әлем тыншып,

Жанында күліп жүремін.



Алыста, күйбең, дүние-көштен,

Жанды аялар, самалды кеште.

Еліктер маңы – ерке жел ескен,

Қуанып сонда жүремін.



Тау ғұсыл алса, жаңбырға жылап,

Сарғалдақ самсап, бар қырға бір-ақ.

Мөлдіреп жатса, жаңғырған бұлақ,

Қуанып сонда жүремін.





Тілекшімін бәріңе





Жанымда жұлдыз түнеп кетеді,

Сұлулық деген – жүрек мекені.

Пәк күліп айтса, тілек жетеді,

Тілекшімін, бәріңе.



Сынақ көп, қандай күндер келеді,

Уақытша, жалған, жоқ қой дерегі.

Шайқатылып тұр, дүние терегі,

Тілекшімін, бәріңе.



Жоқ іздегендер – түйесін тапсын,

Қасиеттілер де киесін жақсын.

Адасқан жандар – иесін тапсын,

Тілекшімін, бәріңе.





Ғибрат





Күлкі отанынан шығып,

Үндемес үйіне кіргем.

Інжуді сандыққа тығып,

Арашаладым күлден.



Қылуеттің тылсымын көрдім,

Жүзіме нұрлар жабысты.

Жырыма гүл-шырын бердім,

Елмен егіліп табысты.



Жандар ғибрат алсын дедім,

Жазған жырларымды оқып.

Жан ыдысымнан нұр тамсын дедім,

Жүрек сырларын тоқып...





Қазақтың күйлері





Күйдің толқындарында

Жанның сөздері бар.

Таңның алау кездері бар,

Күннің көздері бар.

Көңілдің дауыл кездері бар.



Күйдің толқындарында

Көңіл шаттықтары бар,

Жүрек аптыққаны бар.

Найзағайдай жарқылдар

Жанның оттықтары бар.



Күйдің толқындарында

Қазақ көңілдері бар,

Жылап, егілгені бар.

Жүрек пернелерінен

Шарап төгілгені бар.





Жаз боп барсам





Жанымның симфониясын

Ойнап тұрған Ол еді.

Ол болмаса, қолымнан не келеді?!

Бір әдемі музаның

Бесігіне бөледі.



Шаттығымның айдыны

Аққу болып жүзе бер деп, шақырды.

Күн-теңіздер қайғылы,

Мұңын жойып, мұрақабаға отырды.



Сұлу түндер сыңғырлап,

Жыр-әшекей тағып алған мойнына.

Таң оянды, түнді ұрлап,

Жаным барып, тербеп жатыр Айды да.



Мәңгі өлмейтін жыр жаздым,

Жамалына мәңгі ғашық болған соң...

Гүлге шомылған бұл жаздың,

Әр жапырағын жырымменен таңған соң...

Жаз боп барсам, алдына Оның – арман сол!





Ей, ғапылдар, көзіңді аш





Дала, шіркін, жылайды,

Адамдары дүние қуып кеткен соң.

Жарық жұлдыз құлайды,

Тағдырындағы өмірі өткен соң.



Өкінішті нәрсе көп,

Жәһәннәмға жаман амал сүйрелер.

Шайтан үйін пәршелеп,

Ізгілігің қылыштай боп түйрелер.



Ей, ғапылдар, көзіңді аш та, ойға сал,

Бейнамаздың тынысы онда тарылар.

Иманды жан той жасар,

Мәңгіліктің азабынан арылар.





Қыз ұзату





Шуағыңды аямай,

Айналаңа төгіп тұр.

Екеуіңді аялай,

Ағайындар келіп тұр.



Ата-енеңді алтындай,

Алақанға салып жүр.

Жомарттықтан тартынбай,

Мейірімді болып жүр.



Жарығыңа ел жылынсын,

Бір-біріңе күн беріп.

Бірің – тау боп, бірің – шың,

Жүрегіңнен гүл теріп.



Балапаным – бал қызым,

Ашсын, Аллаһ, бағыңды-ай!

Ел алғысын ал, қызым,

Тілектері қабыл ғой!



Ырыс берер, алыңдар,

Тебіреніп, күй-далам.

Бақытты жан болыңдар,

Бірін-бірі сыйлаған!





Ханымы – қазақтың едім





Рухым қуанып жатыр,

Мен неғып жылап келгемін.

Жырым сұралып жатыр,

Оқып, қырат-көлдерім.



Күнім шықты ма, бүгін,

Бұлттар ығысып кетіп.

Жуылды жаудырап түнім,

Жүректе күн ысып кетіп.



Елім іздеді, білем,

«Құрып кетті» деп, мені.

Сары күздегі жыр ем,

Қожа – ақсүйек тегі.



Ханымы қазақтың едім,

Сөзім де өтімді болған.

Өтіп, азаптың елін,

Кезде – екінді болған.



Тұрдым, дертімнен енді,

Ауру айларды жығып...

Қапас – өртімнен өлді,

Үнім – айбарлы шығып...





Түркістан





Даңқы әлемді шарлаған,

Қасиеті – зор қалам.

Яссауидей бабамның

Әруағы жар маған.



Көзге сүрме құмдарың,

Қанатымды шыңдадың.

Әзірет Сұлтан жанында,

Тылсым үнді тыңдадым.



Еркелеп кеп, еліме,

Топырағыңды сүйемін.

Шақырасың, төріңе –

Түркістаным – киелім.



Кіндік қаным тамған жер,

От боп, жаным, жанған жер.

Ақын қылып, баласын,

Аламанға салған жер.





Күнің туады

(Күләнға)





«Рухты тазартар – бәлекет» - дейді,

Білемін, жүрек-жара, кеппейді.

Далаға кетпес, әрекет мейлі,

Мұңайма, Күлән, күнің туады!



Таңылған күнің арбаға сенің,

Үмітті үмітке жалғаған едің.

Толағайдай боп, толғанар едің,

Мұңайма, Күлән, күнің туады!



Қиынмен алған - жақұт қой, бар шың,

Өткізу ерлік – уақытты бұл шын.

Ақыретте сен – бақытты жансың,

Мұңайма, Күлән, күнің туады!



Сағаттарыңа ғибадат жазар,

Сауабың білсең, бәрінен озар.

Мәңгілік келіп, дүние тозар,

Мұңайма, Күлән, күнің туады!



Ән салып едім, жас жуды сені,

Көңіліңнің жосып, тасқынды селі.

Қара көзіңнің жас тұнды көлі,

Мұңайма, Күлән, күнің туады!





Аяулы сіңлім Розаға





Соңымнан ерген жалғыз қыз сенсің,

Жаның мөп-мөлдір, тұп-тұнық көлсің.

Баянды болып, бақытың келсін,

Аяулы сіңлім.



Көп көрдің дертін жалғанның мынау,

Жердің беті – толған бір мұң-ау.

Хикмет қой, бізге күлкі мен жылау,

Аяулы сіңлім.



Ұл бауыр бар ғой, киелі бәрі,

Бөлек отаны – үй, елі, жары.

Бізді бауырдың сүйеді бәрі,

Аяулы сіңлім.



Алыста тұрдың, жүдеп, жүрегің,

Қысыңның қарын күреп, күлемін.

Тілегіңді ылғи тілеп жүремін,

Аяулы сіңлім.



Жаның тылсымның сырына қансын,

Раббым, нұрын құлына таңсын.

Қос балаң қолыңды жылыға малсын,

Аяулы сіңлім.





Ата-анам





Балғын шақтардың күлкісін көрдім,

Ойыншықтардың түр-түсін бердің.

Сендермен бірге сыр-інжу тердім,

Ата-анам менің.



Ауырғанымда бірге ауырдың,

Шырынын тосып, бал мен қауынның.

Қадірін білдім, асқар тауымның,

Ата-анам менің.



Сендерден бізге - ақкөңіл келген,

Байлықтарым-ау, тапқан бұл жерден.

Орындарың болсын, жәннатта төрден,

Ата-анам менің.





Немерелерім





Жүзбеп ем күліп, толқында – бұлай,

Найзағай мінез – жарқындарым-ай,

Алтын ғасырдың алтындары ғой –

Немерелерім.



Көңілге гүлді егіп алдым ба,

Шуақты күннің шоғы да алдымда.

Бесікке күлкі төгіп алдым ба?

Немерелерім.



Сыңғырлап, үйге сүйінші келді,

«Жаңбыр – жырыңмен құйылшы», - деді.

Өздеріңмен ән-күйім бір еді,

Немерелерім.



Көргім кеп, тағы, күліп келемін,

Талымнан жеміс жұлып беремін.

Болашағыңнан үміттенемін,

Немерелерім.





Қызым мен балам





Жырыма шөлдер бұл далам,

Жазылды дертім мен жарам.

Мұңайсам, дем бердің маған,

Қызым мен балам.



Дүниеде мерейім болдың,

Түсіндей, мөлдіреп, көлдің.

Сендерге арқа сүйеп келдім,

Қызым мен балам.



Мұңымнан аршылып едім,

Тарлықта кеңшілік едің.

Өжет, өршілім едің,

Қызым мен балам.





Алматым менің





Алатауға арқасын сүйеген,

Қойыны-қонышы – күй-өлең.

Не деген киелі ең,

Алматым менің.



Жасылмен оранған жүрегі,

Шамдармен безенген түнегі.

Рухани жандармен түледі,

Алматым менің.



Алыстан ұмтылған бар адам,

Бойынан иман-нұр тараған.

Алыптай, әлемге қараған,

Алматым менің.



Медеудей шатқалы – мақтаны,

Елбасы үмітін ақтады.

Хош иісін шашады бақтары,

Алматым менің.





Алтын кілт





Бір тәтті әлем, бір сұлу әлем,

Ішіне кіріп, еркелеп келем.

Тоқып тылсымнан, кестелеп өлең,

Алтын кілт берді.



Қызғаныш мұнда жоқ екен деймін,

Мұнтаздай мөлдір жер екен, айдын.

Тылсымнан біреу – жоғалтып қайғым,

Алтын кілт берді.



Күніме күмбез жырдан орнатып,

Күтіп тұр екен, мұнда бір бақыт.

Қуанышымның селін парлатып,

Алтын кілт берді.



Тербеді жанды, бесігін тосып,

Көкірегімнің жасы мың жосып.

Алтын ғасырдың есігін ашып,

Алтын кілт берді.





Той болғалы жатыр





Моншақ жыр іліп, тылсым түніме,

Алып қала да күрсінді міне.

Алауынан бүгін қыршын-ды, жүрек,

Той болғалы жатыр.



Терезем бұлттан көрінбес еді,

Өзен боп аққан шерім кешегі.

Күтемін, жайлау жерінде сені,

Той болғалы жатыр.



Алтын ғасырды сағынып, анық,

Жыр-шамыменен жағылып алып.

Келдім, жасылымды жамылып алып,

Той болғалы жатыр.



Тұңғиығында жүргем, көміліп көлдің,

Гүл хауызында шомылып болдым.

Күн-көңіліңе соғылып қалдым,

Той болғалы жатыр.





Халқыма оралайын





Сұлулықтың суретін қарап қойдым,

Аспан жақтың сандығын тонап, кей күн...

Аламанға түсетін торы аттаймын,

Халқыма оралайын.



Аққу-жаным аяулы көлге түнеп,

Жұлдыздарым шашылып, жер бетіне.

Жыр-бесікте сәбидей тербетіле,

Халқыма оралайын.





Жаным шөлден





Жаным шөлден іседі,

Түк таба алмай кетемін.

Жапырағым түседі,

Соны басып өтемін.



Тапталмадым өзгеге,

Тағым биік болған соң.

Айналып ап, кезбеге,

Жұлдызды елге барғам сол.



Базарыма бал төгіп,

Бақ-шарапты сіміргем.

Қара жерде қанша өліп,

Хикметіне соның түңілгем.





Ақындар-ай

(Балғынбек, Айнұрға)





Ақын деген сондай халық-ай,

Жүреді ылғи оттай жанып-ай.

Сыңғырлаған сырғадай,

Жаны мөлдір жылғадай,

Ақын деген сондай халық-ай!



Аққу көлге сыймаған,

Ақын жерге сыймаған.

Кетсе, халқы қимаған, ақындар-ай.

Ей, киелі ақындар-ай!



Ақын деген сондай жандар-ай,

Жырлағаны нұрлы таңдар-ай.

Бойда қуат тасыған,

Жанын тербер асыл ән,

Ақын деген сондай жандар-ай!



Ақын деген сондай адамдар,

Ішінде оның – бүкіл ғаламшар.

Халқын ойлап, егілер,

Жаңбыр болып, төгілер,

Ақын деген сондай адамдар!





Келейін, күліп, алдыңа





Кәусар толқынына тоғылып,

Селсебил өзеніне шомылып.

Иләһи ән болып, төгіліп,

Келейін күліп, алдыңа.



Бақтың гүлі боп, үлбіреп,

Жерде шашылып, мың тірек.

Кеудемнен үзіліп, жыр-жүрек,

Келейін күліп, алдыңа.



Отым бар, қаусатқан тікенді,

Келмеске кетті, жұт енді.

Түнектің ауызы бітелді,

Келейін күліп, алдыңа.



Жандарға Күнімнен шоқ тасып,

Жерімнен көгіме қақпа ашып.

Тұрғандай, бір сұлу, бақ тосып,

Келейін күліп, алдыңа.





Үміт





Ғапылдың шамын жаққым кеп,

Харам шөлмегін шаққым кеп.

Жолына шаштым – жарықты,

Ақ тілегімнен бақ гүлдеп.



Жаратқан берген іліммен,

Жандарға сырға-сыр ілгем.

Гүл таратам, деп жүргенде,

Тікенге табан тілінген.



Алдамай мені, қу үміт,

Күндерді жұттым, у қылып.

Көтерер кез келер ме,

Құрбандығымды ту қылып.





Түсімде...





«Ей, теңіз жамылып отырған адам, -

Тез қайт, күн түс боп қалды», - деді түсімде.

Жүгіріп келе жаттым, сосын, жазылмай, жарам,

Әлдебір, табиғаттың ішінде.



Теңізге телмірген қалпымда едім,

Інжулері жаныма ұя салғандай.

Тылсым ішінде жер-отынан салқындап едім,

Жердегі түрім қызық – сормаңдай.



Түсімде – судың ағысы қатты,

Маған берген сынақ та – жан шыдатпайтын.

Өмірімді түгел шишадай шақты,

Рухымды тазартты – қамшылап қайғым.



Жаудыратып жуған, Ием ғой, білем,

Жауһардай болсам, арман не менде.

Жалғандықтың пердесін түрем,

Мына дүние – жалған ғой, пенде.





Ей, дауыл күндер





Ей, дауыл күндер,

Мені айдалаға тастаған.

Оның Жамалын бұлттан іздеген түндер,

Рухымды айыршы, топырақ-қоспадан...



Ей, дауыл күндер,

Басымды бәлемен шақтың ғой,

Жыр-шапанымен киінген түндер,

Жұлдыз боп, аспанға ақтың ғой!



Ей, дауыл күндер,

Көкірегімнің көлдерін үнсіз шайқаған,

Жанымды аямай, жылатқан түндер,

Өлмейтін өмірге әкелді қайтадан.





Өзіңе жету үшін





Көктемді кешкен жел болып, желіп келемін,

Алыстан қарап, сен мені «елік пе» , -дедің.

Сен үшін өмір сүрдім, енді өліп көремін,

Өзіңе жету үшін.



Орманды қуған өрт болып, лапылдап барам,

Жүрегімді сұрасаң, бақыл боп қалам.

Аршыны артқа лақтырып, жақындап қалам,

Өзіңе жету үшін.



Мұңды жанымды дүниеден суырып алдым,

Мақсаты – баю, шаңырақ-уығы бардың.

Кәусар бұлаққа күн болып, жуынып алдым,

Өзіңе жету үшін.





От берген маған, озып тудым ба





Жандар жылынсын, ғашық жырымнан,

Ұшып өтейін, асып тұғырдан.

Тағдырдың тосын сырын ұғынғам,

От берген маған, озып тудым ба?!



Жерге сыймадым, күл-талқан болдым,

Үміттеріме мың қалқан болдым.

Жыр хауызына інжулер салдым,

От берген маған, озып тудым ба?!



Өмірдің күреп, қарын да көрдім,

Қызғаншақтардың жолында болдым.

Дарынымның бұл - сорын да көрдім,

От берген маған, озып тудым ба?!





Вальс билеп, өлеңдерім





Вальс билеп, өлеңдерім,

Үйді айналды, шаттықтан.

Жемісін жырдың көрер ме едім,

Сүйіншіден аптыққан.



Мас болар ма ем, бақытымнан,

Дүниені тербетіп.

Шашыраған жақұтымнан

Діріл қағып, көл беті.



Сазымды аңсап, қырат күліп,

Сезім толып, шанағы.

Барлық гүлін үлестіріп,

Жаз есінен танады.





Әдемі өмір





Әдемі өмір – бір ғана келер,

Бір ғана келер, бұл ғұмыр.

Жалынды шоқта жыр жана берер,

Жастығым ғажап, нұрлы бір!



Жұпары кетпес, сұлу өмірдің,

Бал дәурен балын татқанда.

Жүзіне бұлдыр, бала көңілдің,

Гүлдестелерін жапқанда.





Сүттей ойымды





Дүние, сенде мен әлі жер басып жүрмін,

Жүрегім жалын, арманды лаулатып мәңгі.

Бірде гүл басып, бірде аппақ қар басып жыр күн,

Сүттей ойымды, дәптерге саулатып саудым.



Жамалынан аққан жарығы – әдемі мұнша,

Кеудемде саз көп, толқиды – теңізі ойдың.

Жап-жарық менің аспанға әлемім гүл сап,

Қаталдықты мейірімге, жегізіп қойдым.





Шаттық саумалы





Таң асықты, жүрек-түн бүлкілдеді,

Аман алып қалмастай бұл түн мені.

Көк аспанда жұлдыздар шоқ-шоқ болған

Сықылықтап шашылған күлкім бе еді.



Кеуде жанды, түнгі шам әлсіз одан ауладағы,

Қармен бірге сезімнің жаумады әні.

Бие-таңдар қуанып, құлындаса,

Сауылады шаттықтың саумалы әлі.





Аппақ бұлттар





Сұлу-сұлу жаз беттерін парақтап,

Тауысардай... аялда күн, суыма.

Тентек желдей ұшты мендік жан аппақ,

Шашылып ап, мамық бұлттар буына.



Сағыныш-ай, саз болды ма, шықпаған,

Көзін жұмып, тыңдайтұғын дала анау.

Тіршілігін, пенделігін ұқпаған,

Қалпымда мен көкке кетіп қалам-ау.





Өзіме ескерту





Көктем кешке қыдырудан қайтарған,

Жоғарының сесі еді.

Саз толғатып, жыр толғатып, шайқалған,

Сорым менің бес елі.



Күн сәулемді іздеймін,

Қалың бұлттың тылсымына малынып.

Мың гүлдерден кесте тіккен күз кейпім,

Күз кейпімнің зарын ұқ.



Сөзім жерге өтіп жатыр, білемін,

Ақындығым ерте мәз боп, күлмесін.

Әділ-қазы алдында ұстап жүрегім,

Қияметте өтпей қалып жүрмесін.





Қабығынан шырын тамған





Асау шағым арпалысты күйемен,

Алау таңды алау болып, сүйер ем.

Тең-тең болып, күйме келе жатқандай

Шаттығымды тиеген.



Қара көзі жәудіреген мойыл мұң,

Мойыл мұңды жұтып -жұтып, тойындым.

Жапырақ- жыр төгіп кеткен өмірге,

Қабығынан шырын тамған қайыңмын.





Тырнақтай болып...





Дүние – жалын алақанында

Лапылдап бара жатты ғой.

Сыздап тұрса да жара жанымда,

Көңілдің мендік ақтығы-ай.



Сынады бәрі, құрсауларымның,

Сынығын шашам құрдымға.

Ішінде – алып, жыр тауларымның,

Тырнақтай болып тұрдым ба.





Елік дәуренім





Жүрегім қазір дүрсілдеп,

Аспанда соғып тұрғандай.

Аяқтан тартқан күншіл көп,

Қақпанын жүздеп, құрған ғой.



Сүйкімді жүзі мөлдіреп,

Елік-дәуренім қашады.

Ақ шәлі - жырым желбіреп,

Бұлттардан сонау асады.



Гүлдерін шашып қырқадан,

Әніме дала жылайды.

Жүгірсем – қызыл – күл табан,

Қызғалдақ сорып, құлайды.





Көк гүлдерін кеудемнің





Не дауа бар, жанымның жарасына,

Сыр түнеген көзімнің қарасына.

Кеудем бүгін тазарды, армансыз бір

Шашып – шашып, жұлдызын даласына.



Жарқ еткізіп, қауызын қарашықтың,

Күнім менің – күркіреп, жаңа шықтың.

Көк гүлдерін кеудемнің жырым үзіп,

Көктеммен жарасыппын.



Аламанға жібермей, жетімдігім,

Қармақ қауып, балағын, өкінді гүл.

Теңізіне асыққан мына өмірім,

Күркіреген ұлы өзен секілді бір.





Жан дауыс





Дүниенің шалқып, төсінде,

Бұлт болып, қалқып кешінде.

Бір жұлқып кетпей, ғаламды,

Ұйықтап кетсем кешірме.



Тауларды қозғап, зарлап іш,

Қанатым көкке самғап ұш.

Күңірентіп дүние құрсағын,

Шығады, сұмдық, жан дауыс.





Әдемілікті жырлаған





Әдемілікті жырлаған,

Әдемі ақын мен болам!

Пендешілікке бұрмаған,

Көңілім – байтақ кең дала.



Пәк өлеңдерім сыңғырлап,

Періште күнін сағынған.

Бұлбұлын тыңдап, тұнжыр бақ,

Ұйқыдан тағы қағылған.



Ғұмыры қысқа, қызықтың,

Бал күндерді шектейді.

«Көзінен өткен жүзіктің

Жырыңды – сұлу төк», - дейді





Оятыңдар, достарым





Қоңыр сазды шертпе күй ме, түн үні,

Шашылды жыр – хрустальдің сынығы.

Құмырсқаға жасамаған қиянат,

Жан едім мен, мөлдіреген тұнығы.



Сұлулықты іздейтінім сондықтан,

Іздей, іздей, даусым әбден қарлыққан.

Аққуымды оятыңдар достарым,

Әуелемей, жатыр онда – қалғып ән.





Мекеніме көшкенде





Ей, дүние, тозағыңды кешкемін.

Қасіреттің қайығын да ескемін.

«Ақын» деген, бір алапат көштемін,

Мекеніме көшкенде күлейінші.



Ей, дүние – менсінбедім, тағыңды,

Түнге тағып, жүректегі лағылды.

Жасыл шамым жоғарыда жағылды,

Мекеніме көшкенде күлейінші.



Таусылар ма, іше беріп, у – бір күн,

Ертегіде жүргендеймін, мың бір түн.

Шөлді жерге төгіледі – жыр шіркін,

Мекеніме көшкенде күлейінші.



Бұл ғұмырым – қастандыққа құрбан боп,

Үміт – шөлмек қапияда сынған көп.

Жерсінбедім –жердің беті зындан – деп,

Мекеніме көшкенде күлейінші.





Шығыс ақындары





Бұл дүнині сұрағанға берді ол,

Көңілі пәк-сәбиді де көрді ол.

Мәңгілікке есі кетіп, байланған,

Жалғандықты таңдамайды, шерлілер.



Дертті жанын дертті ғана түсінер,

Қам-қайғыдан көкірегі ісінер.

Омар-Хаям, Руми, Хафиз халінде,

Муза – шарап, мас қылғанша ішілер.



Жайнамазды шарабына сататын,

Олар еді, - дүниеге жат ақын.

Жәннатқа да қызықпапты, дидар, - деп,

Жаны лаулап, қызыл күн боп бататын.





Қанатым қағылып қалып





Жүзімдей , бал – шырыны тамып,

Үзілді-ей, бүгін жүрегім налып.

Оқтарға тосылған еді,

Қанатым қағылып қалып.



Биікті сағынып, талып,

Оттарым жағылып қалып.

Қастықтың мыңын көрдім-ау,

Қанатым қағылып қалып.



Жаным бар – кір жұқпай қойған,

Дауыл күн – ұршықтай болған.

Жасымды ыршытты-ай, жалған,

Қанатым қағылып қалып.





Мазасыз ғұмыр





Өміріме менің өлшеулі,

Өлеңім сор боп, жабысқан.

Мазасыз ғұмыр теңселді.

Сорыммен солай алысқам.



Қырық жерден бөліп, денемді,

Бөлшектеп кетті, жан дертім.

Қаныммен жаздым, өлеңді,

Баса алмағасын мәңгі өртім.



Шағылып, жасын – шақпағым,

Дүниенің алдым, мазасын.

Он үш жыл жырым тоқтаған,

Тартқандай болып, жазасын.





Әдемі аққу мен едім.





Сұлу жырын тулатқан,

Айдын көлін шулатқан.

Әдемі аққу мен едім,

Сыңсып мұңды үн қатқан.



Жүрегі бар жырыма,

Тереңдегі сырыма.

Үңіле алса, сол бір жан,

Бөлене алса, нұрыма.



Інжу болған сырлардың,

Шоқтай болан жырлардың,

Қызуына жанарсың,

Сезіміңді сонда ұрлармын.





Сұлу болып





Сұлу болып жаратылған мен сорлы,

Қайғылы жас сорғалаған жүзінен.

Азабымның бұрымдарын қанша өрдім,

Қызыл гүл ем, қызығым жоқ, үзілем.



Сұлу болып, жаратылған бейшара,

Өзгелердей өмір сенде болмады.

Менен алыс зымыраған ой-шана,

Жырым да ұшты, менде ештеңе қалмады.



Бұл дүниелік бақыт маған бұйырмай,

Қымырандай азабынан сіміргем.

Тәңірі берер, ақыреттік сыйындай,

Сол үміттен мен жоқ, сірә, түңілген.





Жаз отаны





Жан жыласа, күн сәулесін өрейін,

Қанжыласа ыстық жырды берейін.

Қысылғанда, жүрек – сені жұбатып,

Бұлақ суын мөлдіретіп себейін.



Саз отаны – сұлу жанның ішінде,

Жаз отаны – ұйықтасам, түсімде.

Еш мекенге сыймадым-ау, гүрілдеп,

Өзендейін, тасып кеткен, күшім де.



Гүлдеп, көңіл, гүлін төгер жер іздеп,

Толқып, күйі, көкірегім теңіз боп.

Сұр боп кеткен дүниеден безініп,

Жырым жүрер, түсіп кетер шоқ іздеп.



Жалғаныңнан жалыққаным сұмдық-ау,

Тажал -Заман – күнді ұрлаған түн мынау.

Әлем-жәлем дүниенің ішінде,

Аққу салған әніңді іздеп жүрдім-ау.





Ойға шомған жыр





Ауруымды алып кетер, бір күні,

Қайғы оты жанып кетер, бір күні.

Бәлкім біздер, жан шығармыз бақытты,

Шаттықпенен оятады мұңдыны.



Ей, мылқау күн – дымыңды да шығарма,

Қаралығыңды кеудеңнен сығарда.

Аспан-жердің арасында дамылсыз,

Ойға шомған жырыңды жұрт ұғар ма.



Ей, сорлы бас, кім түсінер, халіңді,

Жырларыңды жалмап алған жалынды.

Махаббаттың самалы тұр, тербетіп,

Таң сахарда бұлбұл салған әніңді.



Суық жерде кешті ме екен, жырың сыз,

Мәнді ме екен, өткен күндер, тынымсыз.

Қызыл-сары жапырағын шулатып,

Ақын-сазгер жүріп өткен сұлу күз.





Халің сенің мынау





Ей, жынды болған күндер,

Мұңды болған түндер.

Үзіледі кеудеден,

Алаулаған гүлдер.



Жерге сыймас қалпым,

Жарқыраған, жарқын.

Сыңсып кеткен, саз боп,

Сыбызғы боп әр күн.



Ей, жасындайын көңіл,

Теңіздейін төгіл.

Гүл жуынсын күліп,

Жаңбыр болып, себіл.



Бұл бір хикмет түн-ау,

Жүректе үнсіз жылау.

Аспанды іздеп жүрген,

Халің сенің мынау.





Қаңбақ жүгірді сереңдеп





Баз кештім, бейуақ, өлең жоқ,

Гүлдерден өртенген белең боп.

Қаңыраған көңілі қуылып,

Қаңбақ жүгірді, сереңдеп.



Аңырадым боздап, далада,

Ем таппай, жүрек, жарама.

Сұлуланғысы кеп, ғашық түн,

Айдан сырға таға ма?



Жүрегім шайқап, мұңдарын,

Елде жоқ бір ән тыңдадым.

Бесікке бөлеп, тербетті ол,

Нәресте жырдың құндағын...





Мәңгі көрейін





Азалы жаным көп азап шеккен,

Шерлі сандықтан інжуін төккен.

Бұлтымды жауғыз, тау асып кеткен,

Жамалыңды мәңгі көрейін.



Мәңгілік мекен, тұрағыма барып,

Жәннаттың жасыл құрағына барып.

Қуанышымды қынабынан алып,

Жамалыңды мәңгі көрейін...





Жасыл жүректі көктем





Көл жайылып, төсек болды, құраққа,

Тып-тыныш, мөп-мөлдір.

Тыныштықтың күйі тұнды құлақта

Жасыл жүректі көктем бұл.



Сұлу сырғасы сыңғыр-сыңғыр боп, ақ қайың,

Жасанып күтті, тойын шын.

Гәуһар әлемге гүл боп, үзіліп тоқтайын,

Жұпарым шат боп, жайылсын.



Түндерім оянды, көркем, көзін ашып,

Жүрек көктің сарайына тығылды ғаріп.

Жердің қақпасынан сезім асып,

Ғаршы алаңына жығылды барып.





Иілген қайың





Алатау гүлді көйлек киіпті бүгін,

Сұлулығына бұлттың есі жоғалды.

Рауан таң қуанышынан балбырап түнім,

Тұманы сейіліп, ағарды...



Арадай ызыңдаған базарды жаратпай,

Көгімде жүрем, жырымды жетектеп енді...

Құбылаға қарай иілген қайың садақтай,

Жапырақтарын зекетке берді...



Бұлақ бозарып, жер бауырына тығылды.

Қызарған талдың сыбдырынан жыр төгіледі...

Қызмет қып маған, тау көтерді жүгімді,

Өзені шерімді жұтып, егіледі...



Сәмбі тал жаулығын сүйретіп,

Бұрқаққа қарай иілді...

Бұлбұл көкекке жаңа әнін үйретіп,

Тыңдауға шақырды, тиінды...



Бақ іші саз тыңдап, көңілді,

Адамдар тынышын бұзбаса...

Көктем кеп, қатал қыс шегінді,

Қарағай жап-жасыл, жүз жасап...



Ғұсыл алып, нөсер жаңбырдан,

Алмалар аппақ болып салыпты...

Жүгі ауыр, шыға алмай, алдымнан,

Қалың арша тың тыңдап қалыпты...





Сіміріп көлін





Шарабын шашып, сезімім

Мас күйде аспан аунады.

Мен бір қыз едім, көзі мұң

Қызғалдақтан бүгін аумадым.



Сіміріп, көлін тылсымның,

Сиқырын ұрлап, ертектің.

Түн болып, тағы күрсіндім,

Жыр болып, үнсіз шер төктім.





Жәудіреп жүзің





Қызғалдақ сезімің сұлу түске еніп,

Көктемің келді ме, уыздай толқып?

Жәудіреп, жүзің, жүзім түстеніп,

Бұлақ жасарар, сыңғырлай шалқып.



Қайың шалқып, сырғалар таққан.

Өзен сарқырап, түз үнін жауып.

Жадырап келдің, жылғалар жақтан,

Қуанды жазым, өзіңді тауып.





Дүниені қара мұң ба қаптаған





Дүниені қара мұң ба, қаптаған,

Сені ұмытып, жоғалуға жоқ шамам.

Қаны тамған, тілінгенде шоқ, табан.

Кезім бар ма, сені іздемей тоқтаған.



Кезім бар ма, төгілмеген өлең боп.

Өзің жаққа еліктей боп, елеңдеп.

Қара көзің қайғым болды, қайтейін,

Сұлу сазды тыңдап едім, сенен көп.



Домбырамның ішегінде сазды үнің,

Сазды үніңді сағынамын, жазды күн.

Жүрегімді күй билейді, ғажайып,

Күйім – сенсің, маған қолың соз, күнім.



Әнім – сенсің, жырым – сенсің, жалғызым,

Алауыма арбалса ғой, жан-жүзің.

Өміріме бір қуаныш сыйлашы,

Онсыз да бұл қасіретім қан-қызыл.





Сенен безіп





Мен бір ғаріп, сенен безіп, жас жұтқан.

Күн парағын өксуменен тауысты-ақ.

Мылқау тасты жуындырып, мастықтан.

Жылап жатыр, сарқырама, дауыс сап.



Сәмбі талдың шашын тарап, суық жел,

Моншақ-моншақ жасын төкті, бұлт оған.

Ғашық қана махаббаттың уын ішер,

Түсінбейді, таңданады, жұрт оған.





Қуанышым менің





Сұлу гүлдей, шық тамған жапырағына,

Райхан жұпары шашылды, атырабыма.

Сені жоқтап, тау бүгін аһылады ма,

Қуанышым менің.



Көктем келді, жасылға жанын малып,

Сері дүние күй шертті, сағымданып.

Жүрегіңнен шашылды, лағыл жарық

Қуанышым менің.



Бұлақ тұнды, сезімі мөлт-мөлт етіп,

Сылқым әуен сыңсыды шектерге өтіп.

Алтыбақан жырымыз көк тербетіп,

Қуанышым менің.



Түндеріңе ай болып, жарып кіріп,

Жырға айналып, жылдарда зарықтырып.

Гүлдестесін кеудеңе тағып тұрып,

Қуанышым менің.





Алтын ғасыр бесігі





Күн шығып енді, батпаймын, - дейді,

Дос та табылып, сатпаймын, - дейді.

Зардың жасы енді ақпаймын, - дейді,

Алтын ғасырдың бесігі келді.



Бақ келіп, енді кетпеймін, - дейді,

Ұзақ жыладың, шоқ кейпің мейлі.

Енді көл жасын төкпеймін, - дейді,

Алтын ғасырдың бесігі келді.



У біткенді енді ішпейсің, - дейді,

Зынданға енді түспейсің, - дейді.

Қайғы-қазанда піспейсің, - дейді,

Алтын ғасырдың бесігі келді.





Мына жер





Ғаріп бұлбұл, боздама, гүлді сүйсең, белгілі,

Баз кештім, деп, бейуақта қаша берме... Жер жылы.

Жер – Жүсіпті зынданнан патша қылып шығарған,

Кемел қылар шерліні.



Зулейханың нәпсісін талқандаған мына жер,

Ақынсың деп, Біржанды арқандаған мына жер.

Дарындарын өлтіріп, қарындарын көтерген,

Бақ орнына өзіне сор таңдаған мына жер.



Төлегеннің сыртынан оқ атқан да мына жер,

Шәкәрімге сол оқты боратқан да мына жер.

Алтын ғасырды сұрап, құрбандығын ұсынып,

Сәжде қылған, тәубе етіп, Жаратқанға мына жер.



Ғашық Мансұр Халлаждың басын шапқан мына жер,

Ақан атын өлтіріп, қасын жапқан мына жер.

Ақтабан шұбырынды қып, «Елім-ай»-ын зарлатып,

Шиедей қып, көзінің жасын жаққан, мына жер.



Қасіреті, қайғысы - қара батпан мына жер.

Шертпе күйі шертіліп, күй боздаған мына жер,

Мұқағали, Шәмшіні сыйғызбаған мына жер.

Сәкендерін қаматып, «Желтоқсанды» зар етіп,

Терілерін сыпыртып, жиі тұздаған мына жер.



Абылайын, батырын көтеретін мына жер,

Су тасқынға, апатқа еті өлетін мына жер.

Құрбандығы – қойнында... Азабынан Рухы –

Жетілетін мына жер.



Қойнындағы байлығын көлдететін мына жер,

Қуаныштан көз жасын селдететін мына жер.

Исламабад ғұмырды бастан кешер, жәннәттай,

Алтын ғасыр бесігін тербететін мына жер.





Нұқтың кемесі





Қайғы ұрлап, жердің қабырғасынан,

Ақын кеудеден жалын жосыған.

Көре алмастықтан көр қазып қойып,

Сыйпамайды ешкім, дарын басынан.



Қателіктерім сан ұрып, көп күн,

Қызылдығына таңылып шоқтың.

Нұқты кемесі – пәктік мекені,

Алтын ғасырға аңырып жеттім.



Нұқтың кемесі – аман қалғандар,

Нұқтың кемесі – ызғар сорғандар!

Алтын ғасырдың қонағы болар,

Иман гүлімен бүршік жарғандар.





Дүниеден өттім өткінші





Жалаңаяғыма тас кіріп,

Меккеге енді барайын.

Көмейіме мұңды жас тығып,

Қабылдап, сертін алайын.



Жерімнен шығып – үйінді,

Алламды енді іздейін.

Қобыз қопарған күйімді,

Жапырағын шашқан күздейін.



Жайнамаз төсеп далада,

Дала боп өзім жылайын.

Рухым қағбада қала ма,

Жанына келіп, құлайын.



Өзімді қояр жер іздеп,

Аршыға келем, көп сыңсып.

Жүректің жасы теңіз боп,

Дүниеден өттім өткінші





Ақын деген – тым қызба





Ғаріптіктің есігінде жер етесің Сен мені,

Махаббаттың бесігінде тербетесің Сен мені.

Ыстық теңіз көзден бүгін жер күйдіріп, көлдеді

Рухым көрген, сұлулықты Сендегі.



Махаббатың бесігіне бөлегенде тұрғызба,

Жаны ғашық болғаннан соң, жымыңдайды жұлдыз да.

Жер-дүниені жырыменен жалмап алар жалмауыз,

Ақын деген – тым қызба.





Саған қуды ма, білмеймін





Қызғалдақ күндерім қауызы үлпілдеп,

Ұшып барады, Өзіңе қарады.

Мыстан дүние күледі, күңкілдеп,

Жалғаннан салып, сарай.



Сарайын лақтырып, кетіп барамын,

Көркіңді көретін күн жақын деп.

Дүниенің дуалынан өтіп қарадым,

Есі жоқ ақын боп.



Сенің сұлулығыңа есі адаспағандар,

Адам емес қой! Кім деймін?!

Мені арасынан аластағандар,

Саған қуды ма, білмеймін...



Оларға кінәлі, жексұрын болдым,

Ғашықтығым үшін мені бөлетін шығар.

Сұлуланатыны кешқұрым көлдің,

Саған ұқсағысы келетін шығар.





Алқызыл гүл едім мен





Сені сағынғанымнан, Аллам,

Қан ақты жүрегімнен,

Алқызыл гүл едім мен.

Ең сұмдық жырым едің,

Мен жоқпын, бұл өліммен,

Өзіңе тірілемін.

Төгілді күлім менің,

Өзіңнен алыс қылдың.

Тісінде барыс күннің,

Туралдым, тілім-тілім,

Самалмен жарыстым мың.

Теңселіп бүгін түнім,

Шырқырап теуіп жатыр,

Жүрегім құлын жырын.





Елімнің даналары





Елімнің қариялары –

Жанарында отырар мұң түнетіп,

Көзінен күлкі кетіп,

Аузынан сөйлесе – маржан тамып,

Шықтай боп, жыр дір етіп.



Елімнің дариялары –

Көсем сөздің сандығын құлыптаған,

Иманын ұмытпаған.

Соларды көріп, айығып мешелімнен,

Тұсауым кесіліп, жүріп барам.



Жастарға бағдаршам боп, жанып-өшіп,

Аузын ашса, аппақ боп, қары көшіп.

Елімнің даналары – сұраңдар оларды,

Қазіргі халі нешік?!





Қазағымның қасиеті





Қазағымның түңдігі-ай,

Қоңыр күйін тыңда, оның, жылайсың,

Домбыраңның ішегін зар бұрайсың.

Кең даланың боздағы ғой, бұл қазақ,

Елім үшін қызмет етер, Күн-Ай үшін.



Қазағыма бақ қонғаны – бір ғажап,

Тәңірі де көңілі ақ құлға жақ.

Әншілері – бұлбұл, ақын – перзенті,

Таң ақтарып, түн төңкеріп, жыр жазад.





Жазықтыны жазалар жоғарыдан





Бір төгілсе, көз жасы қына болар,

Жыласа, теңіз болып, жылап алар.

Нардай шөксе, жардай боп қайта тұрар,

Қазақтың қасиетін кім ала алар?!



Ей, бүлікші, келдің бе, жан алғалы,

Адам деген ар кәні, санаң кәні?

Қазақтың рухын ешкім көмген емес,

Дүние дүние боп жаралғалы.



Жайқалғанды үзетін сағағынан,

Сор сыйлайды, өзгеге жабағы жан.

Жаратқанның сотынан құтылмайсың,

Жазықтыны жазалар жоғарыдан!





Жаңа көктем





Жер болғаным жетпей ме, сорам ақты,

Сыртымнан сыпырды да, жала жапты.

Жырларымнан алуан гүл егіп ем,

Қатыгездер солдырған қара, бақты.



Нәзік жанға бермеді, неге тыным,

Жаратқан жазықсыздың жебе, күнін.

Білмеді олар, жауыздық жер жастанып,

Жаңа көктем қайтадан келетінін.



Күннің көзін қызғанды, көлегейлеп,

“Мына қыз дарынды екен, шегедей боп“, -

Деді де, тас лақтырды... Білмеді, бірақ,

Қайтадан ұшарымды жебедей боп.





Қара көлде





Қараңғыны қайта-қайта тінтідім,

Оян, адам, деп жыр жаздым, жыртып үн.

Әзіл-қалжың, дүниенің ләззаты

Мына қауым соңында жүр, күлкінің.



Қарын байлар, қатыгездер төрде боп,

Ғаріп біткен батып жүрсе, шерге көп.

Жер астынан айғайлар ма өліктер,

“Жазаңды көр, бір сәтке деп, көрге кеп“...



Құтырқы әуен, әзіл сөзге жерік боп,

Бұл ғасырдың сахнасында дерт көп.

Жердің беті – жын-ойнақ боп кетті ме,

Ардан безіп, шайтандарға серік боп.



Жер емес, біз тұрғынымыз, мәңгі үйдің,

Үнін тыңдап, үзілемін, зар күйдің.

Оянатын күн туды ғой, қазағым,

Қара көлде мұңды аққу боп қалғимын.





Жаңбыр





Түн түнегінен сал жырым ағып,

Құйрықты жұлдыз болар ма?

Рухым сыймады-ау, ол мұңым – алып,

Мұңымды тонап алар ма?



Қара орман жайып, шашын қайғыма,

Ай сұрап келді көңілді.

Аспан үстімізден жылауын қойды ма,

Кестелеген бұлты сөгілді.





Тылсым ішіне тұнып кірейін





Жынды жапырақпын, тонай бер, мені,

Мұңды атыраптың арай ғой көгі.

Шетке шығып ем, қарай ғой, - деді,

Тылсым ішіне тұнып кірейін.



Теңіз үстінде тырна боп ұштым,

Сырлы бір қонды, сырға кеп ұшқын.

Үңілмес, терең, жырға көп ешкім,

Тылсым ішіне тұнып кірейін.



Жұлдыз айналды жанымнан менің.

Нұр шырайланды, жалындап едім.

Ұлпа қар болып, қалыңдап едім,

Тылсым ішіне тұнып кірейін



Жоғалған заттай, бағалы болып,

Қобызым күйге сағағы толып,

Кемемді күттім, жағаны шолып,

Тылсым ішіне тұнып кірейін





Мақшар таңында нұр боп тұрайын





Себеттен түстім, сүзіліп бүгін,

Жүректен қызыл үзіліп гүлім.

Теңіз-тәспіде жүз, үміт-түнім,

Мақшар таңында нұр боп тұрайын.



Сезім аспаным қыран ұшырып,

Көңіл- ауламның құрағы шығып.

Жүрек жөргегін жылады сығып,

Мақшар таңында нұр боп тұрайын.



Есіміне Оның есімді беріп,

Көздерден қорғап, көшімді беріп.

Нөсердей аяр, жасымды көріп,

Мақшар таңында нұр боп тұрайын.



Қиянатына үйреніп алғам,

Алдай алмайды, сый беріп жалған,

Сыңсыған сұлу күйге еніп алғам,

Мақшар таңында нұр боп тұрайын.





Көктегі үйім





Ей, аспан, сенің арманың бар ма,

Жердің алқасын тағынып алғам.

Саз толқытады, орманым зарлап,

Көктегі үйімді сағынып қалғам.



Ей, Аршы, сенің тілегің бар ма?

Шәһиттерге көлеңке болған,

Ертең еритін – жүремін, қар боп,

Кетем қуанып, сенен де жалған!



Жәннәтті емес, Иемді аңсадым,

Дидарын көрсе – есім қыршын-ды!

Ей, жер, жоғалшы, сенен шаршадым,

Көкті қозғалтып, бүгін күрсіндім!





Жанымды жылатпай алғын!





Су сыбдырласа, мөлдіреп көлде,

Жүзімді өпші, желбіреп кел де.

Самалыңменен аймала мені,

Сағынышымды елжіреп көр де.



Күйім ағады, шанақтан боздап,

Көңіліме қара, баратқан саз боп.

Алдыңа сенің аңырап келем,

Жапырақтарын боратқан жаз боп.



Сыңғырлап күлген бұлақтай болдым,

Шілде түнінде құрақтай тоңдым.

Жәудіретіп жуып, сыйлап қойғанмын,

Жанымды енді жылатпай алғын!





Жүрегім гүлден көрінбей





Бір қуаныштың самалы есті,

Тербетті арман, жағаны кешкі.

Бақыттың мініп, қайығына кеттім,

Тұман күндердің базары өшті.



Жүрегім гүлден көрінбей тұр-ау,

Нөсер жыр құйды, селімдей бір-ау.

Көңілімнен Күнді шығарып едім,

Жасарды құрақ жерімде-ей мынау.



Шаттықтан тау да жарылды бүгін,

Жел қуалады зарымды бүгін.

Жасағаным-ау, жанымды шешіп,

Мен саған бердім, барымды бүгін.



Өлім – қуаныш, өзімді алсаң,

Тек сені сүйген сезімді болсам.

Қазынаңа қосып қояр ма екенсің,

Қаңқылдатып жыр- қазымды барсам!





Әзизім саған үнім жетер ме





Теңіз шулайды, тұңғиық шеттен,

Жаным жылайды, дүние тепкен.

Нәпсім тұншығып, нардай боп шөккен,

Әзизім, саған үнім жетер ме?



Айнадан көріп, асыл өлкемді,

Көтердім күліп, жасыл желкенді.

Көруге ынтықпын, жүзің- көркемді,

Әзизім, саған үнім жетер ме?



Перделеріңе шырмалып жүріп,

Тылсым жырыммен ұрланып, ығып.

Бұлттың көшіне сұрланып кіріп,

Әзизім, саған үнім жетер ме?



Тәркі боп қалдым, өзім де бүгін,

«Сағыныш» деген сезімге күлім,

Төгіліп бітті... Көз ілме, түнім,

Әзизім, саған үнім жетер ме?





Сен не деген пәк едің





Мөлт-мөлт тамған інжуден алақаным ағарды,

Түн де бүгін ұялып, сұлу шамын жағар-ды.

Мөлдір қалғып алуға, дүние ісін доғардым,

Сен не деген пәк едің?!



Гүлдер үнсіз үлпілдеп, есіміңді жаттайды,

Тұңғиық Ай телміріп, пәрәнжісін жаппайды.

Ғашық еді әніме, самал неге соқпайды

Сен не деген пәк едің.?!



Таулар жеңіл дем алып, тынысымды тыңдайды,

Жүрегімде сыздайды, ешкімде жоқ, бір қайғы...

Күліп тұрып, жылаймын, көріп пе едің, мұндайды,

Сен не деген пәк едің?!





Пешенеме Күн жазылған





Пешенеме Күн жазылған,

Алауынан күл боп өмір сүрдім.

Бас айналған бақытты жазымнан

Хикметті хужраға кірдім.



Оның жалынынан өліп кетіп,

Өзімді таба алмай, аспан кездім.

Раббым әлемдегі ең көрікті етіп,

Оны жаратқанын сездім.



Сосын, жүрегім тоқтады,

Оның қолына ұстатып тұрып...

Жырыма жұрт күйді шоқтағы

Мажузи махаббаттан жанғанын біліп...





Тәубемнің бесігінде тербетші





Жүрегім гүл ашып, жұпарын аңқытты,

Көгілдір бір әлем қыранын қалқытты.

Қасірет ішінде қазынам шалқыпты,

Тәубемнің бесігінде тербетші мені.



Жоғалған шаттығым ол жақта жүріпті,

Жыласам, рухым күліпті.

Есі жоқ көңілім тылсымға кіріпті,

Тәубемнің бесігінде тербетші мені.



Азалы сағыныш берген ол құлына,

Қобыз ішек күй қосып, жүректің қылына.

Көз жасын құямын, қайғылы жырыма,

Тәубемнің бесігінде тербетші мені.





Сағыныштан солдым





Жас домалатқан жүрегім менің

Нұрға белшесінен батып алды.

Сағыныштан солған бұл өңім менің

Батқан күннің алауында қалды.



Ұлпа қар жапқан шыршадай болдым,

Жапырағымды сілкісе жырлар ұшады.

Алдыңа сенің күн санай келдім,

Тостағанымнан төгіп құсаны.



Шілде хұжрада күнім шығады,

Бәйшешек көңілім жұлынсын саған,

Таусылған күні шыдамым,

Өзіңе қарай жұлдыз боп ағам!





Махаббаттың әлди-әуені





Тентек өзеннің мінезін тастап,

Мөлдір бұлақтың түсін ұрладым.

Тастарға шыққан мүк үстін жастап,

Тауға шағады, құлың мұңдарын.



Гүлдердің жүзін самал өпкенде,

Қамыстар күліп, басын шұлғайды.

Бауырымменен өксіп жеткенде,

Өзіне Ол мені жақын қылмайды.



Кәуәптің иісі түнді шолады –

Жүрегімнен шыққан иіс еді ол!

Өртеп тұрады, мендік моланы,

Махаббаттың әлди-әуені сол!!!





Иләһи сыр





Түнгі самал ма, терезені соққан,

Гүлдің жұпарын әкеліп тұр ма?

Қоржынынан ақ қар ақтарып ақпан,

Шашқаны оның иләһи сыр ма?!



Тұман түнді тастап, шығып барамын,

Шатырына Оның! Басым жоқ қазір!

Есімді алды, құрып барамын,

Есім кірмейді, білемін, әзір!



Сұлу бір сәтте сыңғырлап тұрмын,

Үнімді өңгерген Ол өзіне!

Босағасына Күнді ұрлап кірдім,

Алтын боп көрінейін деп, көзіне!



Жүрек-құмыра бал жырын төкті,

Шашыма гүл өріп, тақты Ол менің.

Мөлдіреп тұрған жүрегімді өпті,

Есім Иемде! Ештеңені көрмедім!





Жетім жыр





Кірпігіме Күн тамды,

Қызыл алау тау ішінде албырап.

Бұлақ жынды бұрқанды,

Сәресіде музамды ішкен таң жылап...



Басы айналған қамыстың,

Алабөтен сыңсығаны-ай, бүгінгі.

Кеудемдегі зар-ұшқын

Қаз боп сөйлеп, қалдырмады түгімді.



Көл көгеріп, суықтан,

Қалшылдайды, қайғы ісіріп толқынын.

Махаббаттан туып таң,

Жөргегінде жетім жыр боп балқыдым.





Жұлдыздан алыстап барамын





Жанымның мозайкасы мың түске құбылды,

Қайда төгемін, бұл түнді, шығынды?

Жоғалтып алдым ба, жер деген ұғымды

Жұлдыздан алыстап барамын.



Сұлу гүл шолпысын шашады еңіреп,

Хош иіс басады төңірек.

Күйдіріп көркіне мас қылып, көңіл-от,

Жұлдыздан алыстап барамын.



Таулар да оянып, гүл-бүршік жарғанда,

Сері-өзен қамыстың шырынын сорғанда,

Орман да басынан айырылып қалғанда,

Жұлдыздан алыстап барамын.





Жасыл ұшқын





Жасатым жылап, рухым күледі,

Қаңтардан сұлу гүл теріп.

Оянып алған сырлы жүрегім

Тылсымнан шошып нұр көріп.



Сұлу дәуреннің шолпысы ма екен,

Сыңғырлап кетті жүрегім.

Жаңғырып тұрған жан түсі ме екен,

Жасыл ұшқын боп күлемін.



Тау көзін жұмып, берді самалға,

Аймалап мас боп, қаңғы, жел!

Ғашық мен де мәңгі Жамалға,

Барарым енді мәңгі жер.





Адам боп тумай тұрып-ақ





Жанды қуырдым, қайда қоярмын,

Көргендер шошып қалғандай.

Періште түсіне оны боядым,

Сұлуланып кетсін армандай.



Түн моласына денемді қойдым,

Қабірге пәк боп кірсін деп...

Киімін жуып терең бір ойдың,

Жүрекке айналдым дүрсілдеп.



Шулы жер, сенен жерінгем, білсең,

Адам боп туылмай тұрып-ақ!

Нұрлы жыр-жарыма телінгем, білсең,

Уақытша уақыт бұл уақ.



Қорқыттай жырым қашты өлімнен,

Киелі аққудай көп сыңсып.

Барлық күніме аза телінген,

Жыламаған күндер кетсінші.





Керуенім





Құпиямды өткізіп, қызыл күннен,

Тылсым желмен көгіме көтерілдім.

Мөлдір моншақ болып ем, үзілдім мен,

Арасында у қосқан шекеріңнің.



Жасырынған түндегі жарық сұмдық,

Жанып кете беремін Есіміңе!

Жоғалып жалған ішін зарықтырдық,

Керуенім қозғалды көші міне.



Долы дүние асылған мойыныма,

Жанып кетті тек сені ойлап едім.

Түкірдім бұл дүниенің ойынына,

Орыным бар, бір ұлы тойда менің!



Ием, сенің көңіліңе жағармын ба,

Шоққа қақтап отырмын жүрегімді.

Тәубе есігін торумен ағардым да,

Өрт өлеңге өңгердім түнегімді.





Сары күз





Әуен жазады, бал-шырын түнім,

Жырыма төгіліп, бар шырын бүгін.

Еріп сезімнен қар-шыңым бүгін,

Сағыныш түсті сары күз келді.



Жапырақ шулап, Сайран көл жақта,

Күйіп қалғанда, қайран жан шоққа.

Күнім айналып, ойраннан отқа,

Сағыныш түсті сары күз келді.





Жүрек жетігені





Жүректің жетігенін Ай тартып отыр,

Қасқырдай ұлып қарап ем оған.

Рухым барады жай қалқып ақыр

Жете алмас көкке санамен адам.



Дүниенің долы шашынан жұлып,

Итке лақтырғам, жесін, аямай.

Ием де жіберді, қасынан қуып,

Шақырады, сенем, сосын аялай.





Көкжиек





Есігіңе жету үшін күл болып,

Сайранкөлге шашып келдім өзімді.

Сағыныштан сандырақтап, мың өліп,

Көкжиекке байлап қойдым көзімді.



Жүрегімде жыртық үміт-орамал.

Мақшар таңда миым сен деп ағады.

Ғашық жанды самалыңмен орап ал,

Ғашықтықтан басқа оның жоқ әні.





Жанымды алып





Әзизімнің ауылына қараймын,

Қанды жасым қарақаттай домалап.

Сәулесіне сырға болып, арайдың.

Қызыл ымырт Сайранкөлді жағалап.



Түн жұлады бытыратып гүлімді,

Жасыл жүрек жапырылып басылып.

Қылын үзіп, қобыздайын үнімді

Жер тірлігі таптап жатыр, ашынып.



«Аза» деген ақындардың досы ғой,

Шаттығы бар, ақыретте жасырын,

Көз-айдыннан қызыл жаңбыр жосып ой.

Жасты жырға тоғытады ғасырын.



«Жындыхана» жер- мекенде нең бар- ей,

Дүниені менсінбедің, не етейін?

Барлық пәле шырқыраған жанда ғой,

Жанымды алып, Жаратқанға кетейін!





Ерке ақынды





Көкірек бүгін көк өзен ісінген,

Қош, қамыстар, қош, бұлақтар, қош, қайың,

Мына түнде еркін самғау үшін мен

Дүниені ұйықтатып тастайын!



Жүрек үні, сұмдық, одан шошиды,

Алау гүлдер албыраған жолымда.

Муза басқан, тұмандатып, осы үйді,

Мас боп жырым, тұман күйге малынба.



Ерке ақынды елі іздеген, ерте емес,

Нұрға оранған жыры бар деп, ғайыптай...

Қобыз болып, үнге оранған шер тегеш,

Айдалада тербетілген қайықтай.



Сағыныштан сары моншақ тізгенмін,

Сұлу ғасыр мойынына тақсын деп,

Сытыр-сытыр сырғаларын үзген мұң

Жұлдыздай боп жүректерге ақсын деп...





Әлдилейді ол әлемнен бір әуен





Күй жылайды, пора-пора жасымен,

Айдалада, қайда жүрмін осы мен?

Жан шырқырап, бұл ақымақ басымен,

Әлдилейді ол әлемнен бір әуен.



Қызыл таудың баурайында қызыл жыр.

Толастамас тау шетінде ізім бір.

Жапырағын сауылдатып күзім кіл,

Әлдилейді ол әлемнен бір әуен.



Жерлік емес ән келеді құлаққа.

Жасыл сурет салды бүгін құрақ та.

Көкке қарап жүрек талды бірақ та,

Әлдилейді ол әлемнен бір әуен.





Сақыпжамал ақын қайда тұрағың





Қылқобыздың көкірегі ісінді,

Қанаттарың сынап көрсін, күшіңді.

Жер бетінде жерде жоқ,көр,түсіңді,

Сақыпжамал ақын қайда тұрағың?



Дүниенің ісін айтар, адамдар,

Тәңірі берген сенде Рух бар, қалам бар.

Қара жерде не бар бізге алаңдар,

Сақыпжамал ақын қайда тұрағың?



Жыр жазасың, қанды жүрек, қызғалдақ,

Үміт - жібін жүз үзіп ап, жүз жалғап.

Самғап ұшсаң, соңыңда тау құз қалмақ,

Сақыпжамал ақын қайда тұрағың?



Құпияңды түн-тылсымнан табарсың.

Дүр-орамал дүниені жағарсың.

Мәңгіліктің кілтін қолға аларсың,

Сақыпжамал ақын, қайда тұрағың?





Сары түске боялып, дайын тұрған





Мөлдіреп, мазам кетті арғы жаққа,

Бұл жерде риязат пен зарды жаттап,

Топырағыңнан шығуға асығасың,

Тазара алмай нәпсіңнен сорлы батпақ.



Базарына қызықпай, елең етпей,

Ана өмірде Дидар бар, кереметтей.

Ием-ау, дүниеден безіп кеттім,

Сенен басқа ешкімді керек етпей!



Жыр асырап, мойнымда қалам жүгі,

Бұл ақынның өтті оймен тәмәм күні.

Балапандай көңілді бауыздайды,

Зұлмат-дүние, қасапшы, мамандығы.



Мөддір шық ұшсам дейді, ыршып талда,

Күн-сұлу Жанарында кіршік бар ма?

Бақбақтай боп тоналам қауызымнан

Жүрегім Иемді іздеп тұншыққанда.



Қызғалдаққа шомылдым, сайын қырдан,

Шолпы тақты, қып-қызыл қайың жырдан.

Жапырақ жүрегімді жұлып алды ол,

Сары түске боялып, дайын тұрған...





Рух самғауы





Тылсымға шомдым, тәкаппарлығым үгіліп,

Үнсіз маржанды сүзіп ап.

Саған келемін, қос тізем енді бүгіліп.

Қанды жасыма жүзіп ап.



Сен сағындырдың, жүректі жеді алау Күн,

Махаббатымның мұңына кіріп, жылындым.

Қызғалдақ жасқа боялған қызыл жалаумын,

Шырын қауындай тіліндім.



Пердеңді жаптың үлбіреп сыртта мен қалдым,

Жабырқау құлмын, жағаны кезген мың түн боп.

Бақытты әлемге бақытты жыр боп таңдалдым,

Күнді кисем де күлкім жоқ!





Гүл жаңбыры





Гүл жаңбыры жауғанда жүрегіме,

Бұлт жырларым бұлдырап, кезді ырысын...

Бұлбұл болып, қыдырдым, гүл еліне,

Сыңғырлатып сезімді, сазды мүсін!



Бұзық бұлттар Күн күлкісін мың ұрласа

Күн сезімді ашайын, құлып сөзді!

Сары жапырақ жүрегім сыбдырласа

Дүние құлағыңды аш, жұмып көзді!





Бала қыран





Қызыл жапырақ жүректің қанындай боп,

Дала төсін жабады, жауып бүгін.

Алау түсті ақшам да жалындай боп,

Тағы өтті ме, қатері көп, қауіп күнім.



Тау төңкеріп, гүл көзін, қарай қапты,

Шық төгілді, аспанның жанарынан.

Таң оянды, көкжиекті арай жапты,

Анаңнан ажыра енді, бала қыран!





Күз жанары





Маржан көңіл мұз ішінде мөлдіреп пе,

Мөлдірімді жырыма берейін көп.

Күз жанары қадалды шер жүрекке

Сағынышыңның түсін бір көрейін деп,



Жадыраған жайлауда жүрсем, - деймін,

Кеудеден кететіндей, жүрек ытқып.

Ағараңдап, аспанға кірсем, - деймін,

Асылыма жырымды білезік қып...





Тал көйлегін жуады





Көз ілмедім, көңілімді бөліп, жыр-ой,

Дүниенің у екенін ұмытайын!

Қаладағы көлеңкем тоңып жүр ғой,

Тауға әкетіп, гүлге орап жылытайын!



Өзен суы өксікті ағылдырды.

Тал көйлегін жуады желбіретіп.

Аппақ суда арман жоқ, шомылдырды,

Інжу, ақық, маржанды мөлдіретіп...



Күйдіреді кеудені бір тау шоқтар,

Гүлдестесін көңілім орап жатыр...

Жүрегімнің пернесін жыр-саусақтар

Музасымен сыңсытып теріп жатыр!





Қобыз ішек





Қобыз-ішек күңіреніп, зарлап ал да,

Айрыл сосын, рухымнан үзіп денем...

Қуаныштың мақамы арғы аралда,

Қайығымен қайғының жүзіп келем.



Сары өлке самалымен сүйді мені,

Жасымнан моншақ- жырым түзілер ме ей?

Күн сүйкімді қылықпен күйдіреді,

Қобыз ішек мендегі үзілердей!





Қызыл жапырақ жүрегім





Жер-зынданда зарыққан үнім сөніп,

Жарыққа пырағымды жетелейін.

Қызыл жапырақ – жүрегім жырын төгіп,

Күрең таудың көңілін көтерейін.



Күлкісі мына өзеннің гүрілдеген

Сұлу терек тамырын жалаңаштап.

Алау гүлдер бүр атып, дірілдеген,

Жұпар шашты, есінен тана бастап.



Жағалай тал, сап-сары тал ішінде

Жапырақтар шуылдап жылап жатыр.

Сыңсыған бір үн қостым, қамыс үнге

Қамыс көңілін көктетіп бұлақ жатыр...





Бағасына қарамай





Әр түн сайын көгіме қайта берем,

Тоя алмай, сол әлемнің сазына түк.

Теңіз сырын самалға айтады ерен,

Інжу толы тереңін қазына қып.



Есімімен кестелеп, қиын күнді,

Түн тәніне жүректегі өтіп жарам.

Дүние—арзандаған киім сынды,

Бағасына қарамай өтіп барам!





Талдағы моншақтай





Жаным мынау дүниеден алшақтардай,

Жүрек соны сезімтал, байқап отыр.

Майда жапырақ талдағы моншақтардай,

Сыбдырлатып, жел оны шайқап отыр.



Найзағайдың түсіндей жарық әнім,

Көкжиектен көрді оны таң жұлынып.

Жасағаным, өзіңе анық халім,

Сенен келген нұрыңа жан жылынып.





Көгереңдеп жылайды





Гүл жүректі қайғыма бояп, иен,

Қашып жүр,қаңғалақтап бақыт менен.

Кемел сөйлеп, көгімнен оятты Ием,

Бозарған ақ таңдай боп, атып келем!



Рухымның рақаты бар, сездім ерен,

Жылағанда жүрегім солқ-солқ етіп.

Күн құлады, кеудеме, кездім әлем,

Қызыл көйлек көңілім желп-желп етіп.



Жер күміс, аспан алтын, алтынданам,

Топырағым сыңғырлап, кемелденсе,

Періштедей үлпілдеп, жарқыл қағам,

Сұрапыл жыр, жел соғып, сенен келсе!



Жамандығым Күн-отта жанып кетші,

Күй шашылды, құсалы шекте борап.

Жанымды жағалаудан алып кетші,

Көгереңдеп жылайды, көкке қарап!





Сары талдың туысы – біздің жүрек





Тереземнен тізіліп, жауын ағар,

Мұң-өзенге шомылар, Күн су болып.

Жаңа ғасыр келгенде тауып алар,

Су түбіне шөгейін, інжу болып!



Боз далада киіктей жосып, жыр- мұң,

Қобыз күнге шерімді ағызғанмын,

Тылсым сәтке тостаған тосып тұрмын,

Сіміріп ап, сүтінен Абыз-таңның!



Риязаттар - шаттық па, ана күнде,

Теңізінде жалғанның жүздім жүдеп.

Біздің жүрек – бесіктегі бала мүлде,

Сары талдың туысы – біздің жүрек!





Қараңғыда хикмет бар





Теректердің сөйлескен естіп сөзін,

Жасыл бояу жағылды, жүрегіме.

Жасыл болып, бүр атар, өстіп сезім,

Өзен тісі ақсиды, күле-күле,



Аппақ судай көңілім сырғып ағып,

Тоқтамады, құдай-ау, қайда барар?

Баратыным Иеме бір күн анық,

Қалай жүрек бұл жерде жайлана алар?



Гүл қалдырып, соңыма жүріп өткен,

Ауыр тартсын, иманмен таразылар!

Айғайламай жырлайын, қылуеттен,

Қараңғыда хикмет бар, баба ізі бар!





Екі өзен





Бұл ғұмырым мұңымен көрікті енді,

Тағдырыма тосасың, білеп қамшы.

Қар секілді, жаныма келіп қонды,

Кемелденген өлкеңнен жақұт тамшы...



Мына жалған- нәпсісі семіз жалған,

Ұшар едім, қысады атыраптар.

Екі өзеннің арасы- егіз талдан,

Жапалақтап жауып тұр, жапырақтар...





Таудың шашы – қызыл рең





Таудың шашы – қызыл рең,

Күреңденді тал біткен.

Күн батқанда жүзімнен

Ақшам болам, қалғып мен!



Шапағымда шер тұнған,

Кебін соған боялып...

Махаббатқа бәлкім, шарпылған,

Мақшар таңда оянып...





Бір сұлу таң





Сағыныштың сапарында,

Сені ғана жоқтармын!

Бір сұлу таң атарында,

Жылауымнан тоқтармын!



Сен дей берем, Ием, сен деп,

Жетім жүрек мұңайды.

Жаңбырлы түн жырым көл боп,

Терезелер жылайды.



Сені іздедім, сеңмен ағып,

Аңыраған өзенде.

Аққу мұңын көлге шағып,

Ақшам түскен кезеңде!



Сол бір нұрдан жаратылдым,

Сол бір нұрға барамын!

Қан сорғалап қанатымнан

Қара түнде қағамын!



Сұлу жүзің тұнған әлем,

Тұңғиығы - жұмбақ-ау!

Қасірет қой, жынданар ем,

Хабиб, сені тыңдамау!!!



Басым қойып, жылап алсам,

Раузаңа бір келіп.

Сол жерге өскен қына болсам,

Аяр ма едің бір көріп...



Жасымды ішіп, гүлдер өсті,

Жұпары аңқып, қырмызы.

Күн - өмірім түнге көшті,

Салауаттан самсап жұлдызы!





Жаным сені аңсайды да тұрады





Мүк үстінде серуендеді су моншақ

Гүл албырап, секілденді күлгін шоқ.

Сүмбіледе сұлуланды, сүмбіл шақ

Жаным сені аңсайды да тұрады.



Жібек судың жақұтына шомылдым,

Бұлбұл үннің бақытына көмілдім.

Рақатын татпай қойдым өмірдің,

Жаным сені аңсайды да тұрады.



Шыршалардың шуылына жоғалдым,

Жасыл түске жуындым да ағардым.

Сағыныштан сыңсып, сарай салармын,

Жаным сені аңсайды да тұрады.



Ұлпа қардың бейнесіне өтермін,

Тек өзіңе арналады шекер күн.

Есіміңді пәктеуменен өтер күн,

Жаным сені аңсайды да тұрады.





Сағыныштан сағым кезіп барамын





Көл-төсектің ар жағында Күн кірпігін жұмады,

Таудың түнек тұманы.

Бір хикметке орап алды жұманы,

Сағыныштан сағым кезіп барамын.



Сабағымнан үзердей боп, самал жел,

Дария едім, дала- дала жағам көр!

Қан жырымды ал, ей дүние, бағам бер,

Сағыныштан сағым кезіп барамын



Жасыл шөпке моншақ шашты бұрқақтар,

Батқан күндей алаулады жыр- шоқтар.

Жүрегімді мөлдіретіп, мұң қаптар,

Сағыныштан сағым кезіп барамын



Қалың мүктен тастар шапан жамылған,

Мақта бұлтқа мазар болып соғылғам.

Ыстық- ыстық жыр ыршиды шоғымнан

Сағыныштан сағым кезіп барамын





Көше қаңбақ





Ақ бұлт ботадай боздап еді,

Бояп алды көйлегін тау жасылға.

Тасын оның бұл қайғым қозғап еді,

Тебіренді терегі жар басында.



Самал келсе жапырақ сыбырласты,

Жылама аспан, жырыма, жасың төгіп,

Мені нұсқап жұлдыздар жымыңдасты,

Көше-қаңбаққа жарып ем, басым соғып...



Ақжаңбырға ақжем боп жуынайын,

Самұрықтай боп, сағымды жарармысың!

Толған Айдай толықсып, туды Айым,

Ана әлемге кіргізіп алармысың!





Жоғалған кезде





Ұлып жылаудың сипатын берді құлына

Қасқыр бекер таласпасын оған.

Жер- тікенде қанатым жұлына-жұлына

Иеме жоғалған кезде барам!



Адамнан қаштым, адам боп жаралып тұрып,

Жүрегім қан-қызыл дария болған.

Хикметінің аралына ағарып кіріп,

Құсалық дарағына ілініп қалғам!



Дүниенің дидарына қарай алмадым,

Жүрегім жидіді бәрінен.

Жырымның жөргегін орай алмадым,

Жылаған таңғы сәріден!





Махаббат қана сөйлесін





Адасқан қаздай қаңқылдап, жалғанның жырттым

жейдесін,

Дүниеде жоқ бір ән тыңдап, түндерім маған кейімесін!

Мына дүние бос қауашақ, махаббат қана сөйлесін,

Махаббат қана сөйлесін!



Пасық жандардың бағынан аулаққа кетіп қыдырдым,

Ендігі қалған жарты дем, саясына көктің жүгірдім!

Інжу-Рухымның көзімен райхан әлемге үңілдім,

Махаббат қана сөйлесін!





Сағым болып кеткенмін





Тау бұлттарын шығарып салып тұрды,

Солқылынан сай- сала шымырлады.

Мың азапты өткізген қалып нұрлы

Өткір болды, қырандай тұғырдағы!



Сарқырама тоқтамай сырын шашты,

Жас теректің бұтағын шомылдырып.

Жылатты, боздап-боздап жырым тасты

Зарлатты сырнай сазын соғым қылып...



Сары болып сөйлейді дала біткен,

Сағынышқа боялып, күз дегендер.

Жүзімді мәңгілікке қаратып мен

Сағым болып кеткенмін, іздемеңдер!





Ғашықтарға жалған дүние тар екен





Жүрегімде от жанады, қалай оны өшірем,

Қанды жастың қызыл түсі тамды маусым кешіне.

Мыстан сынды долы жерге лақтырды несіне?

Ғашықтарға жалған дүние тар екен!



Жәннатқа да қызыққам жоқ, сұлу Дидар тұрғанда,

Жуынамын, көз-қаныма, дүние атты жылғаңда.

Есік ашшы, Құдіреттім, мынау сұмдық құрбанға,

Ғашықтарға жалған дүние тар екен!



Көңілімде қызыл алау, жарығыңа қыршынмын,

Жалғыздықта жалған кешсем, аяулы боп

жүрсін мұң.

Қасіретті қарағай ем, мың көктедім, мың сындым,

Ғашықтарға жалған дүние тар екен!





Мәңгіліктегі мекеніме





Көл-дүниеде өксіп жүздім, жасым қалды көрінбей,

Жүрек бірақ, қурап кетті, шөл даланың шеріндей.

Түнгі жырлар азынайды, топан судың селіндей,

Мәңгіліктегі мекеніме кетіп барам асығып.



Әнге айналдым, азабымды асыл дүние шешіп ап,

Ей көз жасым, көктем суғар, қандай тулап,

жосып ақ.

Жырым сөйлер мен өлгенде, жер дүниені басып ап

Мәңгіліктегі мекеніме кетіп барам асығып.



Бұл дүниеде түк қалмады, алатындай ақылға,

Астын-үстін болып кетер, қопарылып жақында.

Ақан-сері сынды болдым, оққа ұшты атым да,

Мәңгіліктегі мекеніме кетіп барам асығып.



Сапарыма сағым жылап, сері дала мұң шекті,

Қан жоса қып жаралады, қамыс қиып, тірсекті.

Қызыл-күрең көңілімде, тау-тау болып құм шөкті,

Мәңгіліктегі мекеніме кетіп барам асығып.



Көлеңкемді күндеп кей жұрт, Күн астына сыймадым,

Домбырамның іші өрт боп, шашып жатыр кұй-жалын.

Дүниеден жоғалғанша өксігімді тыймадым,

Мәңгіліктегі мекеніме кетіп барам асығып.



Жан қабығы алынғанда, сыздай берер көкті іздеп,

Жапырағым алаулайды, қызыл күрең шоқ күз боп.

Жазалы үнім шырқырайды, Жан Иеме жеткіз деп,

Мәңгіліктегі мекеніме кетіп барам асығып.





Көктемсің бе сен





Көктемсің бе сен, бұл келген күлімдеп бүгін,

Қанаттарымнан шашылды, күлім боп жырым.

Қуануға да қорқамын, жұбануға да,

Есімін айта беремін, дірілдеп ділім.



Жүзін көрсетпей үлпілдеп, үлбіреп перде,

Шанақтан шықты, шұбырып, бір түнек терме.

Есігін қақшы мөп-мөлдір тамшыға айналып,

Терезесіне жаңбыр боп, сіркіреп көрде...





Жанымды бөліп әкетші





Жасыл алаңның жанынан бақбақ ұшады,

Жабырқау кеште жағаға атпа, құсаны.

Қызыл алмасы сыңсыған, баққа құсадым,

Жанымды бөліп әкетші, жаралы жерден.



Тыныштық тұнған әлемнен, тұмар тағамын,

Киелілердің еліне құмарта ма әнім.

Солқылдап піссем, күнбағыстай сынар сабағым

Жанымды бөліп әкетші, жаралы жерден.





Періштеге ұсағым келді бүгін





Түн алаулағанда жапырақтарым ашылды,

Тұңғиық теңіз-маржаның мөлдір шашылды.

Алдыңа келдім, гүлдестеге орап шашымды,

Періштеге ұсағым келді бүгін.



Ай жылағанда, сүтін төгіп ап кеудеме,

Азамнан шешіп, алып кетпедің беу неге?

Ішеді күнім, шырын су қосып шерге де,

Періштеге ұсағым келді бүгін.



Жер-көктен қашқан қобыз-өмірім қоңыр-ды,

Қазы қаңқылдап, күз жырлар бүгін аңырды.

Сырымды ашатын сүйкімді қылып, Тәңірді,

Періштеге ұсағым келді бүгін.



Қып-қызыл таңда қанатым нұрдан лаулаған,

Боздап барамын, не болды деймін, оу, маған?

Сезімім жылап, тәтті сәбиден аумаған,

Періштеге ұсағым келді бүгін.



Құс жолындағы қисық іздерім қызық бір,

Жүрек ішінде шілденің жаны шыжып тұр.

Көлге тастадым, моншақ мұңдарды үзіп бір,

Періштеге ұсағым келді бүгін.



Сұлу жүзіңе сұқтана қарап, тоймаспын,

Өзімді жоқ қып. Өзіңе жетпей қоймаспын!

Тұман жүзіммен таудың үстіне жайғастым,

Періштеге ұсағым келді бүгін.



Көгілдір пердең үлбіреп ұшты саусақтан,

Естен тандырып, күлкімді күлкің қаусатқан.

Жетім жұртыма «сағыныш» деген жау шапқан,

Періштеге ұсағым келді бүгін.



Айдай толықсып, ажарың келсе қасыма,

Боялып үйім, көзімнің шие жасына.

Алдыңнан шығам, бақ тәжін киіп басыма,

Періштеге ұсағым келді бүгін.





Алтын ғасырға асықтым





Күндердің орамалдарын

Жасыммен жуып, мөп-мөлдір

Болашағыма еккем жыр,

Келер деп, асыл көктен бір,

Алтын ғасырға асықтым.



Жылдарға жаным жұлынып,

Тоңған жемістей ұрылып,

Өлтірмей мені бір үміт

Алтын ғасырға асықтым.



Жіліктей шағып, кеудемді,

Сағыныш-жебір жеуде енді.

Жоғалтып алып, беу, немді,

Алтын ғасырға асықтым.



Тоғытып алып, азаға,

Жердің тозағы тоза ма?

Дүниеден жаным оза ма,

Алтын ғасырға асықтым.



Шанаққа тығып, өртімді,

Қобызда күйім шертілді.

Тірілтті, қайта өлтірді,

Алтын ғасырға асықтым.



Жырыма отым көсеу боп,

Құлап түскенім нешеу, көп.

Бақытты бір күн, мешеу боп,

Алтын ғасырға асықтым.



Бір мола болдым, жыры жоқ,

Сырқат боп, Күннің күлі боп,

Сап-сары талдың сыры боп,

Алтын ғасырға асықтым.





Тылсым бақыт





Мұң-егізім, жыр тамақ берем оған,

Тылсым бақыт жазғансың неге маған?

Ажалынан өлмейді ғашық біткен,

Сағыныштан қансырап өледі адам.



Рух бергенсің, рақатын таба алмаған,

Әр күнін жалған мүжіп соры алдаған.

Бұл ақынды ешкім де ұнатпайды,

Дүниенің адамы бола алмаған.



Тіршілікті тікен деп, баса алмадым,

Дұрыстарға өзімді қоса алмадым.

Есімді қайтарайын сендегі деп,

Есігіңді жүз келіп аша алмадым.





Жыр-жауқазын





Кеңістіктен көркіңе қарадым да,

Жүрегімнен қан саулап, үйге кірдім.

Аңыраған ауада зар әнім ба?

Ешкім кешпеген бір күйде мұңлың,



Ыстық түннің көз-жасын сүйе бердім,

Мөлтілдетіп жанымды беріп алғам.

Қолыма – Қалам, жүрекке – кие бердің,

Сенің сонда-ақ, сұлулығыңды көріп қалғам.



Дүние көшіп барады-ау, келмесіне,

Жүрек қурап, жаңқадай жанды бүгін.

Жыр-жауқазын қоймады термесіме

Қызғалдақ боп қарсы алдым таңды бүгін.





Тастап кетейін дедім





Собықтай солқылдап, пісіп тұр жыр-аңыз,

Жапырағың жыртылып, құшаққа құла күз!

Дүниені күл қылды, қайтеді-ей мына қыз,

Тастап кетейін дедім бәрін бүгін.



Махаббат таусылмас көз жасы болғалы,

Қызық жоқ жер-әлем сарғайып солғалы.

Інжуге мөлтілдеп, жүрегім толғалы,

Тастап кетейін дедім бәрін бүгін.



Музасын сыңсытып, сыбызғы түн келді ме,

Есіктен сұлу үн мас болып енді ме?

Арғымақ-шабыт кел, дерті көп шерліге

Тастап кетейін дедім бәрін бүгін.





Мәңгілігім-ау





Жоғалар тұста өзіңе барып,

Көрінбей қойдың, көзіме нағып?

Қапы қалдым ба, көз іле қалып,

Мәңгілігім-ау, мәңгі іздеген.



Терең түнектен жел тұрды ,-деді,

Аяусыз сынақ өлтірді мені.

Жүрелетіп саған келтірді мені,

Мәңгілігім-ау, мәңгі іздеген.



Бұл жерден кетіп, құрыған едім,

Сағым шашалды, жырыма менің.

Қарашы мына сұрыма менің,

Мәңгілігім-ау, мәңгі іздеген.



Желбіреп қолда жаралы жалау,

Тентіреп кетті саналы зар-ау.

Жаһан сыртында Жамалың бар-ау,

Мәңгілігім-ау, мәңгі іздеген.





Рухыма қарап қалғансың неге





Алыссың мұнша, жақынсың мұнша,

Жүрек-дәптерге отырсың гүл сап.

Сенімен оңаша – тым сұлу бұл шақ,

Рухыма қарап қалғансың неге?



Аспанды қойдың қызмет қып маған,

Жерді жебір қып, сыздатып жарам.

Бөлініп қалдым, аңырап барам,

Рухыма қарап қалғансың неге?



Моншақ-күлкімді мөлтілдеп үзіп,

Сұлу күй бүгін шертілсе қызық.

Келіп ем, жаздың көркінде жүзіп,

Рухыма қарап қалғансың неге?



Жанымды жұлды жалақор жалған,

Тылсымды көрмес, қала көр болған.

Жылай беруден қара тер болған,

Рухыма қарап қалғансың неге?





Жүрегім менің кінәлі болды





Мұң – сұлу екен, тылсым ғой түсі,

Бұл – ұлу екен, күрсінбей кісі,

Қалай өтеді, дүрсілдей ісіп,

Жүрегім менің, кінәлі болды.



Шашбауы – шолп-шолп, шаттықтың бүгін,

Сабырың сарқып, аптықтың күнім.

Сұрай берем деп, пәктіктің жырын,

Жүрегім менің, кінәлі болды.



Бақыт бошалап, үйімде менің,

Бұрын кешпеген күйім бе дедім?

Ақырет кестесін түйіндеп едім,

Жүрегім менің, кінәлі болды.





Мәңгіліктің бақыты қонсын





Аңсағаның сұр жерден табылмайды,

Білем, қызым, шегеді жаның қайғы.

Жүрегің алау түспен жалындайды,

Мәңгіліктің бақыты қонсын саған.



Нағыз сұңқар тұғырдан құламайды,

Сабырменен күт, қызым, сынақ айды.

Көз жасыңа жүрегім шыдамайды,

Мәңгіліктің бақыты қонсын саған.



Ақылдының солғындау реңі болар,

Аққудың аққу сынды теңі болар.

Қайғы шеккен шаттығын жеңіп алар,

Мәңгіліктің бақыты қонсын саған.





Самғау





Жайқалған бидай, төгілген күйді-ай,

Дүниеге сыймай келесің.

Көкірек дала, гүл өскен жаңа,

Жырыңмен оны тересің



Өзендер тулап, жағаны сулап,

Жылаған сәби секілді.

Қанатым күліп, жан отым кіріп,

Жұбатардай бар жетімді.



Сап-сары алқап, далама сартап,

Жан-жаңбырымды құямын.

Мына аумақ таныс, тербелген қамыс.

Нөсердей болды-ау, күй-әнім.



Көгімнен келген, төгілген жерден.

Жапырақтарым тым шулы.

Зардан есейген, тордан есейген

Жанға шарықтар күн туды!





Өмірім менің





Гүл терген күндер аспаннан,

Нұр көрген күндер, тастардан.

Қобыздан жастық жастанған,

Өмірім менің.



Жұлдыз қондырып, жырларға

Алау боп жанған қырларда.

Боялған сұлу сырларға

Өмірім менің.



Гүлдесте шашқан жолыма

Ауруды жазған сорыма.

Түсірген тағдыр торына

Өмірім менің.



Тәңір-шеберге таңданған,

Абыздай болып, толғанған.

Ақын боп өткен жалғаннан

Өмірім менің.





Толғау





Тоғыз тараптан толғадым, тозығым жетіп,

Тоқсан ойыншығым сынды, жалғанның мозайкасымен

құрастырған...

Қасіреттен қаққан қазығым бекіп,

Қай ғибадаты жетіскен дейсің, не келер мен секілді

шарасыздан?



Тоғыз Арифті көрсем де көзім байлаулы,

Қадірін білмедім, қан-жоса болып, жылайын енді...

Тоқтатып қойшы, дүниенің ойынымен ойнауды,

Ұлылық пен сұлулық сыйпатыңа құлайын енді, құдайым енді!



Судың мөлдірлігінен ұялдым бүгін,

Ит-нәпсімді жетектеп, әлі күнге келгеніме.

Тар дүниеге қайтып сыярмын бүгін?

Бұл дүние ғашықтарға шөлдеді ме?



Бұл дүние жоғалған тиындай болады,

Ана дүниеде сырлы бір бұл әннің жалғаймын кешін!

Нәпсі-киімді шешкенде жерде қалады,

Азаттығыммен сұмдық-сұмдық самғаймын сосын,

Сұмдық-сұмдық самғаймын сосын!





Айдай толған жүзіңді





Сұлуланған гүлдей алабұртып барам,

Даланы кезді, домалап зар ән.

Қаңғып кеткенде бұл дүние қараң,

Айдай толған жүзіңді көргім келеді.



Аласапыран күйден өксіп-талықсып,

Қайғы-отымнан бу боп, жанып шық.

Інжу-маржандай жүзің толықсып,

Айдай толған жүзіңді көргім келеді.



Денем қалшылдап, суық сызында,

Дүние базары арадай ызыңда.

Рухым шыдамай, келер құзырға,

Айдай толған жүзіңді көргім келеді.



Азамды ішеді жылап, жер кілең,

Мәңгілікте тартылар күй боп шертілем.

Мас болып, есім адасып, көркінен

Айдай толған жүзіңді көргім келеді.





Ризалығыңды алсам деп өмір сүремін





Риядан қаштым, тылсымның көрпесін іздеп,

Сары жапырақтың күйлерін шертесің күз боп.

Шарлап жүреді жырларым жер төсін із боп,

Ризалығыңды алсам деп өмір сүремін.



Пәкиза нұрды аңсатқан Дидарың қандай,

Қол тигізбейді пердеде күй-жалын бардай.

Ұшамын саған шәһит боп, бұл жаным қалмай,

Ризалығыңды алсам деп өмір сүремін.



Жұпар гүлдердей үлбіреп күндерім кетті,

Көзінің көлін пәктеніп, түндерім төкті.

Жамалыңды іздеп, жүрегім күнде мұң шекті,

Ризалығыңды алсам деп өмір сүремін.



Сөйлеуден қаштым, қақпанға түсіре ме деп,

Үнсіздігіме берер ол кісілер медет.

Біз жүрген жолдың ең үлкен патшасы - әдеп.

Ризалығыңды алсам деп өмір сүремін.





Жүректегі Күнді ілер күмбез таппай





Сары теңге шашырап төгіледі,

Сары сурет ішінде сыңсып алаң.

Жапырақтар ән айтып егіледі,

Самал шайқап, бесігін, тыншымаған,



Қамыс біткен киіп ап сұр көйлегін,

Шайқатылып билейді сағым желге.

Аяқтамай батады Күн сөйлемін,

Жырым жүзіп барады ағынкөлде!



Сөйлеп жатыр, жағалай жапырақтар,

Көше бойы тізілген қайың саптай.

Дүниені құлазып, ақын ақтар,

Жүректегі Күнді ілер күмбез таппай!





Махаббаттың базарында адасамын Абыз боп





Көктем шаштым, құшақ-құшақ, шырмауығы сүйкімді,

Түнде таулар жылап-жылап, бұзды менің ұйқымды.

Көкірекке кіріп бейнең бауыр кәуәп үйтілді,

Махаббаттың базарында адасамын Абыз боп.



Сұлу бөктер сыңғырлайды, жетіген қып жанымды,

Сәби-өзен былдырлайды, шырқай алмай әнімді.

Пора-пора түн жырлайды. Жас жосытып таңымды,

Махаббаттың базарында адасамын Абыз боп.



Асыл күннің айнасында нұрды көрдім сендегі,

Есіміңді айта-айта бір дерт сұмдық меңдеді.

Алтын Айдай жарық қылып, қайта жақтың сен мені,

Махаббаттың базарында адасамын Абыз боп.



Мыстан-дүние күні жақын, таусылуға шақ қалған,

Сені ғана сағынамын, менде басқа жоқ па арман?

Тілік-тілік қауын болды, кеуде қызыл шоқтардан,

Махаббаттың базарында адасамын Абыз боп.



Көл құласа, таудан төмен көктем оны ішеді,

Өрік гүлдеп, шырын тамып, құлпынайлар піседі.

Сені жырлап үзілердей, бұл ақынның ішегі,

Махаббаттың базарында адасамын Абыз боп.



Сұңғыла күй сағағынан домбыраның тайғақтап,

Көкжиекті тұтас алды, өзің жайлы ой қаптап.

Мақшар таңда ғишқы жырды алтыбақанда ойнатпақ,

Махаббаттың базарында адасамын Абыз боп.



Жәми, Хафиз, Румидей боп, сығаладым ғасырдан,

Олар саған жету үшін бір амалын асырған.

Суға шөккен інжудей боп, жыр құямын асылдан,

Махаббаттың базарында адасамын Абыз боп.



Көкірегімді Күн тонаған, босап қалды бәрінен,

Қол жаямын жайнамазда, жылап таңғы сәріден.

Мақшар таңға мал айдадым, ғашықтықтың зарымен,

Махаббаттың базарында адасамын Абыз боп.



Көңіл жасыл кептерлерін құзғындардан жасырып,

Қызғаныштар ауласында дарын қалды асылып.

Түн жыласа, жабырқаулы жауқазындай басылып,

Махаббаттың базарында адасамын Абыз боп.



Сен кемелсің, саған қарай қанаттарым қағылды,

Екпінімен аударады, күрең төбе, шағылды.

Сырлы кеудем Күн мекені, қып-қызыл боп жағылды,

Махаббаттың базарында адасамын Абыз боп.



Сайрандаған баспалдақтан жоғары өрлеп, өршіл Күн,

Қасіреттің қайығы едім, қабығымнан аршылдым.

Ояна сап, садағыңа кеуде тосқан қыршынмын,

Махаббаттың базарында адасамын Абыз боп.



Ғашық оты көкірекке көрік басқан лаулатып,

Келеді олар Иесіне, көздің жасын саулатып.

Күтер алдан гүлін шашып, тебіреніп тау-бақыт,

Махаббаттың базарында адасамын Абыз боп.



Жүрек-теңіз кешер оны сүйіктімнің сәлемі,

Мың бұлбұлдың үні тұнған ғашықтардың әлемі.

Бұл дүниеде солар көрер қасіретті, бәлені,

Махаббаттың базарында адасамын Абыз боп.



Көңілімнің сандығында қасиетті қобыз бар,

Сыр ұрлаған ақыреттен, сырнай тартты сағымдар.

Бейітімнің бесігіне жырдан алқа тағыңдар,

Махаббаттың базарында адасамын Абыз боп.



Мөлдір көлдің жанарында аққу сезім қалғиды,

Сағыныштың самалына тосып өттім мәңгі үйді.

Шер дүниеден шығып келем, шертіп сұлу ән-күйді,

Махаббаттың базарында адасамын Абыз боп.



Толқын атып жағалауға, тамырымнан жұлындым,

Жыр емес бұл, үні ме еді, шырқыраған құлынның.

Бұл дүниеде жазылмайтын, ақын дертке ұрындым,

Махаббаттың базарында адасамын Абыз боп.



Жасыл шалғын жүрегімде дамылдайды жетім жыр,

Шілтерлермен бүркеп қойған тылсым көктің шетін кіл.

Жаны кедей жетесізді оят тағы өкіндір,

Махаббаттың базарында адасамын Абыз боп.



Жүрегімде жас боп аққан, төрт мұхиттың суы бар,

Мөлдіреген моншақтай боп, жырым оған жуынар.

Бұл дүниенің кесесінде ақын жұтар уы бар,

Махаббаттың базарында адасамын Абыз боп.



Кеудем бір хат, хикметін оқығандар ұға алмай,

Бәрін тастап, саған қарай жаным бүгін шығардай.

Кетіп барам, жырға оранып, бұл дүниеден түк алмай,

Махаббаттың базарында адасамын Абыз боп.



Түн ашылды түндігінен, арғы бетке қараймын,

Аққуларын күтіп әлде, мөлдірей ме сол айдын.

Қан жырымды бояп алғам, түсіне бұл арайдың,

Махаббаттың базарында адасамын Абыз боп.



Қабағымнан қаймықты ма, көктем-келін іркілді.

Толғағыма шыдай алмай, жетім жырлар жыртылды,

Мәңгілікке жүгімді артам, жинап енді жұртымды,

Махаббаттың базарында адасамын Абыз боп.



Жаным ұшып, көктің бүгін, құпиясына сүңгиді,

Одан келген сәлем-самал түнтіп өтті түнгі үйді.

Ғашық таулар гүл төгіліп, көкірегінен мүлгиді,

Махаббаттың базарында адасамын Абыз боп.



Дүние-тікен қоршауында, тілінбеген жер қалмай,

Рухың биік болмақ емес, нәпсің күйіп қор болмай.

Сабыр беріп, сенделгенде, Тәңірім өзі жар болғай,

Махаббаттың базарында адасамын Абыз боп.



Шырғалаңнан шығар жол бар, Есіміңді тізбелеп,

Сары бояу сұрап алдым, сыңсып тұрған күзге кеп.

Сары көйлек кигізді ол, «ғашығыңды ізде», - деп,

Махаббаттың базарында адасамын Абыз боп.



Дүниенің думанына көңілімді қоса алмай,

Күрсініп ем, дауысымнан күңіренді көше Алла – ай!

Бұл жалғаннан өтіп барам, солығымды баса алмай,

Махаббаттың базарында адасамын Абыз боп.





Жердің беті білмеген





Мәңгілік баса алмай солығымды,

Раббым-ау, аңсадым жарығыңды.

Дертімнің сазынан қобыз жасап,

Өртендім күл қылып, бар үнімді.



Қиямет дүниені өртер ме екен,

Өкініш, күйімді шертер ме екен.

Сазымен пәк сезімнің тербететін,

Раббым-ау, жүзің сондай көркем екен.



Иран бақтай көкірегім гүл аңсаған,

Жылайды екен, шырқырап, құлынша адам.

Ояттың, менің бүгін дауысымды

Жердің беті білмеген бір ән салам.





Мизан таразысы





Жылауға келмей шама,

Үнсіз жерге енеміз.

Пенде бұл бір бейшара,

Сұраққа жалғыз келеміз.



Раббың кім? – деді періштелер,

Раббың кім? – деді олар.

Құдіреттім – Аллам,

Жаббарым – Аллам,- дедім.



Лә иләһә иллалаһ,

Мұхаммед Расулаллах.



Харамнан сақтанбасаң,

Көр азабын береді-ау.

Тәубеге тоқтамасаң,

Шайтан саған ереді-ау.



Пайғамбарың кім? – деді олар,

Мұхаммед – Хабибім, - дедім.

Дінің не? – деді, періштелер,

Дінім – ислам. Өзім фәнимін – дедім.



Қу дүниені сүймегін,

Таразысы бар, мизанның.

Сираттан құлап, күймегін,

Иесі бол, Нұрлы иманның.





Оян, қазағым





Алынбас әлі белестей,

Еуропа кезген елестей.

Жан бағар кезің бұл емес,

Ұйықтар кезің емес қой

Оян, қазағым...



Ұйқыны таста, шошын тұр,

Дөңгелек дүние төсін ұр.

Қалғымас едің, өзің де

Кіргенде мықтап есің бір.



Шешен тіліңді шешіндір,

Көсемдігіңді көсілдір.

Батырлығыңды байқат та,

Шоғы жоқтарды шошындыр,

Көрсін, жұрт сені, сосын бір...

Оян, қазағым...



Таңы бар түн-ау, мына түн,

Халқым аңсап мұратын.

Қайралған қылыш, кез келді,

Қынаптан жарып шығатын.

Оян, қазағым.



Ботадай күйің боздаған

Жаныңа батып, өз жараң.

Тартылмай қалған домбыра

Ішінде сыңсып, саз қалған.



Барыңды беріп, өзгеге,

Айналып кетпе, кезбеге.

Әлемге таныт, өзіңді,

Қасиетіңді ұғар кез келер,

Оян, қазағым...





Қызғалдағым





Қызғалдақты қыр, алауыңа өрте мені,

Жанарымда тұр, қуаныштың ерке көлі.

Күмістей күлкім, шашылып, шіркін,

Шуақ ап қалсын, жырымнан,

Жырымнан бұл күн.



Лала гүлдер-ай, тана гүлдер-ай,

Еркелеп өссін, дала гүлдері-ай.

Қызғалдағым-ай, ізгі арманым-ай,

Жараламаңдар, қыздың жанын-ай.



Дарынды бойда, қинаған қайтем, шығармай,

Зарыңды қой да, биікке самға, қырандай.

Дүние жылап, әніме құлап, солқылын бассын,

Балауса құрақ.





Ақ хауыздар





Хауыздар-ай, қалдыңдар ма, мың бір түннен,

Сыңғыр-сыңғыр, жанды баурап, бұл күлкіңмен.

Әкетесің, өзге әлемге, ғажайыпқа

Тербетілдік ән-бесікте, тылсым жырмен.



Хауыздар-ай, моншақ болып, тамасыңдар,

Түнгі шамдар, көшеде оттай жанасыңдар.

Ғашық жанға мына дүние қандай сұлу,

Ақ хауыздар арасында жарасыңдар.



Хауыздар-ай, көктен түскен сезімдер-ай,

Сәттерсіңдер, ең бақытты кезімдегі-ай,

Түнгі қала құлпырып, сала берді,

Суға тамған, сұлу нұрға, көзіңдегі.





Қимадым





Жаныма шырылдаған,

Жалғыздық созды қолын.

Жетер ме, үнің маған,

Төзімім тозды менің.



Орманмын, жолыңдағы

Айналып өте алмайсың.

Жанымды жаныңдағы

Тастауға бата алмайсың.



Жүрегім қатты ауырған,

Безгенде сенен мәңгі.

Құса, дерті ақтарылған,

Шанақтан төгем әнді.





Нұрлы әуен





Жүзіңнен Күн күйіп,

Күлкіңе орайсың.

Көзіңде тұңғиық

Шам жанып қарайсың.



Шаттықтан егілдің

Шуаққа мас болып.

Шарап боп, төгілдің

Жанарың жас толып.



Сезімді селдетіп,

Құшағын жайды өлең.

Қуаныш тербетіп,

Жаным-ау, - дей берем.





Көңіл құсы





Армансызбын, он төртінде толған ай,

Жанымда тұр, жалған-ай.

Қуаныштан ұмыттырып, дүниені,

Қасіретімді сорғалатқан қарғам-ай.



Әдемісің, сұлу сенің ай жүзің,

Сезім жауып, жапырақтай ой күзін.

Мейріміңнің шараптарын сіміріп,

Көкірегім тойлап жатыр, той бүгін.



Енді келдім, мына өмірге, жаңамын,

Сені тастап, қайда кетіп барамын.

Бақытым боп ояттың ба, жан әнін

Қайғым болып, жаралдың ба, қарағым.





Ақ жайық





Мұң тұнып, жанарым,

Сағындым, Жайығым.

Төсіңде барады,

Ой тербеп, қайығым.



Арман – Ақ жайық,

Тербер, жел қайық.

Айхой, Ақ жайық

Сұлу Ақ жайық.



Есіме ап, әр күнім,

Ойлаумен жүремін.

Жайықтың толқынын

Әлдилеп жүрегім.



Сағыныш меңдетсе

Алдыңа келермін.

Сыя алмай. Жер-көкке

Әнімді төгермін.



Бағыңдай көрерсің,

Еркелеу мен балаң.

Батаңды берерсің

Атырау - ен далам.





Қуанышым





Жазым менің, сазым ба едің,

Ерке құлын, назым ба едің?

Таңғы шықтай қарағым-ау,

Неге тұнды, мөлт-мөлт етіп, көзіңде мұң.



Балапаным – күнім менің

Күн секілді күлімдедің.

Бақыт қонсын, базарыңа,

Сыңғырласын, күйсандықтай үнің сенің!



Арман сүйген тентегім-ау,

Өмір өтер, келте мынау.

Жеткізейін, сені ертеңге

Қуанышым, жұбанышым, көркемім-ау.





Ризамын, саған, Раббым





Жаураған мүктей, суға шайылып,

Тазара бердім.

Күрсінісімнен жүрек ойылып,

Құдіреттім, сенің жазаңа көндім.



Қайтем, күйіп, жандым, ием,

Ризамын саған, раббым, ием.



Әзиздің нұры тарап, түніме,

Мөлдірлігінен оянып кетіп.

Жәннат әуенін орап, үніме,

Қызғалдағымен боянып жетіп.



Жыр үйден шығып, қаңғып кететін,

Ғашық еместі таң ғып, өтетін.

Өз мекеніме күліп көшейін,

Жер-жындыхана, мәңгіп кететін.





Рабби, я, Рахман





Көкірегімде сұлу Ай толған,

Қашып келдім, жерлік тойлардан.

Денем мұнда, Рухым көкте жүр, Рабби,

я, Рахман,

Махаббатым саған байланған.

Лә иләһә иллаллаһ, Мұхаммад расулаллах.



Гүлзарыңнан көңіл бай болған,

Зүбаржат түн, дана, ой толған.

Гүлдестеге оранып, жаным,

Махаббатым саған байланған.



Дауа тапсын, жерде қайдан жан,

Мәңгілікке жырым сайланған.

Сағыныштан сары гүл болдым,

Махаббатым саған байланған.





Жаратқаным бәрінен әзиз екен





Жауқазындар гүлдесе жаз күледі,

Жер бетінің жайсаң жаз, әз күні еді.

Көліне ерке, аққу мен қаз жүреді

Жаратқаным бәрінен әзиз екен.



Теректерге шолпысын тағып жаңбыр,

Ұшып жетер. Қанатын қағып ән бір.

Жер құлпырар, кешегі қара тандыр,

Жаратқаным бәрінен әзиз екен.



Махаббатты жаратты, аңыз қылып,

Содан табар, жаудырап, жан ізгілік.

Ашылады сағымдар, сағыз құлып,

Жаратқаным бәрінен әзиз екен.



Күн сүйсінер, күн сынды ғашықтарға

Жас төгілер күмістей, жосып қарға.

Моншақ мұңды жол бойы шаштым, талға,

Жаратқаным бәрінен әзиз екен.





Жетім бұрыш





Үзілер, қайран, әз-үміт,

Үзілер, сұлу ән бір күн.

Кісі есігінде көз іліп,

Оянбай қалды-ау, таң күлкім...



Жәудіреп көзі тостаған,

Жұлдыздар неге сөнеді?!

Алматым менің астанам-ай,

Жетімің неткен көп еді-ай.



Жетім бұрышты паналап,

Жастық шақ жүр ғой, қарашы.

Көгеріп, өскен жаңа бақ,

Жүректе сыздап, жарасы.



Өз жерімізде қаңғырып,

Телмірдік, қанша кірмеге.

Жетім бұрыш тұр мәңгіріп,

Құлыпсыз ұқсап, түрмеге.





Ботам





Моншақтай сезім шашып,

Пәк күлкің, айналаңа.

Жүремін, өзің тосып,

Ұқсайсың, Айға жаңа.



Ботам,

Өзіңе тіл қатам.

Көзіңнен айналдым,

Сөзіңнен айналдым,

Көркем ботам, еркем ботам.



Хауыздай сыңғырлаған,

Көктемдей жасыл жанды.

Балашым, сен бір ғалам,

Аңсатқан асыл таңды.



Жүректі елжіретіп,

Көңіліңнің құшам балын.

Жанымды желбіретіп,

Өзіңе ұшам, жаным.





Сенің қалауың





Қан түсті киді, гүл біткен бүгін, сенің қалауың,

Шабытқа мінді, жыр күткен күнім, сенің қалауың.

Зарымен жерді үркіткен үнім,

Сенің қалауың, Аллам, сенің қалауың.



Дүниені тастап, шығайын бүгін, сен әмір етсең,

Мөлдіреп тұнар, лайым бүгін,сен әмір етсең,

Сынағыңа шыдайын бүгін,

Сен әмір етсең, Аллам, сен әмір етсең.



Нәпсі қабығын аршиын, бүгін, сен әмір етсең,

Тәспиқпен көміп, зар күйін, бүгін сен әмір етсең.

Рух болып, көкте қалқиын, бүгін,

Сен әмір етсең, Аллам, сен әмір етсең.



Жер тегістеліп, сұр үріледі, бар билік сенде,

Аспан жабылып, сыр бүгіледі, бар билік сенде.

Шерменде қылма, бұл күні мені,

Бар билік сенде, Аллам, бар билік сенде.





Алдына қалай келемін





Ол елге кетсем, Оны көрем бе?

Терген гүлімді оған берем бе?

Рауан таң күлді, таң боп, ерем бе,

Қияметте алдына қалай келемін?



Көше ақылды, «сен, ессіз кет!»- деп,

Қуды да жалғыз қалдым мен шеттеп.

Сағыныш жаққан жүрегім шоқ боп,

Қияметте алдына қалай келемін?



Азадан киім киіп жүремін,

Күлкінің жеңін қиып жүремін.

Дидарын Оның сүйіп, жүдедім,

Қияметте алдына қалай келемін?





Жасағаным-ау





Гүлдер аһылайды,

Жүрек шатынайды, жасағаным-ау.

Түнде көл мөлдірейді,

Түбіне жұтып Айды, жасағаным-ау.



Жүрек – гүл-шырын төгіп,

Жаным азасын шегіп, жасағаным-ау.

Түнде көл мөлдірейді,

Ғажайып есіміңді өбіп, жасағаным-ау.



Сені ойлағанда,

Қанат жаймағам ба?

Түнде көл мөлдірейді,

Жамалыңа тоймағанда, Жасағаным-ау.



Жүрек өртенгенде,

Жырға шер көмгенде.

Түнде көл мөлдірейді,

Көркемсің, көркемнен де, жасағаным-ау.





Сағыныштың өлкесінде





Ешкімім жоқ, сенен басқа, Ием, сенсің, жалғызым,

Түндерімде өлең жастап, түсі оның – қан-қызыл.

Көктің жасы шомылдырды, сүттей болды, таң жүзім,

Сағыныштың өлкесінде Ием, сен деп, тербелем.



Тілік жанды тентіретіп, аңыраған боздала,

Болды мені өлтіретін, мына күйді қозғама.

Жүрегімде қалған жалғыз, өзің жайлы саз ғана,

Сағыныштың өлкесінде Ием, сен деп, тербелем.



Ғаріп көңілім бейіт болған, зияраттап, жыр келді,

Күлкілерім шейіт болған, айналған ол күлге енді.

Есіміңмен бірге шыққан, өртеп жібер, бұл демді,

Сағыныштың өлкесінде Ием, сен деп, тербелем.



Бұл жылаудың нотасынан күйсандықтар шайқалар,

Ұстазымның батасынан жетім көңіл жай табар.

Рәсуәмін. Дәргәһына, ей, періште, айта бар,

Сағыныштың өлкесінде Ием, сен деп, тербелем.





Көтерші жерден





Муза боп ұштым,

Күлім жоқ, жерде.

Қаһарлы қыстың

Азабын көргем.

Пендеңді Аллам,

Көтерші жерден.



Елжіреп кеттім,

Раббым, сәулеңе.

Жасымды төктім,

Келдім, тәубеме.





Сиқырлы саз





Сиқырлы саздан ауада қаздар қалғиды,

Мен кеттім ұшып, тастадым жерге, сәнді үйді.

Өкініш өртеп, өзегін сонау қамыстың

Өзенге қарап, шертеді ғажап ән-күйді.



Сен берген сазды сағынып, дала жүрегі,

Әлдилеп жанын, құлағын тосып түреді.

Алқызыл арман кетіпті жауып, көк жүзін

Өлердей ұштым, кел деп тұрғандай, Күн елі.



Қатігез түн кеп, ұйқымды дарға асқанда

Жапырағын шашып, жабырқап тұрды, жас тал да.

Жүрегім менің Раушан гүлі боп ашылды,

Көз жасындай қып, жұлдызын аспан шашқанда.





Аллам





Саған жүгірдім, ғайыпқа үңілдім,

Ғашықтық дертінен құм болып, үгілдім.

Мұхаммед нұрындай болып, Яссауи жырындай болып,

Дүниені шарладым әнмен, шырқырап, құлындай болып.



Аллам! Саған жүгірдім, табан тілінді,

Гүл едім үлбіреп, ауаға іліндім.

Боздаған қобыздай болдым, жыр толғап абыздай

болдым,

Мәңгіліктің сазын тербетіп, иләһи аңызға айналдым.



Саған келемін, нұрға енемін,

Ғажап ілімнің тербеп терегін.

Румидей тентіреп кеттім, күйі едім, шертілер шектің.

Дүниені нұрландырсын деп, пәктіктің жырларын төктім.





Раббым, пендеңді кешірші





Самал болып, сағым тауға соғылдым,

Тасты тіліп, өзен болып, ағылдым.

Қараңғыға сүттей Ай боп жағылдым,

Раббым, пендеңді кешірші.



Құштарлықтан қасіретімді өртедім

Қыршынынан қиып-қиып келте күн.

Домбырамды қан-жоса қып, шертемін,

Раббым, пендеңді кешірші.



Бейопа түн сезіміме тойды ма,

Мұңды әніммен тербетемін Айды да.

Маңдайымды соғып алдым, қайғыға

Раббым, пендеңді кешірші.





Тауды аңсай береді қанаттарым





Ән іздедім, бояуы көкті жуған,

Тәттіліктен сазында шекер қалса.

Сұлу жазда өткізіп, тәтті думан,

Армандарға қол бір күн жетер болса.



Ғажайып бір нұр іштім, Күн мінезді,

Жүзім содан сұлу ғой, көрмейсің бе?

Жаным ұшып, мың бірінші түнді кезді,

Сондай жанды жер қылып, жерлейсің бе?



Қайғы туған әнімді жербесікке

Бөлеп, сосын отырдым, тербеп соны.

Ащы күйдің теңізін сан кешіп кеп,

Жүрегімнің дәптерге көлдеп көлі.



Өміріме жұбатар, өксігенде,

Көктемімнің жасылы жұғып қалған.

Жоғын іздеп өтетін жоқшы мен бе?

Көкірегіме көрінбей бұғып қалған.



Сені жұрт көп жылайтын ақын, - дейді,

Жазбағандар жазғанға жүдә сыншы.

Не десе де көнейін мақұл, мейлі,

Жыласа, солар – мендей боп жыласыншы...



Жерде жер боп жүремін, сыйлап бәрін,

Қабағына бұлттардың қарап қалың.

Қайдан білсін, іште олар күй жатқанын

Тауды аңсай береді қанаттарым.





Қазақтың жері





Киелі тауы бар, өзені, көлі бар, толқыған,

Жайлауы, даласы, әуені төсінде шалқыған.

Кеңдігін қазақтың әлемге мақтаныш етейін,

Туған жер, аяулым, аялап мәңгі өтейін.



Тұранның елі, жыр-әннің елі,

Ғасырдың бесігі, екі дүние есігі

Айналдым, қазақтың жерінен.



Ауасы жұпар, сыңғырлап бұлағы төгілген

Қырмызы төсінде құлпырып, қызалдақ егілген.

Киесін бабалар дарытқан, аяулы мекенім,

Иісін жусанның сағынып, саған жетемін.



Жетісу, Атырау, Алтай мен Астана, Көкшетау,

Түркістан, Алматы, жайнаған жасыл бақша бау.

Шымбұлақ мөлдіреп, көрінер сонау тау-қырдан,

Қазақтың жеріне жаратқан нұрын жаудырған.





Сағынғаным, ием





Түнгі дауылдай, борап соққаным,

Жынды жауындай, жойқын аққаным.

Найзағай боп кеп, түнді шаққаным,

Сені сағынғаным, ием.



Сандық-жүректің құлпы сынғанын

Жан болып, бүгін, жылап тыңдадым.

Күлкі пердесін жыртып-ұрғаным

Сені сағынғаным, ием.



Күннің мінезін серік қып бердің,

Жер тірлігінен жеріп, біткенмін.

Қараңғыны жырмен жарып, күткенім,

Сені сағынғаным, ием.





Аспаныма жетейінші





Дала-дала боп жыртылдым, жейде ме едім?

Ей, Гүлнәр, қой демедің!

Мәжнүн болар кезім бар кейде менің,

Аспаныма жетейінші, Аллам, аспаныма жетейінші.



Сұлу гүлдей киіндім жырмен бүгін,

Көрінбеді-ау, күлдіреп, күлден түнім.

Шақыршы, Ием, өзіңе мені бүгін,

Аспаныма жетейінші, Аллам, аспаныма жетейінші.



Сағыныштың сап-сары күзі дейін,

Мөлдіреген моншақ боп тізілейін.

Аяулы үндей үлпілдеп, үзілейін,

Аспаныма жетейінші, Аллам, аспаныма жетейінші.





Махаббат дариясы





Судың сұлтанына келіп, отымды өшірдім,

Жалғаннан жинаған қаралығымды төгіп.

Бұлақ жағасында жыр болып шешілдім,

Қуанышымды гүл қылып егіп.



Күннің көйлегін киіп, түнімді өртеп,

Махаббаттың дариясына түстім.

Ол дарияларда жылау менен шер көп.

Ғишқы шарабынан іштім...



Таудың жүрегін көрдім, «Алла» -деп, дүрсілдеп

тұрған,

Кеудесі бақытқа толы гүлдермен сәнденіп.

Тыныштық тоқыған ғаламат сол сырдан,

Жүрекке иләһи ән келіп...





Ал, маған сен ғана керексің





Сазым – күмістей сыңғырлап, сағымда,

Жырым – толқыны қатты ағында.

Гүлім – күлімдеп тұр, бағымда,

Ал, маған, сен ғана керексің.



Бұлттар – бозарып, келіп, сөйлесті,

Достар – думанды кешті, ой кешті.

Жаным – боздақ боп, бүгін ой кешті,

Ал, маған сен ғана керексің.



Күлкі – арайлап атқан таңдағы,

Жырды – қайтемін, сыймас жандағы.

Жүрек – жерде жоқ нәрсені таңдады,

Ал, маған сен ғана керексің.



Сулар – топан болуға жиылды,

Сиқыршы – мені өлтіре алмай, күйінді.

Дүние – байдың үстіне үйілді,

Ал, маған сен ғана керексің.



Бөле - туыстар жатыр, ішіп-жеп,

Сенен - айрылдым, жерге түсіп кеп.

Білем, - қылуетте жүрген Жүсіп көп,

Ал, маған, сен ғана керексің, Аллам.





Көркем мінезді падишам менің (с.ғ.с.)





Жанның кептерін жібердім, саған,

Лала, сарғалдақ, гүл өрдім саған.

Салауат самсатып, жүрермін саған,

Көркем мінезді падишам менің.



Уыз жырымды таңнан құйып ап,

Терең тылсымды жанның күйін ап.

Ұрпағыңның сұлу сыйы көп,

Көркем мінезді падишам менің.



Үлгі – пендеге, ісің, қимылың,

Сәлем жолдадым, тербеп күйді үнім.

Саған арналған, Расул, күй-мұңым,

Көркем мінезді падишам менің.



Сенен көрді әлем, пәктік келбетін,

Сенсіз толған жер, іші шерге тым.

Оятып кеттің, қара жер бетін,

Көркем мінезді падишам менің.



Сені ойлағанда – нұрлар жауар, шын,

Жүрек мекенде шамдар жанар, шын.

Сен бердің елге, жанның дауасын,

Көркем мінезді падишам менің. (с.ғ.с.)





Қызғалдақ жауған әлем





Хикмет іздедім, ішіне үңіліп жырдың,

Ей, дүние, сенен түк таппай, түңіліп жүрмін.

Қос ішектегі күйімді аңырата тартып,

Қызғалдақ жауған әлемде қыдырып жүрмін.



Боздақ қылады сүйгенін, Жаратқан,- дейді,

Жапырақтарымды жылдарға талатқам, мейлі.

Сағынышымнан сары алтын сарай салғыздым,

Жас емес, ғашық көзінен қан аққан,- дейді.



Бізді шақырса, інжулі, ақықты мекен,

Ақықты мекен, жәудір көз жақұтты мекен.

Есінен танар, ақылын жоғалтып алып,

Жамалын көрген құлдары бақытты ма екен?!





