	Қуаныш Жиенбай

	Аполлон көбелегі





	Повесть





	Қойшы әрі, жаңалық ашқандай біреуден сүйінші сұрауы керек пе екен. Түкке тұрмайтынақ дүние. Оһо, жұрттың бәрі Қырмызының ғажайып әңгімесін ұйып тыңдап, ұмытып қалған жерлерін қайталап сұрап, өзі секілді өмір сүрсе жақсы ғой. Ескі кітаптан оқыды ма, әлде мұнан екі жыл бұрын қайтыс болған әжесі айтып кетті ме, әйтеуір осы бір тәтті түс секілді көріністі мүлде ұмыта алсашы! Оған өкінбейді, керісінше ертең есейген соң қалай болар екен деп те ойлап қояды.

	Қырмызының кірпіктері қандай ұзын! Көрші келіншектердің ауыздарының суы құриды. Қызғаныштан іштері күйіпжанып, мұның сыртынан телміре қарап тұрғандары сол... Түу... у, шынымен бұл құпияны ешкімнің түсінбейтін болғаны ма. Оу, қайдағы құпия? Е, соны айтамау, адам баласы күнмен бірге күліп оянуға тиіс қой. Енді түсінікті ме, ай, қайдам, сірә, әлі түсінген жоқсыңдарау. Кейбіреулерің басымды қатырмашы деп, қолдарыңды бірақ сілтерсіңдер... Жәжә, еріктеріңіз білсін. Бұл әйтеуір, адамдардың барлығы күнмен бірге күліп оянса екен дер еді.

	Таудың таза ауасын жұтып, кішкене бой сергітіп қайтайық деп, жексенбі сайын апылғұпыл жолға жиналып, таң азаннан тартып кететін ағайындардың жансебіл тіршіліктерін де көріп жүрміз ғой. Оның қасында бұл не, тәйірі! Алдымен төсегіңді сүйрелеп тура терезенің алдына алып келесің. Пердені ашық қалдыруды ұмытпа. Жынперілер... қайдағы жынперілер? Июқию асфальт жолдары қайшыласқан күндіз түгілі жеті қараңғы түнде де бір тыныс таппайтын миллион тұрғыны бар мына қаладан бар болса алдымен олардың өздеріақ қашып кетер. Бітті, енді ыңшыңсыз ұйықтағанды ғана біл. Қырмызының шын жүрегімен ақтарылатын тұсы әлі алда ғой. Небір сөз маржандарымен өрнектеп тастаса да болар еді мұны, бірақ оған шама қайда. Армандай болған арайлы ақ таң!.. Тау басынан науалап құйылған күн сәулесі де тура құдай жаратқан жаратылыстың өзіндей таза, мөлдір. Эх, несін айтасың, «жібекті ұқсата алмаған жүн етедінің» кері ғой, өзгеріс енгізген түрімізге қарашы, «құдайдың кұдіретті күшінен» «табиғаттың тамаша көрінісі» дегенге опоңай көше салдық. Жәжә, сол науалап құйылған, әлі шаңтозаңға араласып үлгермеген күн сәулесі алғаш рет бетіңнен сүйіп, сені аймалап оятпаушы ма еді.

	Қырмызының кірпіктері күн сәулесіне суарылған, ұзын, әдемі. Бала күнінде қойныңа алып жататын ала мысықтың құйрығы ма екен, әлде құндыз терісінен тігілген жылы пальтоның жағасы ма екен, әйтеуір бір үлбіреген ақ мамық бетімді қытықтап жатырау деп ойлайсың. Тұрғың келмейді. Одан арғысы есіңе де түсе қоймайды... Ақ орамалың желбіреп, толқын шайған құм жағалауда жалаң аяғыңның ізі қалып, ал өзің сонау алыстан қол бұлғаған қимас адамыңа асыққандай жүгіріп келесің, жүгіріп келесің. Ұятай, қимас адамына асыққаны несі?! Алтыншы сыныптың оқушысы да өсте ме екен, а? Сынып жетекшісі әрі ботаникадан сабақ беретін Жасарал ағайы естімесін мұны. Өкпелейді. Ботаника бауына барып, Аполлон көбелегін ұстайтын күні Қырмызыны әлгі «бассыздығы» үшін іздеріне ертпей кетсе, соның өзіақ жетіп жатқан жоқ па! Тысс... тыссс, ұйқысырап жатып байқамаған ғой, анық солай болды ма, ендеше толқын шайған құм жағалауына да жоламайды.

	Терезенің пердесі ашық. Ақ бетіңнен аймалап жатқан ала мысықтың құйрығы еместігіне енді анық көзің жетеді. Шаңтозаңға әлі араласып үлгермеген күн сәулесі бетіңнен, кірпігіңнен, маңдайыңнан шөпшөп сүйедіай келіп, сүйедіай дейсің! Ал көршілер болса осыны да түсінбейді. Күн көзіне суарылған кірпіктің ұзын әрі әдемі болмасына шарасы қайсы. Мейлі, сенбесеңдер өздерің біліңдер, немене, Қырмызыға өткізіп қойғандарың бар ма еді. Сендер өз жолдарыңмен, ол өз жолымен жүре берсін. Бәлкім, күндердің күнінде, ертең есейіп бойжеткен соң «Қияли Қырмызы атанбағаныма шүкіршілік» деп ішегі түйілгенше рақаттанып күлер. Бірақ жыламайды. Себебі ол жастайынан күнмен бірге күліп оянуға үйренген ғой! Көшеде болсын, тіпті алтыншы сабақтан соң сәл шаршаңқырап тротуардың шетімен үйіне қайтып келе жатып та адамдардың бетіне жалтақжалтақ қараудан жалықпайды. Мектеп пен үй арасы соншалық қашық емес. Таныс, бейтаныстар, біреулер сүт дүкенінен ескі кебісін әзер сүйретіп, ілбіп келе жатқан көрші кемпірді қағып кете жаздап, алқынжұлқын аялдамаға қарай жүгіріп бара жатады. Кенет артқы жағыңнан аяқ тықыры естіледі, ол біртебірте жақындай түседі. Бұл не? Ауа райын ба, әлде уақыттың қанша болғандығын ба, олар әйтеуір, әнеміне Қырмызыдан бір нәрселерді сұрайтындай елестейді. Жоқ! Мұның ептеп қабағы кіртиеді. Қап, манадан бері жандарынан оқша зулап өте шықсашы. Түу, пәтшағарай, семіздердің пыспыс ауыр дем алғандарына жаны төзбейді. Амалы қайсы, адымын алшақ алып, ілгері қарай озып кетеді.

	Кірпіш үйдің арғы бұрышынан әдеттегіше баяғы қамытаяқ бастық ағайы шыға келеді. Оу, бастық болмаса кісі сөйте ме, оқтыноқтын біреулерге кейістік білдіргендей, жақ еттері жыбырлап, тағатсыздана мәшинесін күтіп тұр. Жанына жетіп барып, «Ашуланбаңыз, отағасы!» десе қайтер еді. Қайтсін, шалқасынан түсуге шақ қалар. «Бәли, мына сығырдың үпүлкен кісілерше отағасы деп, оймақтай аузын толтырып сөйлеуін қарашыай!» Азу тістері қышырлайды. Керісінше Қырмызының бота көздері жасаурайды. Ұзын кірпіктері төмен құлайды да, ләммим деместен су жаңа бәтеңкесінің тұмсығымен жолай кезіккен домалақ тастарды тепкілеп өте шығады. Неткен аянышты, ой дүниеай деп, кәдімгі үлкен кісілерше іштей күрсінеді. Бәлкім, жастығынан ба екен, а! Біреулер бетіне бажырая қараса үркек қояндай ұясына лып береді. Оу, марқұм әжесі айтпақшы, «Адамның басы да алланың домалаған добы ғой». Оның үстіне мына заманның төбеден төніп тұрған қияметқайым қиыншылығы қандай!.. Ияия, сүйексіз тілді ерттеп мінуге дағдыланған ағайындарға салсаң дүние түгел, қайғымұңсыз табылғанды ішіпжеп, шалқыптасып жүре бер дейді. Қияметқайым қиыншылық болмағаны қайсы: көшедегі басқан қадамың есептеулі, математикалық теңдеулер ережесін жаттағандығың аз еді, жол жүру ережесі дейтіні тағы шықты, әне! Ереже көп, әйтеуір.

	Артына бұрылып, әлгі бастық ағасын мәшинесіне мінгізіп, көзбен шығарып салады. Әп, бәлем! Ашуланшақ адамдармен шаруасы енді болсын! Әлжуаз саусақтарын ысқылап жіберіп, «Күнмен күліп ояну» дейтін ғажайып қағиданы қайтадан есіне алады.

	Адамдар... адамдар дегені мұның ұзын кірпіктеріне ылғи таңдай қағып, тамсанып жүретін көрші келіншектер. Ойпырой, ұзын кірпіктердің қайдан пайда болатындығы біреуінің басына кіріп шықсашы! Сығандардың қара бояуымен кірпік өспейді. Олардікі баяғы бір мың жылдық арман – алыстағыны арбап қалсақ дейді. Ал күнмен бірге күліп ояну дегенді тіпті қаперлеріне де алмайды. Адамдар алдымен күнмен бірге күліп оянуға бой үйретіп алсыншы, ашулану, бірбіріне ренжу дегендер атымен жоғалар еді. Тіпті қаптаған ережелердің де қажеті болмас еді.

	Біреу темір кереует астындағы серіппені екпінімен жіберіп қалғандай, төсегінен атып тұрды. Күн көзіне суарылған ұзын кірпіктерін уқалапуқалап әзер дегенде ажыратып алды. Мәссаған, қабырғадағы дөңгелек сағаттың қызыл тілі тоғызға таяп қалыпты. Енді қайтті, барлық бөлмелерді түгел аралап шықты. Паркет еденге тайып жығылып, тізесін ауыртып алғаны және бар. Әкешешесі, сірә, үйден таяуда шыққанға ұқсайды, үстел үсті абырсабыр. Шай суып та үлгермепті. Қырмызының шекесі тырысты, көше жақ беттегі терезенің алдына келді. Құдайау, не болған өзіне! Қолдары дірілдеп, бойлары біртүрлі ауырлай бастаған ба, қалай!? Алтыншы қабаттағы қарамақарсы пәтерде тұратын Азат апайы не деп еді. Оу, қолынан келмейді екен, қара басып ұйықтап қалатыны бар екен біреуге уәде беріп несі бар. Өлімай! Сұпсуық қабырғаға бетін басып біраз тұрды. Тіпті жылауық жауыннан бой тасалап, терезе жақтауына тығылған бесалты торғайдың шықылықтағандығын да елемеді. Ұзын баулы қара телефонға көзі түсті. Шешесіне өкпелегендегісі, сірә! О пақырың да қайбір жетісіп жүр дейсің. Дүкендегі сүргін түске дейін басылмайды. Жоқау, жазатайым ұйықтап қалсам телефон соғарсың дегені қайда. Тымтырыс. Азат апайы да бір құдайдан тілеген адам. Досболын «Балабақшаға Қырмызы тәтең алып барады» деп тастап жүре береді. Қанненқаперсіз. Және дүниемүлкіме әлдекімдер қол сұғып жүрмей ме деп те ойламайды. Сенгені ғой. Ал сөйткен Қырмызы бүгін не істеді? Жетістірді. Жапжас болып ұйқы басып қалған, ұйқы басқырды!

	Неге, неге екендігін кім білсін, бөлмесіне өтіп бара жатып, есік аузындағы әкесінің ұзын қонышты керзі етігін теуіп жіберді. Жұмыс киімдерін таба алмады. Терезеден сыртқа лақтырмаса да, әлжуаз қолдарымен мыжғылапмыжғылап тастар еді. Өзімдікі дұрыс, өзгелеріңмен саудаласып тұрар жайым жоқ дейтін нағыз тоңмойынның өзі. Жұрттың көзі суқараңғы да, тек Қырмызының әкесі ғана көреген. Оу, дені дұрыс кісі «Қожамсейіт, тіфәтіфә, қызың бойжетіп қалыпты ғой» дегенге қайта қуанбай ма. Анау ескі кебісін әзер сүйретіп жүретін көрші кемпірді, таңертеңгілік кірпіш үйдің бұрышында талтайып мәшинесін күтіп тұратын бастық ағайды, тоғызыншы қабаттағы милиционерді шақырып, шапшағын той жасап жібермей ме? Той ма саған, тоқтай тұр!

	«Бойжетіп...» Ал әкесі құдды бомба жарылысын естігеннен әрі. Бәрінен бұрын кешегісін айтсаңшы, Қырмызы Азат апайының бір тығыз шаруасымен қала сыртына баратындығын естіген соң «Досболды қасыма алып жатайыншы» деп өлгенше жалынды ғой. Сүпсүйкімді көршінің монтиған баласын құшағына қысып жатса несі кетеді. Түгі де кетпейді. Ертелеу тұрып балабақшаға да, екіүш кесе шай ішіп алуға да үлгерер еді. Шешесі алдымен әкеңмен ақылдас деп, опоңай құтыла салды. Ақылдасып жетісті. Мойнын ішіне тартып, ә дегеннен қыңырайған. «Ұйқың бұзылады, қайтесің...»

	Ерінбейжалықпай қайта айналып келіп, екінші етікті де теуіп кетті. Қабырғадағы дөңгелек сағаттың қызыл тілі тоқтамайды. Апылғұпыл киінді де, саусақтары дірілдеп, көрші пәтердің есігін екіүш бұрап әзер дегенде ашты. Жолың болайын десе осыау, Досболды жетектеп алған Қырмызы балабақшаның темір кақпасынан қорқасоқтап аттаған. Ауладан есік алдын сыпырып жүрген күзетші шалдан басқа тірі жанды көре алмады. Балалар ертеңгі тамақтарын ішіп, кішкентайлары қуыршақ ойнауға, одан сәл естиярлары музыка тыңдауға кірісіпті. Қазір түртік ернін шымқай қызылмен бояп алған жас тәрбиеші шығады аш бүйірін таянып. Қызметіме қалтқысыз берілгендігімді осы қылығыммен дәлелдей түсейін дей ме, әлде жұртқа көз болсын дей ме, құдды кішкентай Досболдың туған апасымен жүздесіп тұрғандай сәл кешіксең бітті, шап ете қалады. Түк таппаса «Бәтеңкесінің бауын неге дұрыс байламайсыңдар?» деп ұрсады. Жә, мейлі, әйтеуір бір кезде шаршапшалдығып өзіақ қояр дейді Қырмызы.

	Ағаш басқышпен жоғары өрледі. Бақандай бір сағат кешіктіңдер деп қабылдамай қойса да көңілі баяғыдай. Шын ерегесті ме, мектебінеақ алып кетеді. Сыныптасы Базарайым да бөпесін талай мәрте алып келген. Содан ұлы бар, қызы бар бір сыныптың бүткіл баласы өбектеп, соның астыүстіне түскені қайда. Осы аралыққа келгенде сәл мүдіріп қалды. Күнмен күліп оянатын ұзын кірпікті қыздың шынымен біреуге өкпелеуге, ренжуге құқы бар ма?! И... и, ішін ит жегірай, безеубет тәрбиеші өзінен көрсін. Оу, дүние күйіп кетсе де адам деген, сірә, сабырлы болмас па. Жұрттың бәріне сендер неге күнмен бірге күліп оянбайсыңдар деп, күйіппісіп жүретін Қырмызының ақ ниетті ару қыз екендігінде инедей шаруасы жоқ. Тек дүрсе қоя береді. Және «Өгіздей боп...» деп қайдағыжоқты тауып ала қоятындығын қайтерсің.

	Қырмызы аңтаң. Егделеу әйел күліп келіп есік ашты.

	– Досбол, түнімен мультфильм көріп ұйықтап қалдыңау, сірә?

	– Доқ.

	– Жарайды, доқ болса, доқ болсын. Киімдеріңді іл де, музыка сабағына кіре ғой.

	Бала шекесін қасып әлдене сұрауға оқталғандай еді.

	– Тамақ ішесің бе?

	– Доқ.

	– Жарайды, доқ болса, доқ болсын.

	– Қимызы тәте, бүгін ейтиек алып кетші, а? – Тәрбиеші сенімен тәжікелесіп тұруға уақыт тапшы дегендей, Досболдың құйрығынан қағып, арғы бөлмеге өткізіп жіберді.

	– Жанкүміс апайлары сессиясына кетіп еді, мен уақытша ғана жұмыс істеп жүрмін.

	Е, Қырмызы безеубет тәрбиешіні сағынып отыр деген. Егделеу әйел балалардың шашылып қалған киімдерін жинастырып жатып Қырмызыға тесіле қарады.

	– Сауабы тиеді, құлдығым! – Сәл үнсіздіктен соң әңгімесін әрі жалғады. – Тірі адам тіршілігін жасайды. Әйелі, балалары да кемістік көріп көштен қалмайды. Қыршынынан қиылған Қонысбай болмаса, кімнің несі кетер дейсің.

	Қырмызы мұншалық ащылау әңгімелерді тыңдауға да, айтуға да дайын емес еді. Жүрегі жиілеп соқты. Досболдың әкесі Қонысбайдың аты аталғанда тіпті бір жерде байыздап тұра алмады. Салмағын бір аяғынан екіншісіне ауыстырды. «Марқұм жақсы адам еді ғой» деуге де шамасы жетпеді. Ұзын кірпіктерінің ауырлай бастағандығын да енді аңғарды. Мына бір бейтаныс әйелдің таскенеше жабысуын! Жүдә, жібергісі жоқ. Туу, адамдарға ренжімейін, ренжімейінақ дейсің, міне, аяғыңды аттап бассаң осы. Әйтеуір, ойламаған жерден бір нәрсеге кезіге кетеді. Әлде тұзы жеңілдеу ме, түсіне алсашы. Міне, енді тапты, күллі адамзат күнмен бірге күліп оянуды үйренбейінше мына қисық, қыңыр дүние бәрібір оңалмайды.

	Кәрібоздың, Күнқияштың, Досболдың әкесі – Қонысбай шынымен тамаша адам еді ғой. Марқұм болғандарға ғайбат сөз айтылмайды. Бірақ бұл ғибратдәстүрді Қырмызы қайдан білсін. Құдай аузына салды, айтты.

	...Онда да дәл осындай күзге салым уақыт болатын. Қонысбай көршісі де Қырмызының әкесі секілді жүргізуші. Жай жүргізуші болса бір сәрі ғой, екеуі де тіркемелі ауыр мәшинелерді ғана жүргізеді. Ауыр мәшинелер ауылүй арасында секектеп не бітірсін? Көн табанымен сахараның қызыл құмын кесіп өтетін қос өркешті қара нарлар бар емес пе және оларың апта бойы аптап ыстықта шөліркемей жүре береді. Әне, шөлге жаратылған жануарлар деп соларды айт. Ой, Кәрібоз да тәмпіш танауын тартып қойып, әкесінің мәшинесін мақтай жөнелгенде бір тоқтамайтын еді ғой. Рас, араарасында қызуқандылықпен тым асырыңқырап та жіберетін. Мәселе майын тамызып айтуда ғой. Оның әңгімесін жалғыз Қырмызы түгіл бүкіл сынып болып қызыға тыңдайтын. Әрине, кейбіреулері әкелерінің жүргізуші болмағанына ренжір еді. Сіріңкенің қорабындай ма, әлде онан сәл кішірек пе, әйтеуір атом деген бір керемет шыққан екен дейді. Әкелерінің мықтылығының өзі сонда ғой, сол сіріңкенің қорабындай құдіретті қорықпай қалталарына салып жүреді екен де, алдарынан жықпылжықпыл жота кезіксе сәл аялдап, әлгіні іске қосып, ілгері қарай тарта береді екен жарықтықтар. Кәрібоздың қазір қайда тұрып, қайда оқып жатқандығынан Қырмызы мүлдем бейхабар. Әкесінің туыстары Арал теңізінің жағалауынан еді. Теңіз тартылса, онда қайбір оңды тіршілік болушы еді. Балықшылар әулеті темір жол бойындағы бекеттерге келіп қоныстанып жатыр дегенді де ұзынқұлақтан естіген. Үмітсіз емес. Іші жылып қалады. Темір жол бойына бір табаны іліксе пысық бала туған шешесін – Азат апайды бәрібір іздеп табады ғой. Қырмызының да есебі түгел, эх, екеуін кездесуге жазса Кәрібоздың сондағы тым ұшқарылау айтқан әңгімесін бетіне басып, өзін бір оңбай ұялтар едіау. Кімді ақымақ қылғандығын қайдам, сөйтсе әлгі аяққолын жерге тигізбеген мәшинелер бензиннің қалдығыменақ зырлай береді екен ғой.

	Ажал айтып келе ме деген сол, әне. Тіпті ойламаған жерден. Таудағы малшылар үйін көшірісіп келе жатып ауыр мәшиненің доңғалағы тайып кетеді де, сол екпінімен лықсып барып терең сайдың ұлтанынан бірақ шығады. Бір жақсысы, құдая тоба, Кәрібоздың әкесі бір жамандықтың болатындығын алдын ала сезгендей, жолға да жалғыз шығыпты ғой. О, береке тапқыр, ондайда біздің тексерушілер қандай, арыстай азаматтың артында жылапсықтап жетім қалған балаларының жағдайы не болар деместен, әдейі тікұшақ жалдап, сол сай табанына қарай тартпай ма. Үйреншікті шаруа. Содан әр жерде шашылып қалған денені экспертизге салады. «Таза екен барлығы, арақ ішпепті» деген анықтама жазылады. Оу, Кәрібоздың әкесінің арақ ішіп, қылжақтап жүргендігін кім көріпті? Көршілердің бірі қалмай зар илейді, ал Қырмызының шешесінің күйінгені соншалық, нан дүкенін екі күнге жауып тастап, осындағы ең үлкен дәрігеріне салып ұрып жетіп барады. «Онсыз да құдай сорлатқан адамды одан әрі әурелеудің керегі не?!» депті ашуға булығып.

	Қырмызының бесіншіні тауысқан жылы. Құлыншақтай құлдыраңдап ойнап жүрген бала. Және адамдардың аулаға соншалық көп жиналғандығын да көріп тұрғаны сол еді. Әуелі әткеншек тепті, содан ауланың дәл ортасындағы қара ағаштың бұтағына жармасты. Қанша әуреленсе де қолының бұтаққа ілікпейақ қойғаны. Секіруін секіредіақ, бірақ бойы жетпейді. Құйрығымен тастақ жерге топ ете түседі. Алтыншы қабаттан ашық терезеге де әлсінәлсін қарап қояды. Кәрібоз көрінбейді. «Көршілердің тентек балаларымен енді ойнағаныңды көрмейін» деп сыртынан бекітіп кететін көк долы әйелдерге Азат апайы мүлде ұқсамайтын. Барынша Кәрібоздың Қырмызының қасында жүргендігін тәуір көретін. Қырмызы жалғыз. Қасына қара болсын дей ме, әлде біреуміреу тиіспесін дей ме, әйтеуір Кәрібоз Қырмызының «телеохранителі». Ой, қайдағы тиіскен, тіркемелі ауыр мәшинелерді жүйткітіп, апталап, тіпті айлап үй көрмей кететін Қожамсейіт пен Қонысбайдың балаларына соқтығысып өле алмай жүр ме?! Сіріңкенің қорабындай атом деген құдіретті қорықпастан қалталарына салып жүретін ержүрек батырлар нені тыңдасын? Бір күні сенің тырли арық денеңді күректей қолдарымен шеңгелдеп ұстайды да, мәшиненің қорабына атып ұрады. Азынаған көшеде айқайыңды кім естиді? Шу, қарақұйрық! Мүмкін, таутастың арасындағы бүркіт ұясына апарып тастар, не шөлейт даладағы бір бұтаның түбіне қалдырып кетер. Қалай болғанда да жақсы емес. Тау бүркітінің міне көктен іздегені жерден табылды, темір тырнақтары шөп тиегіш трактордың тырмаларынан аумайды... Ищіай, денең тітіркенедіей! Құм кесірткелері де сені арқаларына салып, тегіннентегін жержиһанды аралата қоймас. Қалтасында сіріңкенің қорабындай атом жүргендігін ұмытып кете ме, кім білсін, кейде Кәрібоздың әкесі ұзақ жолдан шаршапшалдығып келе жатса да ауладағы шапқылап жүрген балаларды көрсе бітті, анадайдан тоқтап, «Бері келсеңдерші, жолбарыстарымау» деп жанына шақырып алады. Алғашында жүрексінесің. Кәрібоздың айтуынша, атом деген пәленің кез келген уақытта жарылып кетуі мүмкін ғой! И...и, жарағырай, Кәрібоздың әңгімесіне ылғи бас шұлғып, жаман үйреніп кеткендерін айтам да.

	«Аға, атом деген мұз жарғыш кемелерде болмайтын ба еді?» десе, соның өзіақ жетіп жатқан жоқ па! «Оу, сайыпқырандарымау, сендердің айтып тұрғандарың қайдағы атом!?»

	Міне, мәселенің түйіні осы жерден шешілер еді. Ұзын бойлы, мұртты қара кісі күнұзақты рөлде қадалып отырғандығын ұмытып, рақаттанып бір күлер еді. «Атом дегенді қайдан шығардыңдар»... Е, бәрі түсінікті, енді тіркемелі ауыр мәшиненің кабинасына қорықпастан міне беруге болады. Кәрібозды да күтекүте шаршадыай! Қытығы келсе де терек басына бір шығып алғанға не жетсін. Өзгелерге жалынғысы келмейді. Оларға салса не тәйірі, аямайды әрі қолтығының астынан без секілді булығып өсіп келе жатқан бір нәрсені мытып кеп жіберсін дейсің бе. Қызық!

	...Алғашында бұл неткен музыка деп таңғалған. Әлгі жиналған көпшілік толқындай тербеліп, біреулер биік басқышпен жайлап жылжып, қызыл пүлішпен тысталған апауыр затты қолтықтасып түсіріп келе жатты. Бәли, тоғызыншы қабаттағы милиционер ағайды қара! Қарапайым киінген, бірақ қабағы қатулы. Әлдекімдерге ыммен нұсқау беріп, жосып жүр. Бет әлпеті гүп боп ісініп кеткен Азат апайы ой, бір кезде аңырасынай! Қызыл пүлішпен тысталған ауыр затты жайлап қана жерге қойды. Азат апайы, Кәрібоз және Күнқияш үшеуін бір жігіт суретке түсірді. Бұл жолы Қырмызыны елеген тірі жан болмады. Топ арасынан сығалап әкесін іздеген. Тапты. Ілгері өтіңкіреп жанына барды. Біреулердің қысқақысқа сөйлегендерін естіді.

	Кенет қайдан шыққаны белгісіз, әпәдемі Аполлон көбелегінің қалықтап барып, әлгі қызыл пүлішті ауыр заттың ернеуіне қона кеткені. Қол созымдай ғана жер. Алақаны қышыды. Япырау, мынау нағыз Аполлонның өзі ғой. Сонша жерден сандалып не жейін деп келді екен? Жасарал ағайларының айтуынша, Аполлон көбелегі тек гүлзар бақтардың арасында ғана жүруге тиіс еді. Көзі қызығыпақ тұр. Туһ, мына кісілердің арасынан өте алмайдыау, ә! Әйтпесе мысықтабандап алға жылжып, қанатынан шап беріп ұстай алар еді.

	«Оу, Кәрібоздың бүгінгісіне жол болсын, кісі бола қалыпты ғой, жүдә. Шынымен Аполлон көбелегін көрмей тұрғаны ма? И... и, кепкісімен баса салсашы».

	Кішкентай алақанымен аузын көлегейлеп және біреулер естіп қойып, бұлардың «олжасын» көрер көзге қақшып кететіндей:

	– Аполлон, біздің аулаға Аполлон келді, – деп тұншыға дауыстады.

	Сол – солақ екен, оң бүйірі солқ ете түсті. Баланың басындай әкесінің жұдырығы тиген соң оңсын ба. Ұзын кірпіктеріне ыпыстық жас үйірілді. Ығысып шетке шықты. «Аулаға Аполлон көбелегінің ұшып келгендігін де айтуға болмай ма!?» Шешесі Азат апайының жанында тұр екен назарын төмен салып. Жете алмады. Соның артынша қалың топ сеңдей соғылысып, ауланың арғы бұрышына қарай ойысты...

	– Басына мрамордан ескерткіш орнатты ма? – Бейтаныс әйелдің бұған әлі де жұмбақтау естілетін кәдисәди әңгімелерді не себепті тықпалай беретіндігін түсіне алмады.

	– Мен кетейін, апа, – деді Қырмызы ізетпен ғана. Әкешешесі ең құрыса ішкен шайларын жинап кетуге де үлгермейді. Еден жуу, сыртқа қоқыс шығару, гүлдерге су құю Қырмызының мойнында. Жасарал ағайының тапсырмасы және бар. Қайың жапырағынан жұлдызша жасайсыңдар деді.

	– Айттым, айтқаным айтқан, мен білсем, Қонысбайдың қатыны байының асына әзер шыдап жүрген шығар. Несі кетсін, ертең біреумен ыртыңжыртың көңіл қосып шыға келеді. Әлі қырыққа келмеген әйел дағарадай үйде жалғызданжалғыз қайтіп жатсын?

	Безеубет тәрбиешіге өкпелегені бекер болды. Қырмызы оның шаңшұң айқайын арқасымен тыңдайтын да, Досболдың киімдерін жәшігіне іліп, ізінше тайып тұратын. Ал мына кісінің тірлігіне қайтіп таңғалмассың?! Қырмызы желкесін қасыды: «Қайдан көрдім?» Есіне түсіре алсашы. Айдалада жүрген Азат апайының жержебіріне жетіп, сырттай сойып салуға қарағанда араларында бір кілтипан барау, сірә!

	– Сау тұрыңыз, сабаққа дайындалуым керек еді, – деп Қырмызы есікке беттеді.

	Бейтаныс әйел мұны күтпесе керек, жүзі сұрланып сала берді.

	– Қайда оқисың?

	– Жетпіс үште.

	– Жетпіс үшің осы заманның мектебі ғой, әйтеуір.

	– Иә.

	– Сендерді осы күнгінің мектебі өстіп оқыта ма, үлкеннің әңгімесін аяғына дейін тыңдамаңдар дей ме?..

	Қырмызының жүні жығылып қалды. Терезенің арғы бетінде аула сыпырып жүрген күзетші шалдан да көмек шамалы еді. Түк таппағандай оның әрбір қимылын қадағалады да отырды. Қамыс сыпыртқысын қабырғаға сүйей салып, темекі орауға кірісті. Саусақтары дірдір. Қап, сол ит жегірді жанындағы қоқыс салған қорапшаға атып ұрса жөн болар едіау. Шылым шегетіндей әлқуаты жетіп артылса сөз бар ма. Тамақ тамырлары білеуленіп, екі иығы одан әрмен қушиып, жөтел қысқанда ана дүниеге жүріп кете жаздайды.

	– Мына кісіні дәрігерге қарату керек қой, – деді Қырмызы. – «Ал, қасарысқанның жөні қалай болар екен?».

	– Е, жетпегені сол еді маған. Алдымен шиеттей балаларымды асырап алайын. Оның үстіне бір шәригі кеміс күйеу тап келсе, енді қайт дейсің. Таза ақымақ біз болыппыз. Үндемей жүріп сенің шешең озды бәрімізден. Бір бала тапты да, тормоз берді. Біз не...

	– Мамамды қайдан білесіз?

	– Манадан бері мені қабырғаға сөйлеп жатыр деп ойладың ба?! Қожамсейіттің жалғыз қызы болған соң іш тартып, былай...

	«Кетемін де кетемін». Ой, шірік, қара бұлардың кісі бола қалуын! Қала баласының қай оңғаны бар, шетінен кісікиік. «Шешемді қайдан танисың» дейді және де. Шәрипан мен Қожамсейітті өз қолыммен үйлендірсем, жалғыз қызының шілдеханасын бастанаяқ өзім атқарыссам. Әкеңнің дәу мәшинесімен перзентханадан алып келгенде сен былқсылқ етіп, боққа былғанып жатқан бір шикіөкпе едің. Енді кісі болды, кіндік шешенің керегі не бұларға! – Бейтаныс әйел орнынан ұшып түрегелді. – Қойыңдарәй, өй, өңшең жүгірмек!

	Қырмызы есік саңылауынан жылтыңжылтың қараған Досболға көрінгісі келмеді.

	– Бар әрі, осы ойыны осылғырлардың жүрістұрыстары да тұрпайы. Терезені сындырып қойса да құнын мен төлеймін, жалғыз айлыққа қараған күнің құрысын. Қожамсейіт секілді әйелін талтаңдатып қоятын күйеу қайда бізге.

	Есік тарс жабылды да, Қырмызы сыртқа атылды. Күзетші шалдан «кіндік шешесінің» атын сұрап білді. Ырысжан, Ырысжан апай деуге біртүрлі аузы бармады.

	* * *

	Қала сыртындағы аумағы атшаптырым ескі гараж ертеңгілік құжынаған бал арасының ұясына ұқсайды. Бұл жерде бір көрген біліс, ет жақын таныс деген болмайды. Жұрттың бәрі бірдей. Сәлемсауқатыңның өзі сатулы. Жайма базардың саудагерлеріндей бір жағынан уақыт өтсін деп, бір шәугім шайдан соң көк насыбайды тілдің астына тастап жіберіп, өткенкеткен, тұқымжұрағаттан сыпыртып әңгіме соғатын уақыт жоқ. «Мына сұмырайға не көрінген» демес үшін әріптестеріңмен барынша күліп амандасуға тырысасың. Не кабинаның ішінен қол бұлғайсың да ылдымжылдым өте шығасың. Олар да соған үйренген, «Баламның мектепке барғаны, болмаса өзімнің туған күніммен неге құттықтамадыау» деп өкпелемейді.

	Жожоқ, жүргізушілер де құдайдың кұлы ғой. Үнемі қылкөпірдің үстінде жүреді екен деп, тым тұқыртып жібергендігіміз жараспас. Біреулер аманесен алыс рейстен оралады, біреулер уһ деп мәшинесінің шашылып қалған тетіктерін жинап үлгереді. Көңілге демеу. Міне, сондайда сылағы түскен көк түтін асханадағы көзкөрген аспазшы келіншектермен әзілдесіп, тамақтан кейін тіс шұқысып дегендей, бірекеуінің азмаз шүйіркелесе қалатын сәттері де болып тұрады.

	Сөйткенше болмай, шаңға көміп тұстарынан бір жүк мәшинесі құйғытып өте шығады.

	– Иттің баласы!

	– Көкірегімен көк тіреген мұның кімей!?

	– Нөмерін қарасаңдаршы.

	– Тоқсан төртінші.

	– Е, Жұмағали екен ғой.

	– Қайсысы, Жорасы ма, Жұмағалиы ма?

	– Қисық жауырын Жұмағалиды айтамын. Өле алмай жүріп жердің астындағысын білетін бәле екен. Әйтеуір, бас инженердің о жағына бір, бұ жағына бір шығып, жылпылдап жүріпақ бар шаруасын түгелдеп алды. Бұрынғысымен де жержаһанды жалмап бітіп еді. Жұрттыңақ жолы болғыш. Су жаңа ЗИЛді көзді ашыпжұмғанша қақты да кетті.

	– Қисық жауырыннан қалады біздің басымыз түбінде.

	– Оу, неғып?

	– Бәсе, неғып... Әйелі директордың түп нағашылары көрінеді ғой.

	– Бәсе, адам басып кетердей ақилануы жаман еді.

	Үнемі жол үстінде жүреді дегенмен, аздаған бақталастық, көре алмаушылық, біреудің қала сыртынан келістіріп саяжай салып алғанына деген қызғаныш, көзді ала бере бірінің мәшинесіндегі қолға түспейтін тетікті бірінің жымқырып кетуі деген секілді шағын «драмалар» бетон дуалдары шұрықшұрық тесілген бұл ескі гаражда да жиіжиі болып тұрады. Ой, бұған да, мұнан күрделілеріне де ет үйренді ғой. Жалақы алған күндері тісқаққан қулар бір жас жігіттің қалтасына азмаз теңге жинап беріп, жолдың арғы бетіндегі дүкенге жұмсайды.

	О, сорыңды ұрайын, әлгі дүкенге жұмсаған шикіөкпенің өзінше ойлап тапқан «бастамасының» түрін қарашыей!.. Бесалты бөтелкені тақымына басып алған соң, тьштыныш жүре бермей ме. Жоқ, иегін уқалап отырып, өзіме тиесілісінен қырлы стақанмен тартып алсам қайтеді дейді. Батылдық үшін! Әлгінің уы басына тепкенше мына тұрған гаражға салып ұрып жетіп бармай ма, «шалдардың» алдында қашанғы бүгежектейді. Мұның да тілі шыққандығын сезінсін. Міне, кеселінен сақтай көр деп, бұрылыс жолға түсесің де гаражға туралап тартасың. Әне жетемін, міне жетемін. Кенет қақпа алдынан сарғыш реңді мәшине күтіп алады. Қайда қашасың. Өңіріне алақандай значок таққан МАИдағы танысың күле жүріп, өзінше әзілдескен болып, бар құжатыңды ақтай сыпырып алады.

	Сырттан қараған біреудің бүгін немене Қожамсейітті жын қағып кетті ме деуі де мүмкінау, ә?! Аяғыаяғына тисейші, жосып жүр. Үй іргесіндегі аялдамаға шығып, автобазаның бір мәшинесіне кезігіп қалармын деп дәмеленіп еді. Өңкиген Қожамсейітті танымай сайтан ұрыпты ма оларды? Қол көтерсе бітті ғой, ауыр доңғалақтар асфальт жолдың бір қабат терісін сыдырғандай ыңыранып барады да, анадай жерге дік етіп тоқтай қалады. Гараж алыс емес, мықтағанда алты аялдама. Автобусқа итініпсұғынып ілігуін ілігер ғой. Одан арғысына жаны төзбейді. Қалалық байғұстардың жұмысқа барарқайтар тірліктерін құдай адам баласының басына бермесін. Тозақ әншейін, әдейілеп істейтіндей ұзында өші, қысқада кегі бар ма. Инабат, ізет сақтапақ өте шыққың келеді. Сөйткенше, әлдекімдердің бөкселерінің арасында қысылып қалмас үшін жан екпінмен алға ұмтыласың. Әне, алдыңғы қатарда әзер тұрған бикештің баж ете қалғандығын бірақ аңғарасың. Аяғын мыжып кеттің. Жаның ашиды. Е, сенің тұзы татымсыз кешірімің керекақ еді оларға.

	Оо, автобус аңдап, күн сайын қатынбаласының жанынан табылғанына мәз болып, өстіп әркімнің ұрыскерісін естіп мыңқиып жүретіндерді Қожамсейіт соншалық жақсы көрмейді. Оу, жүргізушінің жүргізушісі жол үстінде танылады. Не көп, қазір дүбәра жүргізушілер көп. Жәжә, таспадай тартылған тас жолдың үстінде ыңылдап өлең айтып ағызып келе жатқанға не жетсін! Тым асыра сілтеңкіреп жібергеннен сау ма, таспадай тартылған тас жолдың үстінде әрине, үнемі ән салып жүре бермейтін де күн туады. Сүрінесің, жығыласың, бұзыласың. Ілініпсалынып қайта тұрасың. Бірде шөлейт даланың қақ ортасында тұрып қалып, шөлден қаталап өлмес үшін ащы жусанның тамырын соруға да тура келер. Таутастың арасынан бұлақ көзін таба алмай діңкелерсің. Өмір ғой. Ол қала ішіндегі картаға сызылған белгілі маршруттар емес. Қиын, бірақ қызық...

	Аялдамадағы топ жүргіншінің арасынан мойнын созып, кестеңдеп олайбылай жүріп өтті. Қас қылғандай бір мәшине кезікпеді. Сосын сағатына бір қарап алып, келесі автобустың артқы есігінен сүңгіді де кетті.

	* * *

	Сабаққа түстен кейін баратыны жаман. Түкке үлгермейсің. Әкешешеңнің әдеттегіше жиналмай қалған кесешәйнегін жуып, еденді құрғақ шүберекпен сүртемін дегеншеақ күн көзі тас төбеге тырмысады. Қабырғадағы үлкен сағаты түскір де жүйкеңді жеп бітедіай! Сартсұрт, сартсұрт. Оның несі кетсін, араарасында бір қоңырау соғып, талай шаруаны тындырып тастағандай жасанды «әтешті» бір шыңғыртып алады да, ілгері қарай тарта береді.

	Қырмызының ойына әлдебір қызық оқиға оралғандай күліп жіберді. Терезе жақтауындағы гүл көшеттеріне су құйып жүрген. Тыстысс, міне, тамаша! Паркет еденді тырптырп басып, есіктің екінші құлпын да іштен бекітіп келді. «Көрмей тұрмысың, соншалық қадалуын қарашыей! – Маңдайына төгілген сарғыш шашын артқа қарай сілкіп тастады. – Бойым сырықтай. Айтпағың сол ғой. Танымай қалдым демекпісің. Е, мейлі... аа, таптым, таптым, сен секілді мені ешкім де қабырғаға тас қып байлап қоя алмайды. Адаммын, күлемін, жүремін. Дене мүшелерім тынымсыз қимылдауға жаратылған. Енді түсінікті ме?»

	Арғы бөлмеге қанненқаперсіз өтіп бара жатқан. Туһ, мұншалық сужүрек болар ма. Төбе құйқасы шымырлады. Ұзын кірпіктері әлсінәлі жыпылықтап, есік жапқыштың тасасынан жанжағына бұқпантайлап қараған. Аяғын салбыратып әлдекімнің терезеден түсіп келе жатқандай елестегені. Ішін ит жегір, сөйтсе әлгі сағат екен бәрін бүлдіріп жүрген. Бүгін неғып со пәлеге көңіл бөле қалғандығын қайдам. Әншейінде, өңеші үңірейіп қанша қақылдаса да мән берместен өз шаруасын тастай тындырып жүре беруші еді. Гүл көшеттерін суарып болысымен, қоқыс толы қаңылтыр жәшікті қарына іле салып, сыртқа жүгіретін. Лифті шақырмайды, кішкентай нүктесі сөніп тұрса да әдейі шақырмайды. Тоғыз қабатты зәулім үйдің кәріқұртаңын жоғарытөмен тынымсыз тасымалдап тұрған техника оған бола белінен шойырылып қалмас. Әпенді, барып тұрған әпенді! Қырмызының мұнысын көрші подъездегі жалақ Жанғали естісінші, оған керегінің өзі сол. Жерден жеті қоян тапқандай ішін басып, ойхой, көзінен жас аққанша шиқылдарау. Өй, ішегі түйіліп қалғыр! Тірі жанға қарғыс айтпайыншы, біреуді сыртынан тілдемейінші дейсің ғой. Жүрген жеріне шөп шықпайтын қудың өзі ол да бір. Қырмызыдан ала алмай жүрген өші бар ма, әлде әдейі тиісіп бағайын, сосын тілі шығады, бір сөз айтса тас кенеше жабысып, қыр соңынан қалмай қоятыным тағы бар дей ме, кім білсін. Кеше ауланың арғы бұрышындағы темір сарайдың жанынан өте бергені сол еді, көзіне әлдебір жазудың оттай басылғаны. «Кәрібоз + Қырмызы». Түсінікті ғой, жалақ ерін Жанғалидан басқа мұндай жаман сөзді кім жазсын? Көйлегінің жеңімен жазуы түскірді асығысүсігіс сүртті де тастады. Қайтерсің, ол ақымақ Қырмызының бұл жақсылығын да түсінбейді. Әкесінің байқап қалмағандығына шүкір әйтеуір, кімнің баласы болсаң оның баласы бол, жерге қазық қылып қағып жібереді, білдің бе?!

	Солай, лифтісі құрысын дейді Қырмызы. Төменде білек тамырлары білембілем болып, көздері жасаурап, ауыр сөмкесін жерге бір қойып, бір көтеріп тыпыршып көрші кемпір тұр екенақ дейікші. Лифтінің ішінен лақтай секіріп Қырмызы шығып келе жатады. Не бетіңді айтасың. Алдажалда мұндай берекесіздікке жолықтыра көрмесінай! Жолықтыра көрмесін! Сосын қаңылтыр жәшігінің де даңғырын сездірмей, цемент басқышпен жүгіріп төмен түседі, жүгіріп жоғары шығады...

	Не деп кеттіей?! Дені дұрыс па? Айдыңкүннің аманында емен есікті екі жерден кілттеп несі бар?! Басын ұстады, орнында. Жүрегінің атша тулауын! Тағы күлді. Тамаша! Міне, кешелібері толқын тепкісімен ақ қайраңға шығып қалған өлі балықтай тірі жанға керегі болмай және біреуге тиісейін десе сылтау таппай, іштей булығыпақ жүр еді. Дұрыс болды, ойпырой, сонша сақтығына не берерсің. Біреу ұрлығының үстінен түсетіндей, терезенің пердесін де тұмшалап тастапты. Қабырғадағы үлкен сағаттың өңеші оқыс үңірейіп, жасанды «әтеш» жылтың етіп, қайта шыға келіп еді, Қырмызы тіпті көңіл аудармағандай бір орында қасқиып тұра берді.

	«Өкпелемейінші» деп шыдап бақтым. Бәрін бүлдіріп жүрген өзің. Бір кездегі екеуміздің достығымыз қандай еді, а!? Дос түгілі дұшпан қызыққандай емес пе еді. Әне, сөз саптауымнанақ бір нәрсенің ұштығын аңғарған боларсың. Тіршілік деген сол, тіршіліктің аты – тіршілік. Бүгін бір үлкен кісілерше шіреніп тұрып, ит теріңді басыңа қаптайыншы деп ем. Оу, біздің достығымыздың жеткен жері осы ма? Бәрекелді, онда жетіскен екенбіз. Қырмызы бойжетті, енді менімен сырласып не қылсын дейсіңау, ә?! Мұндайың болса осы бастан айтып қал! Бірақ менің кәкіршүкірге ашуланбайтындығымды білесің. Күнмен күліп оянатындардың бәрі де ашуланбайды. Оһо, неменеге бұртия қалдың?! Сенбей тұрмысың, қызыл тіліңді қанша сумаңдатсаң да сенің құның көк тиын. Басыңды шайқамақ түгілі шашылып қалсаң да, шегінерге жерің жоқ. Өнесіей, осының бәрі менің дегеніммен болып жатқандайақ бұртияды ғой, жүдә. Адаммын, сен секілді бір шеңбердің бойымен ертеңдікеш шиырлап жүруді менің маңдайыма жазбаған. Алтыншы сыныпты жаңадан бастадық. Жетінші, сегізінші... оныншы. Марқұм, инеліктей ілмиіп жүретін Жаңыл әжемді білуші ме едің?! Әне, сол кісіні де ұмытып қалдың, ә! Дәл осы жерде арқасын қабырғаға беріп, тапжылмай отыратындығы қайда? Суқараңғы соқыр болатын. Түзге барар кезде тыпырлап, мені іздейтін еді ғой. Енді есіңе түскен болар. Өмірдің көзді ашыпжұмғанша өте шығатындығын сол кісінің аузынан естігенмін. Алтыншыны бітірмей жатып, Қырмызының қара қарғаша қақылдауынай деп, мені иттің етінен жек көретіндер де табылар. Табылар деймінау, қазірақ жетіп артылады.

	Сегізінші қабаттан Сәнімкүлді білетін шығарсың? Өткенде ше, ойымда түк жоқ, сөмкемді иығыма асынып, жайбарақат мектепке кетіп бара жатқам. Оның да Жанаргүлі менімен құрдас. Ал бетіне қарасаң құсқың келеді. Көзі тұздайау, тұздай! Оған менің қандай қосылысым бар. Әлгі апайым айт жоқ, той жоқ жеңімнен жұлқи тартып тоқтатып алсын да өйдөй, қызын дәп бір шойын қазанға салып шыжғырғандай ал кеп ұрыссын, ал кеп ұрыссын. «Жұрт баласын қайтіп тәрбиелейді» деді меау, «Жерден шыққандай мына жаман шопыр Қожамсейіттің қызының кісі бола қалуын» деді меау, әйтеуір, қарадайқарап ішімді кептірген. Не дейін, басымды төмен салдым да үнтүнсіз жүре бердім. Ал балабақшадағы безеу бет тәрбиешінің де мен дегенде атарға оғы жоқ. Ой, оны айтасың, төртінші қабаттағы әлгі ескі кебісін әзер сүйретіп жүретін кәрі кемпірдің ішкіш баласының айдалаға лағып, көкігенін айтсаңшы. «Шіркін, менің әйелімнің кірпігі де сенікіндей болса!»

	«Со заматында өле қалар ма едің». Тілімді түртіп тұрған сөздерді айтуға да батылым жетпеді. Әлі кішкентаймын».

	...Қала сыртындағы ескі үйлердің бір бөлмесінен осында көшіп келген жылы әжесі дүние салды. О кезде «дүние салдының» мәнмағынасын түсінетіндей жағдай қайда. Енді кеп ішің ашиды.

	«Жәжә, бәрің сондайсыңдар, ал батырым, сен неғып басыңды шайқай қалдың. Сол соқыр кемпір мүрдесінің қайда жатқандығын білетін болсаң, менің бетіме тура қарашы, кәне!» Сырттан құлақ жаңғыртарлық ащы айқай естіп тұрғаннан саумын ба деп еді. Сартсұрт, сартсұрт. Сөйтсе сағат, сағат «сөйлеп» тұр! Және тұла бойыңа ине сұғып жатқандай, шыбын жаныңды тура көзіңе көрсетуін. Бұл «құдіретін» ол, бәлкім, Қырмызы түсінетін болған соң ғана «көрсетіп» жатқан шығар. Әйтпесе қабырғадағы дөңгелек сағат сөйлеп кетті деген не сұмдық?! Әрліберлі басын шайқап та көрген. Бәрі орнында. Ал жүрек деген шіркінге бір дамыл болсайшы. Атша тулайдыау, атша тулайды. Таңданатын түгі жоқ, ескі сырласы – дөңгелек сағаттан басқа бұған ағынан жарылып ақтарылатын кім бар?! Рас, біршама уақыт екеуінің арасы алшақтаңқырап кетіп еді. Әйтеуір бірбіріне деген ықылас көңілдері суымаған екен. Ақыры қайыр болып, міне, қайта табысты. Жә, мына тас қабырғаның арғы жағындағы адамдарға дөңгелек сағаттың кәдімгідей «сөйлейтіндігін» түсіндіріп, текке арамтер болудың қажеті не?! Оу, сағаттың сөйлегендігін Қырмызы естіп тұр ма, естіп тұр. Бітті.

	«Айтып тұрғаныңның бәрі шындық, алтын сағатым! – Қырмызы әдетінше маңдайына төгілген сарғыш шашын артына қарай бір сілкіп тастап, жоғары қарады. – Қарғадай болып үлкен кісілерше сұңқылдауынай!» деп айыпқа бұйырма. «Соқыр кемпірдің алдында мәңгілік қарыздармын» деп әкем Қожамсейіт те талай мәрте құрғақ жұтынған. Біздің де құдай сүйер қылығымыз жоқ. Бұл жолғы жеңіс сенікі! Әжемнің қайда жерленгендігінен мүлде хабарсызбын. Жеңілдім, шабам десең, бас міне!..»

	Төртінші сыныптың алғашқы тоқсанын өңшең «бестікпен» аяқтаған Қырмызының цемент басқышпен құстай ұшып үйіне кіргені де осы еді. Әкешешесінің мұнымен шаруасы болмады. Тағы да төргі бөлмеге кіріп, күйбеңдеп жүрген бесалты адамның барын аңғарған. Біреу келіп арқасынан қақты да, қалтасына бір уыс кәмпитті сұға салды. Кәмпит болғанда қандай! Өңшең өрнегі бар жылтырақ қағаздарының өзі неге тұрады! Өкшесін әлденеше көтеріпкөтеріп қойып, ішінен масаттанды. Мұнан былай да өңшең «беспен» оқиды. Мысалы, нашар оқыған балаға мұндай кәмпит қайда? Қазір қарағайдың бұтағына тырмысып шығып алсын да, кәмпит қағаздарын шиыршықтапшиыршықтап Аполлон көбелегінше ұшырсын да отырсын. Жалақ Жанғалидың қызғаныштан көзі қызармаса көр де тұр. Әп, бәлем!..

	Ой, сол күнгі армансыз ойнағанын айтсаңшы! Бір кездері тіпті балконға қарауды да есінен шығарып алды. Кәдімгі бостандық.

	«Қырмызы, үстіңді бүлдірме», «Шалшық суға жолама», «Жабайы итті ұстама» – өңшең бұйрық. Өйтіп аулаға шығып ойнағаның бар болсын. Сол күннен бастап Қырмызының өміріне де кәдімгідей өзгеріс енгенді. Кейіннен жүдә қиын болды. Қырмызы мүлдем қорғансыз қалды. Қаншама тырмысыпақ бағасың, бірақ ойынның аты – ойын, лайсаң жолдың бір шымшым балшығы ебін тауып, етігіңнің қонышына жабыса кетеді... Эх, өзін де желкеден нұқып жіберетін адам жоқ, кейде шаңшаң орындыққа да байқаусыз қойып кетеді. Шешесінің мұншалық саққұлақтығына не берерсің, ішіңнен тәубеңе келіп, есікті жайлап ашып, өз бөлмеңе өтіп кеткіңақ келеді. Жоға, жолдағы «шлагбаумнан» өте алмайсың. Баяғы балконнан естілуге тиісті бұйрықтар. Мұндайда шырпыр боп араға түсетін әжесі еді. «Аяқтарың салбырап, осы күйлеріңше аспаннан түсетүсе қалып па едіңдер! Өй, өңшең найсап, тәйт әрі! Шәрипа, ие бола алмайтындай қырық қызың өріп жүр ме немене?! Өнесіай, жалғыз баланың жанын қуырып?!»

	«Әжең дүние салды» дегені әкешешесіне де оңай болған жоқ.

	Екеуі ертеңгілік алақұйын шабыспен жұмыстарына жөнеледі. Титімдей аяқтарымен сұпсуық еденді жиіркене басқан Қырмызы абажадай үйде жалғызданжалғыз қала береді. Әйтеуір, емен есіктің екі жерден кілттенетіндігі ғана көңілге демеу. Оның үстіне әкесінің құлағына қорғасындай құйып тастаған қатаң ережелері тағы бар. «Тірі жанға есікті ашпа, тіпті Азат апайың келсе де!»

	...Ұрлық. Кәдімгі пәтер тонау. Бұлардікі емес, бөгде біреудікі. Және ұры осы маңнан табылған. Оу, алыстан келген ұры кімнің үйінде қандай дүние барын бал ашып біле ме?! Жетінші қабаттағы кооператив меңгерушісі санын соқты да қалды. Соттан сот қоймады, аудандық, облыстық, республикалық. Әйтсе де ұры жымын білдірмеді. Кейіннен әлгі кооператив меңгерушісінің неден сасқанын қайдам, көршілеріне сезіктене қарайтынды шығарыптымыс. Оу, көкешім, ойының ба, шының ба?!

	Тоғызыншы қабаттағы милиционер, баяғы қамытаяқ бастық, ескі кебісін әзер сүйретіп жүретін көрші кемпір және Қырмызының көкесі жиналып барып кооператившінің ит терісін басына қаптайды ғой кәдімгі. «Құдайы көрші деген атымыз бар емес пе?!» – дейді. «Біреуімізден сезіктенсең ойыңды ашық айт, шырағым», – дейді... Еденнің шаңын жалпақ алақанымен сүрткілеп отырып ол пақырың да зар илейді. Құндыз бөркінің ұрланып, әйелінің ондатр пальтосының қолды болғанын және алтынның екі есе қымбаттағандығын айтып көзін сығыпсығып алады. Жиналып барғандар олай дейді, былай дейді. Бәрібір кооператившің көз жасын тыя алмайды. Шыдапшыдап отырып, қамытаяқ бастығың қатты кетіпті бір кезде. Оу, жүйелі сөздің ығын түсінетін бастықтың аты бастық емес пе. «Үйіңде балаларың болып, көзі қарайған ұры балаларыңды жарақаттап кетсе қайтер едің, а?!» Сол – солақ екен кооператившің мәймөңкелеп, құйрығымен қозғала бастапты дейді. Жүзі бері бұрылып, «А, солай екенау» деп тәубесіне келе бастаған екен дейді.

	Ертеңіне Қырмызы төртінші қабаттағы ескі кебісін әзер сүйретіп жүретін Тамара Леонтьевнаның үйінен бірақ шықты. Тамақты сол үйден ішеді. Сол үйде сабаққа дайындалады. Тамара апай да бір кезде оқытушы болған. Үйдегі жалғызілікті тіршілік жалықтыра бастаған ба, әлде қаршадай қыздың тосындау тіліне қызыға ма, Қырмызының барлық сұрақтарына ерінбейжалықпай жауап қайтаратын. Төртінші сыныпты сол үйде аяқтады.

	«Кырмызка?» «Ау». «Сен біздің Женяның қандай зіңгіттей жігіт болғандығын білесің ғой. – Қол мәшинесін қаттырақ айналдырады да көнетоз жастықтың тысын ине ұшымен тартқылап жұлып алады. – Білмесең білерсің әлі. Ахха, Женя деймінау, қайдағы Женя саған, Евгений Михайлович. Сол алтын асықтай баланы татаркадағы Соловьевтар құртты ғой. Жүкті боп қалған қыздарын біздің Женяның жауырынына таңып жібермек баяғы. Е, бәрекелді, алдарына иіле салып, ә дегеннен көне кететін можантопайды тапқан екен. Женя «Бала менен емес» деп, әзер де безер жер тепкілейді. «Шұбарбет Соняға үйленгенше итжеккеннен бірақ шыққаным жақсы шығар» депті. Әкесіне тартқан бірбеткей. Кішкене мәдениеттілеу сөйлегенде статьясы төмендер ме еді, кім білсін. Бүгінде дені дұрыс сот бар ма? Берсең жағасың, тамағынан бір нәрсені өткізіп кеп жіберші, қалай жылмаңдар екен. Менде ондай қаражат қайда? Жұмыртқадан жүн қырқатын сенің әкеңе бедел салғым келмеді. Сонымен кете барды...»

	Екі жағын таянып алған Қырмызы, сірә, менің әңгімемді ұйып тыңдап отырау деп сезінетін болса керек. Тағы да ұштығы жоқ өңкей быдыбыды... «Өй, сұмпайы, сол Сонясын өткенде көшеден көріп қалғаным, жүр екен бөксесін бұлғаңдатып. Жүдә, одан бетер толысып кетіпті. «Енеау, жағдайың қалай, Женядан хат келіп тұра ма?» – дейді маған беті былш етпей. Оның келін, менің ене болуым ғана қальш па еді?! Ондай бетсізді балшықтан соғып алады біздің Женя. Тура сенің кірпігіңнен аумайтын бір сұлуды таңдап алып бермесем, көре қал!» – Дегенмен, Женясы өгіздей қара күштің адамы еді. Қылмыстық мерзімін өтеу үшін күн демей, түн демей дамылсыз жұмыс істепті. Бір күні екі күннің есебіне жазылған. Мұнысы Қырмызыға қолайлы тиген жоқ. Ертеңгілік оразасын қызыл шараппен ашуға дағдыланған Женямен бірге тұра алмайтын болған соң, екі жерден құлыпталатын емен есікті үйге қайтып келді. Бір ай өтерөтпестен қасыңа қара болсын деп, кішкентай мысық сатып әперген. Обалы нешік, мысығы мысықақ болатын. Тұла бойы толған ақыл еді. Мамық құйрығымен бетіңнен бір сипап өткеннің өзі не тұрады. Ал кішкене елеусіздеу қалдырсаң, басыңның анық бәлеге қалғаны. Қырмызының сабаққа дайындалып жатқаны оған не керек, алдымен мұртын жыбырлатып, үстел үстіне бірақ секіріп шығады. Қырмызы әдейілеп мән бермейді. Шыдамның да шегі бар, бір қарасаң, қолтығыңның астына кіріп келе жатады. «Түсіндім, түсіндім. Білместігімді кешіре көріңіз, қарныңыз ашты ма, ләппай!» Айтары жоқ, кәдімгідей үйренісіпақ қалған. Эх, соның... әкесінің алыс рейстен көңілсіздеу оралған сәтіне тап келтіргендігін айтам да. Киіздің үстіне кәк етіп қойыпты. Мектептен оралғанда ала мысығының орнын сипады да қалды.

	Ал дөңгелек сағат та онан кем түсіп жатқан жоқ. Әне, өңеші үңірейіп, жасанды «әтеш» жылтың ете қалды. «Түстігіңді ішіп, тезірек мектебіңе барсаңшы» дегені еді.

	«Құп болады, алтын сағатым!» Қырмызы асығыс жиналып, төмен түсіп келе жатты.

	* * *

	Қожамсейіттің қабағы кіртиді. «Төбеңді көрмегір!» Тершіген терезені майсіңді бешпетінің жеңімен айқышұйқыш сүрте салып, қалбалақтап келе жатқан әлдекімнің сұлбасына тесіле қарады. «Соның өзі». Оң қабырғасының асты сыздайды ит жегір, бүріп ауырады зәнталақ. Енді не істейсің, үйездеген жылқыдай айналсоқтап жүріп алып еді. Әкекөкелеп, ең құрыса қосымша доңғалақтың резинасын тауып беріңізші деп гараж меңгерушісінің соңынан біраз салпақтады. «Кісідегінің кілті аспанда», оның үстіне бір нәрсесін бұлдамай қолыңа ұстата салатын ақкөзің, кәнекей?! Құлағын шұқыды, мұрнын сіңбірді. Осы гаражға итшілеп отыз жыл еңбегін сіңірген озат жүргізуші Қожамсейіт келіп тұрау десе, не дейсің! Маңғаз, бар, иә, жоқ демей және діңкелеткен. Қожамсейіттің мың жерден желкесі күжірейсін, күжіреймесін о шіркіннің асыпсасатын және ыңғайы жоқ еді. Орден алса өзіне, медаль алса өзіне.

	Қожамсейіт селк ете қалды. Бәли, манадан бері қойманың кіре беріс есігіне сүйеніп, құдды мына дүниеден бейхабар немесе түк ойламайтын төрт құбыласы түгел адамдай селтиіп тұрғандығына жөн болсын. Өз еркінен тыс әлсінәлі жұмыла беретін жұдырығын жайлап ашып, алақанымен маңдайын сипады.

	«Аялдашы, сәл аялдашы, апырау маған не көрінген?» деп осы жолғы қылығына бір жағынан ренжісе де, бір жағынан қуанған. «Адам – жұмбақ» деп, осы сөзді дұғадай қайталаумен болды. Жарағырау, мұнысы не тағы?! Алыс сапарға сәті түссе, жалғызданжалғыз аттанғалы тұрған Қожамсейітті жолдан бөгеген не нәрсе? Алжитын жастың қарасы қайда? Сол баз баяғыша қойманың әбден ақжемі шыққан есік жақтауына сүйеніп әлі тұр.

	«Айналайын, арманай!» деп іштей үгітілді. «Құрысын бәрі» деп, жағын сипалады. Мына секілді ақикөздер аман тұрғанда бұл дүниенің жыртықтесігін бүтіндеу кімкімге де оңайға соқпас. Тамырға түскен жебір құрт.

	Қожамсейіттің алдарқатып арқасынан қағып, сондайлық мақсаттарға жұмсау үшін бөлінген қоғам дүниесін бере салса тағынан түсер ме еді, сау көзін шел қаптап кетер ме еді. Өйтер ме еді, сөйтер ме еді дейтін қара тұлыпқа меңіреген гөйгөйі ғой баяғы! Бермейді, бермейтін себебін сұрап қайтесің. Көзге көрінбейтін, құлаққа естілмейтін, бірақ жұрттың бәріне жақсы таныс жатық әуен бар! Оның аты... оның аты... әй, қойшы соны! Ақикөздің қолындағы кішкене биліктің бұйдасы жоғарыдағыларда. Көп созбалайтын несі бар? Жебір құрттардың қордаланып, жымын білдірмей жердің астымен жылжып отыратындығын білмеймісің, тәңірау!

	Қожамсейіттің жұдырығы қайта түйіле бастап еді... Шұрықтесік бетон дуалдың басынан кішкентай қызы Қырмызының азар да безер бозторғайша шырылдап тұрғандай елестегені.

	«Көке, көке деймін, сіз кұдайға сенесіз бе? Сенесіз! Бірақ оны сездіргіңіз келмейді. Көке деймін, мені тыңдап тұрсыз ба, біз өзіңіз айтпақшы, текті тұқымнанбыз ғой. Күн ғой біздің тұқымның кұдайы! Күн!.. Күн сәулесін бойына молырақ сіңірген жердің өніміне қараңызшы. Со құрлы жоқсыз ба? Ең арғысы – жер бетіндегі барлық адам күнмен бірге күліп оянуға тиіс. Мінекей, құдай қолдаған деген осы емес пе! Сіздің сәл нәрсеге ренжіп тұрғандығыңызды естідім де, ақшарбы бұлттарды қолыммен жасқапжасқап жіберіп, күн сәулесін ертіп әкелдім. Көке деймін, маған тура қараңызшы, е, бәрекелді... ал енді күліңіз. О.. о, тамаша, тағы күліңізші!»

	Ақикөз қоймашының әзірге есебі түгел. Талтаңдап олай өтеді, талтаңдап былай өтеді. Қожамсейіттің үнемі күнмен бірге күліп оянуға дағдыланған кішкентай қызымен ойша сырласып тұрғандығын қайтсін. «Кәкіршүкірге жүйкемді тоздырып текке шаршамайыншы, – дейді зәудесін барып. – Жұртқа қарайын, жанжағындағы елмен есептесейін. Түптің түбінде солардың істегенін істейтін шығармын. Шындығында солайау, салбөксе қоғамның жыртықтесігін бүтіндеу тап менің маңдайыма жазылмаған шығар. Жазылды дегенде де ненің қабырғасын қиратпақпын. Жаман жүргізушінің қолында не бар? Қыл аяғы бір резинаға беделім жетпейді. Атаңа нәлет, мына ақикөздің алдында бейшара болған түрім мынау!»

	Жол алыс және мынадай «ЗИЛ»дің доңғалағы емге табылмайды. Айдалада көрінгенге қол көтеріп, жалбақтап тұрғаннан артық қиянат болар ма! Оның бер жағында Тұлпарсаздағы бір отағасыға берген уәдесі және бар. Қаладан апарған жүгін белгілі нүктеге түсірген соң еркі өзінде. Темір қорапты даңғырлатып бос келгеннен мүйіз шығар болса әлдеқашан шығар еді. Жол – жүрсе өнеді. Әй, дегенмен аузының салымы бар жігітау! Жолды алыссынып түн жүремін, күн жүремін деп бір басшының алдына жағдайын айтып барды ма? Үнін шығармастан, шу, қарақұйрық деп тарта береді.

	«Қожамсейіттің табысқа масаттанып, көкірек ұрған кезін кім көріпті? Әйтсе де ажал деген айтып келе ме. Татар дәмің таусылса бітті, артыңда қалған боқ дүниемен қошқош айтысып, тіл тартпастан кете бересің. Ай, ақымақ қызымай... жә, сеніңақ дегенің болсыншы бір жолға! Біздің тұқымның құдайы – Күн!

	Келістім. Бірақ күнмен бірге күліп оянамын деп, бұйырған несібеден құр қалып жүрме! Сенен де күмәнданатын кездерім көп. Қияли, аңқау бала секілдісің – Күн, Аполлон көбелегі, міне, ойлапойлап құдайды да қолдан жасап ала қойдың. Көздеріңе көк шыбын үймелегір, әсілі, біздің көршілер барау, оңбайды! «Қызың бойжетіп қалыпты ғой, Қожамсейіт, жасаужабдығына кірісіп те кеткен боларсың!»«Жылу жинамаймын, саспаңдар!»

	Қоймашының да жетісіп жүргені шамалы еді. Ағаш текшелердің арасынан өзінше бір нәрселерді іздеген боп, Қожамсейіт жаққа да жалтақжалтақ қарап қояды. Ой, оның беті аулақ. Мынау қасарысса күллі дүниеңді жайпап кететін нағыз кәзәптің өзі!

	– Мен жеңілдім, –деді Қожамсейіт сәлден соң.

	– А... а, не дедің? – Ақикөзің де бойын әзер тежеп үлгерді.

	– Жеңілдім, жұрттан жырылып қайда барамын. Сендей жебір құрт оңайлықпен беріле ме. Мә, осы бес жүз теңгемен ұшпаққа шығар болсаң көрермін! – Ақшаны еңкейіп, еңбек сіңіріп алсын дегендей, әдейілеп аяқ астына тастай салды.

	Қоймашының екі езуі екі құлағында. Ыржыңыржың. Қожамсейіттен бірдеме жырып қаламын деген кімнің ойында бар. Дүние, міне, осындайдан жиналады.

	– Маладес, манадан бері сүйтпеймісің! – Қойманың қараңғылау түкпіріне тыққан су жаңа резинаны суырып алып, алдына тастай салды.

	«Біздің сүмелектің дәл өзі! Өй, ұқсамасаң тумағыр!» Тершіген терезені майсіңді бешпетінің жеңімен тағы да айқышұйқыш сүртіп тастады. Көмекшісі – Күнтуған. «Тірлік оңбадыау» деп қабағы кіртиді. Есебі бойынша жаңа доңғалақты ауыстыра салысымен, алқамсалқам гараж қақпасын «ЗИЛдің» бөксесімен бір қағып өтіп, көмекшісізақ жолға шығып кетуге тиіс еді.

	Аяғын санап басып, танысынтанымасын көрінген адаммен бас изесіп амандасып, қалбалақтап келе жатқан қалқан кұлақ – Күнтуған көмекшісінің дегенімен жүрсе арам қатар. Ойпырай, Күнтуған оқыған осы заманның мектебінен шалашарпы болса да Қожамсейіт те дәріс алған секілді еді, жігіт болғанның жөні осы шығар деп, көрінген қызға хатты өлеңмен боратып, соның артынан бір сұлудың шапалағын жеп барып, ес жиған секілді еді, әжетхананың есігін тарс бекітіп, арзанқол қызыл шараптың дәмін алып, сол үшін соқыр шешесін педсоветке шақыртқан секілді еді...

	Ал бүгінгінің жастарын түсініп көр. Күн, Аполлон көбелегі, тағы не, тәңірау!..

	Күнтуғанмен сапарлас болғанына да, міне, бесалты айдың жүзі болған. Нәті жаман жігіт емес, айтқаныңды екі етпейді. Алмастың жүзіндей лыпып тұр. «Аға, аға!» Үйіне осы гараждан бір сабақ жіп іле шықса не дейсің! Кәдімгі роботадам. Түзу жолмен келеді, түзу жолмен қайтады. Қақпа алдындағы күзетшінің «Танимын ғой, күнде көріп жүрген бала емессіңбесіне» қарамай, куәлігін көрсеткен соң барып бері аттайды. Міне, осы күнгінің пірәдәрі. Көрмесең, әне, көріп ал! «Мына келе жатқан қалқан құлақтан озат жүргізуші шықса, басымды кесіп берейін» дейді Қожамсейіт. Миығынан күледі. Мұндай миғұланың мекені бұл емес, мешітмедресе. Жылы суға қолын малып, баяғыдаақ адам қатарына қосылып кететін байғұс баланың көрінгенге күлкі болып, жүнжіп жүргенін қарасайшы! Айдыңкүннің аманында тура жолдан адасу дегенің сол. Қап, көрінген үйдің қақ төрінде қаршығадай жұтынып отырар қайран заман! Ой, несін сұрайсың, ел арасындағы баяғы басынан сәлдесін тастамайтын шалдардың қазір қатары сирексіген. Бүгінгі дүмшелердің тірлігі белгілі. Құдайдан ұялғансып және жаназаға жиналған жұрттың өсегіне қалмайын дегендей бұтыпшатып түкірігіне шашалып, білгенін айтқансиды, ал қора сыртын айналысымен насыбай атады. Әлдекімдер орайын тауып, кеукеулесе жүз грамыңды да тартып жіберуден тайынбайды. Обалсауабыңды ұрғаны бар... Жолдары болғыш жегі құрттарай! Сайрандап қалыңдар, сайрандап!

	Қожамсейіттің қазір құлағын кессең де айтары сол, Күнтуғаннан жұтынып тұрған жүргізуші шыға қоймайды. Тыс...с! Не дедіей! Ойбай, дымыңды шығарма. «Ел іші – алтын бесік». Бір молданың кемдігінен өмір ойылып ортасына түспес. Мұндай тілеуіңді бергір көмекшіні Қожамсейіт жер шарын жеті айналса табар ма. Оңынан келтірді. Бір «шәригі» жетіспесе өзінен. Оған оның өстіп салпақтап жүргені керек. Оу, ә десе, мә деп, жұдырығын ала жүгіретін әпербақандарды да көрген. Тар кабинаның ішінде бірбіріне теріс қарап, тымтырыс отырғаннан жаман не бар? Қалқан құлақ Күнтуғаның – ағып тұрған «радио». Біреудің аузын аяй ма, сөйлесін, сөйлей берсін. Жол үстінде зерігіп қалғымайсың. Аратұра ырым үшін Күнтуғанға рөлді азмаз ұстатып қойсаң, соған риза.

	Бүгін сол сыйластық морт сынғалы тұр. Ищіай деспейақ жүре берейінші деп еді. Өмір ғой, өмір. Қожамсейіттің де титімдей кінәсі жоқ. Оңтайынан ұшырасқан олжадан бас тарта алмайды бәрібір. Түн ұйқысын төрт бөліп, бәрін бастанаяқ таразыға салып салмақтаған. Ахахаха, Қожамсейіттің мұнысы да нағыз кісілігі еді. «Көрген құқайым сен болсаң, көріп алайын» деп, салғаннан тартып кетсе қайтер еді. Өмір ғой, қалқан құлақтың да бұл жерде кінәсі шамалы. Таразы басы Тұлпарсаздағы мұртты қожайынның ауласына қарай тартты да тұрды. Амал не, қалқан құлақ та соған көндігеді. Ал алдажалда бас білмеген бұқадай ертоқымын бауырына алып өңкісе өзі білсін.

	Уәде – құдайдың сөзі. Мұртты қожайынмен қол алысып келіскен. Қожамсейіт совхоз орталығына жүгін түсірген бойда кілт кері бұрылады. Жолай көрші бөлімшеге соғады да, әлгінің жарамды биесін қаладағы ет комбинатына жеткізіп береді. Тегін істейтін тірлік кәне, сол үшін қораға байланар қозылы қой мұның қалтасын тесіп кетпес.

	– Ассалаумағалейкүм, Қожамсейіт аға!

	Күнтуғанның ілмиген саусақтарын немкеттілеу қыса салды.

	– Үйіші аман ба?

	– Аман, аман.

	«Мына сүмелекке істің жайын қалай түсіндіргенім дұрыс, ә!» Маңдайға түскен күн сәулесінен көзін көлегейледі. Жорта тиісетіндей кішкене іліктің ұштығын таба алсашы. Жіптіктей Күнтуғанның жолға барын салып, мұқият дайындалғаны көрініпақ тұр.

	– Жейдеңнің тамақ түймесін қадап алуға үлгермедің бе? – Күнтуған асыпсасты:

	– Ендігі жолы ондай болмайды, аға, – деп аузын томпитты да, Қожамсейіттің кіртиген қабағына аса бір аянышты сезіммен қарады.

	– Ауырып тұрсызау шамасы?

	– Солай, қайдан білдің?

	– Білем ғой.

	– Білсең бопты.

	Су жаңа «ЗИЛдің» кілтін бұрап жібергені сол еді, дар ете түскені жарықтықтың. Бүгін бір пәлеге жолықпаса қайтсін. Күн – құдайдың құдіретімен қош айтысқан. Құлақ тұсынан қозылықой маңырайды.

	Тежегіштен оқыс аяғын тартып алды, ауыр мәшине бар екпінімен жұлқынып алға жылжыды. Бейқам отырған Күнтуған әлдебір темірге шекесін соғып алды. Жә, «бас жарылса, бөрік ішінде», өлмес.

	Қожамсейіт жылдамдықты үдете түскен күйі атшаптырым гаражды бір айналып шықты да, солқ еткізіп тоқтай қалды.

	– Машина бабында екен, – деп міңгірледі Күнтуған.

	«...Жапырақ жайып жас қайың, жанымды айырбастайын.

	Сен...»

	– Жарықтық Мұқаң! Сіз Мұқағалиды білесіз ғой. Білесіз, білесіз деймін. Бәлкім «гормошкада» талай рет кездескен де шығарсыздар. Мына құрылыс материалдарын сол адуын ақынның ауылына алып барамыз. Құдай жоқ дейді. Ал мен «бар, бар» деп бар дауысыммен айқайласам ше! Құдайдың болмағаны қайсы. Мұқағалидың жырын үнемі мүлгіп тыңдайтын мен де бір мұңлық едім. Ақынға деген адалдығымды құдай көрді. Тіршілікте қолымнан дәм таттыра алмадым. Өлді, сонымен бәрі тәмам болуға тиіс пе еді? Жоқ! Міне, кішкене болса да септігімді тигізуге айналдым. Хантәңірінің жанынан байқамай өтіп кетіп жүрмейік, аға! Кішкене дұға оқиын. Құдай жоқ... құдай жоқ болушы ма еді?

	– Түс, түс машинадан! – Қожамсейіт жалпақ жауырынымен Күнтуғанға бұрылып, кәдімгідей зекіп айтты. – Сендей құдайшылды ұрғаным!

	– Аға, аға деймін, сәл аялдаңызшы... Мұқаңды сіз де білесіз. Хантәңірін бір көру бала күнгі арманым еді. Бұл не қылғаныңыз?.. Ауыр мәшине алқынжұлқын дарбазаны бөксесімен қағып өтіп, көзді ашыпжұмғанша қою шаңдаққа араласып үлгерді.

	* * *

	Қала. Қыс. Таң алдында басып салған ақша қар ең болмаса түс ауғанша сол кіршіксіз қалпын жоғалтпай, мамықтай боп үлбіреп жатса, шіркінай деп ойлайсың. Түннің бір уағында төсегіңнен тұрып, дымқыл терезеге қонақтаған ақ ұлпаларды әлжуаз саусағыңмен ұстағың келіп, әлденеше оқталғаның, шешеңнің «Суық тиіп қалмасын» деген сақтықпен ашық қалған терезені қымтап жауып, ал өзіңді қалың көрпенің ішіне қайта сүңгітіп, бөлмеден сыбдырсыз шығып бара жатқаны еске түседі. Олай дөңбекшисің, былай дөңбекшисің. Ұйқы жоқ. Оның үстіне дөңгелек сағаты түскірдің де өңеші әлсінәлі үңірейіп «Ақша қардың қызығынан құр қалма, құр қалма!» деп тұрғаны мынау.

	Қайдағы қызық? Ағаш кереуетті аяусыз сықырлатып, екінші жағыңа қарай аунап түсесің. Айтарыңды айтсаң да әлдебір жақсылықтан үміт үзгің келмейді. Тау басынан шанамен құлдилаған бір топ баланың қалың ортасына топ ете түскеннен әрісің. Бәли, солардың шыңылтыр ауада жаңғырықтай естілетін кәусар күлкілерін мұның құлағына айнақатесіз жеткізіп тұрған ненің кұдіреті болды екенай, ә? Қырқаның төбесіне шығу дегенің де бір ақырзаман. Бәлкім, мына балалар да ондай ертегіні ойлапойлап, ақыры түк шықпайтындығына көздері жеткен соң шаршап қойған шығар. Оу, «Болашағымыз үшін бүгін өліп кетсек те қайлымыз» деп төске сабағыш ересектерау, қайдасыңдар?! Соншалық бас ауыртатын шимайшатпақ шаруа болса бір сәрі ғой. Әншейінақ дүние. Ондай аспалы жолдың әкесіндейі Көктөбенің баурайында қаңтарулы тұр, әне! Ешкімге керегі жоқ. Өйткені «Ауыл» мейрамханасын әлдекімдер түп орнымен көтеріп әкеткен.

	Дәмесінің зорын. Сырғанақ теуіп, төбе басындағы балалар үшін салынған қысқы кафеден тіл үйіретін балмұздақ жеп, бір оқпен екі қоянды атып алмақ екен ғой, ә! Тоқтай тұр...

	Етігінің өкшесін қисайтып алады да, текшетекшемен ілдебайлап өрлей береді... Сарғыш шашы терге шыланып қатып қалған. Ойхой, кафе дейді ғой жүдә, оларға ондай кафелерді көз ілеспес жылдамдықпен сыраханаларға айналдырып жіберу жүз есе тиімді. Кетсінші әрі, балмұздағы да, балмұздақ сататын кафесі де кұрып кетсін! Қырмызыға керегі айналып тұратын шығыршықты трос арқан. Қазығын мықтап бекітсе, жетіп жатыр... Бүйтіп шаршамайсың. Кез келген жерден тас қып ұстайсың да, төбе басына қарай тырмысып тарта бересің! Рахат!

	Міне, соның бірі есінде жоқ. Трос арқанды да, трос арқан тартқанша қарындарын тыртыр қасып, түс ауғанша төсектерінен тұрмайтын жалқау ересектерді де мүлдем ұмытқансың. Қарсы беттен соққан жел екпіні бөкебайыңды жұлып әкете жаздайды... Біреулердің жолай шаналары аударылып, не біреулерге соғысып дегендей табан астынан «аварияға» ұшырап жатады. Ал Қырмызының айнадай жалтыраған сырғанақтан да, құмырсқаның илеуіндей құжынаған балалардан да қаймығатын түрі жоқ. Арғымағына сенімді шабандоздар ғана сөйтеді. Ай, көкесі де тура жердің астындағыны білетін қу ғой. Өзге балалар Қырмызының жұлдыздай аққанын көріп, таңдайларын қақсын деді ме, әлде әкелерінің айлық тапқанға мәз болып жүре беретін тірліктеріне түкірсін деді ме, әйтеуір есебін тауып, шананың да рөлі барын сатып әперген. Сырғанақ іргесіндегі қара қошқылданып жататын топыраққа да соқтықпайсың. Жылдамдықты тежеуге де мүмкіндігің бар. Кесекөлденеңдеп біреу алдыңнан шыға келген екен, жүйке жұқартудың жөні жоқ. Айтып отырмын ғой, Қырмызының шанасы тура шортан балықтың өзі. Қанатын бұлт еткізеді де, қапысын тауып, қосалқы жолға түседі де кетеді...

	Өйдөй, қосалқы жолға түсіп жетісті. Көрпені бүркеніп алып осы «тойғаныммен» ұйықтап кеткенім пайдалыау деп дәмеленген. Сол жамбасына қарай аунақшыды. Болмаған соң қос қолын төбесіне қойып, қара көлеңкелі бөлменің төрт қабырғасына көзбен «саяхат» жасап, тымтырыс жатты да қойды. Рөлі бар келіскен қызыл шананы қиялдаудың енді қажеті шамалы. Оны көкесі балконның төбесіне төрт жерден буып асып тастаған. Мейлі, біреулерге сатып жіберсе де өздері білсін. Басын шайқады, әй, сірә, Қырмызының енді қайтіп сырғанаққа баруы тым қымбатқа түсерау. Шолақтаудың күн сүйген шатқалдарымен баяғыдаақ үнсіз қоштасқан.

	Көкесінікі сүргін жүріс. Біреу кеңірдегінен кездік қадап тұрғандай алашапқын. Ұзын жолдан шаршап келдімау, кішкене ес жияйын демейді, дайын тамақты асығысүсігіс ішеді де, биік басқышпен төмен қарай құлдилайды. Қайда барарын кім білсін. Қырмызының алдында ақталғандай шешесінікі баяғы дайын жауап: «Машинасы жүріп тұр, мүмкіндікті пайдаланып қалайын дейді ғой пақырың!» Сөйтеді де «артықтау» кеткендігін өзі де сезе қояды. Қырмызыны еркелеткенсіп, мойнынан әнтек мытып, әңгімені басқа жаққа аударып жібереді... Нан дүкенінде әлдекім шу шығарыптымыс. Сондағысы үшақ тиын. Шешесі байқамай қалыппын деп қанша рет кешірім сұраса да илікпей қойған ба, қалай?! Сөзге түсінбейтін дәукес екен өзі бір. Үстіңнен арыз жазамын деп қорқытатын көрінеді. Иә, тапқан екенсің алдыңа жығыла салатын адамды. Бәлкім, шешесі де шаптыққан шығар.

	«Үш тиынға бола шаңырағың ортасына түссе, мен саған бір дорба қара шақа әкеп берейін» деп өйдөй біраз жерге барысқанау шамасы. Ол жағын Қырмызы қайдан білсін. «Көкем кішкене демалыс алса Шолақтауға шығып қаламыз ба?!» деп жүргенде, қайдағы бір үш тиынның дауына кезіге қалғанына жөн болсын.

	Балконның төбесіне асылып қалған рөлі бар қызыл шанаға қарау қандай аянышты! Баржоғы екіүш мәрте ғана сырғанаған. Жалғызданжалғыз енді шешесі өлгенде жіберер. О, ондайда мына үш тиынның төңірегіндегі әңгіменің табан астынан қандайлық қиялғажайып ертегіге айналып кететіндігін тіпті өзің де аңдамайсың. Шешесі бейне бір сахнадағы жағымсыз рөлді өліптіріліп ойнап жүрген әртістен аумайды. Темір пешке арқасын сүйеп, терезе жақтауына қонақтаған суық торғайлардың жемге таласқан сәттерін қызықтаған Қырмызының жанына жетіп келеді. Одан ас үйге қайта жүгіреді. Оу, сонда қой аузынан шөп алмайтын көнбіс, момын Қырмызы найза кірпіктерінен зәр шашып, әлдебір тәрбиесіз жандарға ұқсап, «Тамағымды әзірлеп қой, ертең тауға шығып, шана тебемін» десе екенау! Мұныкі әншейінақ немеурін. Әлде қайтер дейтін, аңдысын аңдыған бір тіршілік. Ал соған бола шешесінің қара аспанды төндіріп, дүниені топан су қаптағандай беталды жөнеп беретіні несі?!

	«...Тау басында өзге планетадан келген адамдар жүрген көрінеді. Қазан шұңқырға қоныстанған көк түтін қала қайбір ауруларының емі. Керек екен, емешелері құрып бара жатыр екен, көк түтін қаланың төбесіне дүрбілерін салып қанша қарағылары келсе де қарай бермей ме? Тысс..с! Өзге планеталықтардың көксегені, әрине, басқа нәрсе ғой... Әйтеуір тау баурайына шашау шыққан адамдарды қармақтарына іліп әкету. Қармақпен ұстай ма, темір торға салып әкете ме, ұстағандары олжа...»

	Оу, бұған шешесінің қаладағы қарапайым нан дүкенінде істегені неге қажет? Жалпақ жұртқа белгілі болған жайды айтып тұрдағы мына ақымақ қызына! Сонша жерден сандалып келеді екен де, кім көрінгенді іліп әкетпек, ә?! Тоқтай тұр, көкешім! Жожоқ, бұған келісуге болмас. Міне, іздегенге сұраған. Тұлымдары желбіреген өңшең ботақан қыздар көз алдарында жосып жүр. Несіне асықтың, жау қуып бара ма. Өзге планеталық дегендерің де нағыз тажалдың өздері ғой. Әпсәтте киім ауыстырып кию сөз бе екен. Шанасын жөндеген болады да, бір бұтаның түбінде бұқпантайлап отыра береді. Иә, сәт! Қап, қармағым, қап! Олардың да үстерінен қарайтын, яғни қызметтері жоғары бастықтары бар. Тапсырмаларының адам шошырлық сұмдығын қараңызшы!

	Ақылды және өте сұлу адамдар керек! Мың қатпарлы әрі құпия сиқырын тірі жан түсініп болмайтын өте нәзік лабораториясы түскір де өңшең ақылды адамдарды ғана қабылдайтын көрінеді ғой. Миларын шағып, микроскоппен қарайды. «Дүниенің тұтқасын ұстап тұрған біз!» – деп тым асылық айтып, кеуде соққан жердегілердің көздеріне көк шыбын үймелету ғой мақсаттары! Өздерінің миын жерден әкелінген мықтының миымен салыстырады...

	Қайнаған қазанның қақпағын ашып тастаған бойда шешесі паркет еденді тырпылдатып, қайтадан жетіп келеді. Шот қағуға шеберленіп алған қолдары дірдір. «Ай, мына сығырға не дерсіңау, не дерсің! Өзге планетаға барып жетіскеніңді көрейін. Адам жегіштер шыққан және де. Соны біле тұрып, Шолақтауға барсам қайтеді деп міңгірлеуін. Шолақтау ма саған, тоқтай тұр! Адам жейтін сұмырайың да өзге планеталықтан бір мысқал кем түспейтін көрінеді. Естіген құлақта жазық жоқ. Және жас қыздардың етіне құмартып алған деседіай! Бұлардың етінің тәттісі, тәтті ғой! Әкеңнің басында да бір шайнам ми жоқ, рөлі бар шана сатып әпереді және де. Паһ, өзі үнемі рейсте жүреді. Түк білмейді, түк көрмейді...»

	Қырмызының жебе кірпіктері жер шұқиды. Эх, несін айтасың, ең қолайлы сәтті қолдан жіберіп алды. Әне, өзінің көнбіс, момын екендігін мойындамасқа да шарасы жоқ еді. Әйтеуір біреудің бетіне жел боп тигісі келмейді, кім не айтса соған бас шұлғиды.

	«Солардікі дұрысау» дейді де, маңдайына төгіле қалған сарғыш шашын артына қарай бір сілкіп, тымтырыс жүре береді. Е, жүріпжүріп әбден жетісті. Тіпті, шамалауынша, момындықты да шектен асырып жіберген. Ақыл сұрайтын кімің бар? Күнмен бірге күліп оянуға дағдыланбағандардың не дейтіні бесенеден белгілі. Тау басынан домалаған жұдырық тас тұнық көлдің бетіне қойып кетсе не болар еді. Не болсын, шеңбершеңбер майда толқындар пайда бола кетеді де, су жағалай қонып отырған аққуқаздарды үркітіп жібереді. Міне, дәл соның өзі. Асылы, күнмен бірге күліп оянуға дағдыланбағандардан алыс жүр.

	Терезе жақтауына қонақтаған суық торғайлардан да жөнді жауап ала алмайсың. Ойпырой, титімдей болып, бұлардың қомағайлығына не бересің. Суға жібітілген нанның қиқымын әпсәтте сап қылады. Сосын тарыдай көздері жылтылдап, қолына қайта қарайды. Шыдамайды екенсің, жүдә. Ток соғып өткендей, Қырмызы да лезде бойын жиып ала қояды. Ғажап, мына суық торғайлар мұның үнемі күнмен бірге күліп оянатындығын қайдан біле қойғанай, а?! Яғни, Қырмызы анау көше бойымен арыбері сандалған жұмыр бастыларға мүлдем ұқсамайтын бөтен адам! Күн сәулесі тұла бойына күллі қайырымдылық атаулының бәрін сіңіріп тастаған. Е, енді түсінікті болды, Қырмызы терезе алдына жақындаса бітті, бірі қалмай және бір нәрседен кұр қалатындайақ қанаттарын сабалап жетіп келуші еді. Ал әкесі мен шешесі қанша жерден жем шашса да жоламайды. Мәселе қайда жатыр?

	Қырмызы саусақтарының ұшымен ғана терезе әйнегін әлденеше шертіп қояды. Құйрықтары еріксіз шошаңдап, жібіген нанның қиқымына қомағайлана кіріскен суық торғайлар Қырмызының не айтпағын қайдан түсінсін.

	Оу, есті кісі туған анасына өкпелегеннен не опа табушы еді? Әйтсе де өзінің момындығына ептеп ренжиді. Момын, жоқ, мүлде олай да емес шығар. Оһо, арам шөптің өсімтал келетіндігін кім түсінбейді. Жоқа, кетсінші әрі, арамшөп дегені не пәле?! Күнмен бірге күліп оянуға дағдыланбағандардың жанында жарты күн жүрсең жетіп жатыр. Қырмызы бөтен Қырмызыға айналып шыға келді.

	«Ит мінезді» дегенің сол, әне! Шешесінің әлгіндей адам жегіш адам туралы «әлқиссасын» тыңдап отырады да, орнынан жын соққандай ұшып түрегеледі «бөтен» Қырмызы.

	– Тағы не айтасың, абызым?! – Оның да оңай берілгісі жоқ, әрине.

	– Шолақтауға өлі денемді аттап өтіп барарсың, – дейді. Емен есікті де екі жерден кілттейді. Өзге планеталық және адам жегіш адамды тура қолмен ұстағандай, ойхой, не бір құйтырқы «ертегілердің» де тиегін ағытарай! Бөтен Қырмызының аты – бөтен Қырмызы емес пе. Ауызғы бөлмедегі шаңшұң айқайды шыбын шаққан құрлы көрсе не дейсің. Шаршапшалдығып бір кезде өзіңақ қоярсың дейді.

	Жол дорбасына керекжарағын сала бастайды. Шешесінің қытығына тию үшін аратұра әндетіп те қояды.

	– Болдыңыз ба?

	– Не дейсің, болғаны несі?!

	– Мейлі, өзіңізге жақсы болса есік күзетіп отыра беріңіз.

	– Осыдан әкең келсін, жоныңнан таспа тілгізіп алмасам, көре қал!

	– Қайтіп?

	– Қайтіп болушы еді, тура қайыс белдіктің өзімен.

	– Оо!..

	– «О»ның қызығын сосын көрерсің!

	Бөтен Қырмызы енді бірде шықылықтап күледі:

	– Дүкенші, ау, дүкенші шешей, үш тиынын жеп қоятын клиентің мен емес. Есіңіздің барында есігіңізді ашып, мені үлкен жолға қарай құрметпен шығарып салыңыз. Енді сәл кешіксем, Шолақтауға қатынайтын автобустан қалып қоямын.

	– Сәл шыда, Шолақтауға да барарсың , шананы да теберсің!..

	– Үшке дейін санаймын! – «Бөтен Қырмызы» есікті теуіп кеп жібереді. – Естіп тұрмысыз, үшке дейін. Сосын алтыншы қабаттың терезесінен секіремін де кетемін.

	Шешесі түкірігіне шашалып, ауа жетпегендей тұншығады да қалады.

	– Бір! Екі!

	– Тоқтат деймін, тоқтат! – Шашы додадода шешесі жетіп келеді де, «бөтен Қырмызыны» желкеден түйіп кеп жібереді. – Өй, жетпей желкесі қиылғыр! Құдай тілегім қабыл болып, тура адам жегіштің темір торына түсіп қалмайсыңау. Қыз өсірдім бе десем, қасқыр өсірген екенмін. Шолақтаудың басынан құлап, шашылып қалсаң жөн болар еді. Сүйегіңді бірбірлеп теріп алсақ жөн болар еді...»

	Ұйықтап кеткен екен, Қырмызы шыңғырып оянды. Арғы бөлмеден желең киімді шешесі жетіп келді.

	– Не болды, құлынымау?!

	– Жәй, әншейін.

	Қызының жіпсіген маңдайына қол апара берген шешесі шоршып түсті:

	– Жанып тұр.

	Қараңғылық арасынан қызыл шананы көзі шалып қалды.

	– Біреу ренжіткен жоқ па?

	– Жоқ, сіз демала беріңіз. Түс көрдім бе, немене? – Шешесінің ыстық алақанын мандайына басып, біраз жатты. Жанып тұр дейді, жанып тұрған өзінің алақаны ғой.

	– Қандай түс көрдің, құлдығымау? – деп, шешесі қанша қинаса да айтпай қойды.

	– Мама, терезеге қараңызшы, қар жауып тұр. Және қар болғанда қандай! Көкемнің шаруасы да бір түгесілмейақ қойдыау, әйтеуір!

	Шешесі жапалақтап жауған қарды терезеден көрді де, қызының қасына келіп отырды.

	– Қардың биыл қалың түсетін сыңайы бар.

	– Қыс суық бола ма?

	– Қыс қыстығын істейді ғой, – деді шешесі.

	– Шіркін, Кәрібоздарға тамаша болады екенау. – Қырмызы кереуеттің басына көпшігін сүйеп, тіктеліп отырды. Ашық қалған перденің саңылауынан жарықпен шағылысып төпей жауған қар қиыршықтары көзге шалынады. Екеуі де үнсіз. Әлдеқайдан жабайы мысықтың мияулағаны естіледі. Қабырғаны солқылдатып, алғашқы трамвай жүріп өтті.

	– Ол жақта қыс қатты болатын шығар, ә?!

	Шешесі не айтып кетті деп, алғашқыда қызының бетіне сезіктене үңілген.

	– Тау арасы ғой, Тұлпарсазда қыс онша суық болмайды. Оның үстіне әкеңнің машинасы жаңа. Шопандар қыстауына шөп жеткізіп береді де, кідірмей кері қайтады. Ертеңбүгін келіп қалса, Шолақтауға да шығып қаларсыңдар. – Күрсінді, жеңіл халатының өңірін қаусырмалады, Қырмызының желкесінен әнтек қана мытып қойды. – Жігіт болғаныңмен шаруаң жоқ, шана тепкің келеді, ә?! – «Бойжетіп» дегенді өзі де жақсы көрмейтін еді.

	– Құдай кесірінен сақтасын, көкеңнің әйтеуір жолға шығып, табыс тапқысы келеді де тұрады. Артық ақша қалта теспес қой, әйтсе де тым құнығып керегі не сол! Талай қақсадым, тыңдамады.

	– Кәрібоздар теңіз жағалауыңда тұрадыау, шамасы?

	– Иә, теңіз жағалауында! – Шешесі одан арғы әңгімеге құлқы жоқ кісіше бұртиып шығып кетті.

	Алтын көмбесін біреуміреу ашып алатындай төсегінен тұра сала терезеге қарай атылғандығын айтсаңшы! Неден құр қалып еді? Түсінсе бұйырмасын. Суық қабырғаны арқасымен үйкелеп, паркет еденге шекелеп отыра кетті. Адам бойында өз ырқына бағынбайтын бұла күштер толып жүреді деуші еді. Әйтеуір бір жерлерден оқыған. Оу, оның бәрін бақайшағына дейін шағып беруге шамасы жетсе, яғни бұла күштің қай тұстан соғатындығын тап басар болса, бүйтіп мыжтыж боп, олай өткен, былай өткен әдіре жегір ауыр мәшинелердің ызышуын тыңдап қайтеді. Сол армандай болған Шолақтаудың басына туралай тартып кетпес пе еді. Сүрініпжығылып, әбден сілесі қатқанша сырғанақ теуіп, рақатқа батпас па еді. Бұла күш дегені не болғаны?! И...и, ит жегірай, шөлден қаталаған мұңлық секілді тамағымды құрғақ жұтынбайыншы дейсіңау, бірақ не керек, гүл қауызынан нәр тартқан бал арасындай сол таныс жағалауға қайтып «жақындап» қалғандығыңды да аңғармайды екенсің.

	Жұпжұқа пердемен бетін баса қойды. Оһо, жүрегінің соғысын қара! Атша тулауын зәнталақтың! Қойыңыздаршы... түу... у, жанжақтан анталап, кісіні тірілей жерге кіргізе жаздадыңыздар ғой. Ал онда тұрған не бар, а?! Мүмкін Кәрібоз да балалықпен байқамай қалған шығар. Әлгі бала біткеннің аузынан суын ағызатын атом туралы әңгіме есіңде ме. Неткен шеберлік! Бір күлмейтін еді ғой сабазың. Және кірпігін де қимылдатпайды, кітап оқып тұрғандай қиюластырып соға беретін, соға беретін... Әкесінің мәшинесі болса, сол бармақтай ғана атом дегеннің күдіретімен құм белдерден көктей етіп жүре береді. Міне, Қырмызының да Кәрібозды кенеттен еске түсірген себебі сол еді. Бала неме атом мен адам бойындағы бұл күшті шатастырып алды! Кешірімді, әрине. Оу, бала болмаса қызыл пүлішпен тысталған сұпсуық табыттың ернеуіне қонақтаған Аполлон көбелегін кепкіңмен неге баса салмайсың деп Кәрібозға ұрысар ма еді. Одан бері де бірнеше жыл өте шыққан. Кәрібоз да есейіп қалды. Түу... у, қайда лағып барадыей, есейіп қалдысы несі тағы?! Араларының алыстап кеткендігі ғана аянышты. Алтыншы қабаттағы қарсы есікті жұдырығымен түйіптүйіп жіберсе, есіктің ілмегін Кәрібоздың өзі келіп ашушы еді ғой. Түртік еріндерінің әнтек жымиғандығының өзі сүйкімді едіау! Алақанға салып аялайтындай Қырмызы секілді біреудің жалғызы ғой деп пе едің оны! Жұмыс көп. Досболды балабақшаға апарып салысымен, сүт дүкеніне жүгіреді. Шешесіне көмектеседі.

	Түс ауғанша ұйқыдан бас көтермейтін Қырмызының сол

	тірлігіне мырс етіп бір күледі де, баяғының ақсүйек ұлдарына еліктеп, бикешке иіліп сәлем береді. «Сірә, қазақ тілінен қандай жаттығу бергендігін ұмытып қалдыңау, ә?!» дегенді де тілінің астына бүгіп қалады.

	Ал Қырмызының мүлдем басқа шаруамен келіп тұрғандығын қайдан сезсін. Қоңыр халатының ұзын жеңін білегіне дейін түріп алған Қырмызы әдеттегіше сарғыш шашын артқа қарай бір сілкіп тастайды. Маңғаз. Аш бүйірін таянып, олай жүреді, қолын артына ұстап былай жүреді.

	Кәрібоздың «сылқым» қызды күтіп тұратындай жағдайы қайда?

	– Қырық сегізінші бет, жиырма жетінші жатты...

	– Тоқтат! – Қырмызының жебе кірпіктері от бүркіп тұрғандай ызғарлы. Араарасында күліп жібермесем болар едіау деп те қипалақтайды.

	– Өтірікшінің жазасы?

	– Өлім!

	– Дұрыс айтасың, құдайдың күнәһар құлы! – Қырмызы әлдеқашан хан қызына «айналып» кеткен болатын. Жайдақ үстелге күмп беріп отыра кетеді. Кәрібоздың жанары жыпылықтап, уәзірлеріңді шақырып келейін бе деп ым қағады.

	– Қызметіңе рахмет, үш минөт уақыт беремін, өлер алдындағы арманыңды айтып қал.

	– Өлімнен қашып қайда барамын ханзада, шабамын десең, бас міне! – Кәрібоз екі бүктетіліп Қырмызының алдына құлайды. – Құлға да бір сауал!

	– Айт, айт, іркілме, ақ өліммен өлгің келсе, арманыңды айтып қал.

	– Айтсам былай... артымда қалған ұрпағыма иненің жасуындай кесірім тимесін. Ертеңгі күні әкеміз солай болып еді деп құсадан у ішіп жүрмесін. Күнәм не, айыбым не?! Бәрін бүкпесіз халқымның алдында жайып сал. Сосынғы шешім өзіңізде.

	– Уа, халайық!.. – Қырмызы кербездене орнынан көтеріледі.

	– Ендеше, зейін қойып тыңдаңдар. Өтірік айтқанның қашан болмасын кесімді жазасы – өлім! Құдайдың құлы Қонысбаев Кәрібоз елден шыққан суайт өтірікші еді. Ұйыған елдің арасына іріткі салды. Төртінші мөлтек аудан деп аталатын бүтін бір патшалықтың бүлдіршіндерін жинап алып, беті былш етпей өтірік айтты.

	– Дат, тақсыр!

	– Жоқ, ханзада екі сөйлемейді. Уәзірлерім, мына суайттың аяққолын кісендеп, дар ағашына сүйрелеп апарыңдар. – Қырмызы аяғымен еден тепкілейді. «Кәрібоздардың астыңғы қабатында кімдер тұрушы еді».

	– Бүкіл бір патшалықтың бүлдіршіндеріне атом туралы әңгіме айтып, үш ұйықтаса шындыққа жанаспайтын өтірікті көкігенсің, ашық ауыз балапандар сенің сөзіңе кұдайдай иланған.

	– Ол өткен ғасырда болған еді ғой, ханзадам! Онан бері қаншама өмір өзгерді, қаншама су ақты дегендей...

	– Сен жасаған жауыздықты өгіз арба тарта алмас. Атом дегенің шылғи өтірік екен. Міне, жүз жылдан бері менің оқымыстыларым тынбастан кітап бетін ашып келеді. Сөйтсе, атом деген адам бойындағы қанмен араласқан бұла күш екен. Естідіңдер ме, халайық, біз қандай мүсәпір халге душар болғанбыз. Өзіміздің адамдық асыл қасиетімізді атом деген «әләулайға» ойланбастан айырбастап жібергенбіз. Міне, алдарыңыздағы мынадай сұмпайылардың әрекетінен ойлау қабілетімізден айырылып қала жаздағанбыз. Бойымыздағы бұла күшті бұл басқа мақсаттарға пайдаланбақшы болған. Қандай шара қолданамыз?

	– Өлім!

	– Өлім!

	– Өлім!

	Кәрібоз дүрс етіп, аяққолын жанжаққа жайып жіберіп, еденге құлай кетеді. «Ал қасарысқанның жөні қалай екен, иманыңды тас төбеңнен шығарайын». Тырп етпестен әрі жатады, бері жатады. Гүрлеп тұрған «хандық дәуірін» ұмытып, Қырмызы да аяқ астынан жалпақтағысы келмейді. Құрып кеткір, бұла күш деген пәлені қайдан тауып ала қойып еді. Ең басты пәлесінің өзі сонда ғой, тыптыныш теңіз бетін әпсәтте үйіріп әкететін қара дауылдан аумайды дейді білгіштер. Және ол күшті басқаруға дәрменің де жете бермейді. Ал дене мүшелері болса сарт та сұрт жұмыс істеп тұр. Үйге қайтайыншы дейсің, жүріп келе жатқан секілдісің. Оһо, жынданғаннан саумын ба деп жанжағыңа қарайсың. Бәрін бес саусақтай біліп тұрсың. Бірақ аяғың бастың басқаруына бағынбайды. Өз дегенімен лағып тарта береді. Мұндайды бастан кешкен кім бар, бетін аулақ қылсын. Бір жерлерден оқыған. Аяқтың бір амалын қарастырарау, ой сұмдықай, өз қолыңның өзіңе жаулық жасайтындығын естігендерің бар ма?!

	Қырмызы тақтай «тағынан» жайлап көтеріліп, «өліп жатқан» Кәрібозға қарай жақындайды. Шынымен өліп жатыр. Жейдесінің өңірін ағытып жіберіп, жүрегінің соғысын тыңдау есіне қайдан келсін. Маңдайдағы суық терді сылып тастауға да үлгермейді. Әлдекімнен көмек күткендей зыр жүгіріп, бөлмелерді аралап шығады. Тымтырыс! Апырай, а?! Енді не істейді. Е, жанартаудай атқылайтын бұла күшпен ойнағың келген екен. Мінекей, алтын асықтай баланы сұлатты да салды. Айдыңкүннің аманында жебе кірпіктерінен шық тамып кетуге шақ жүретін нәзік жанды Кәрібоздан не сұрайсың? Айқайлауға да дәрмені жетпейдіай! Ой, бүйткен «хандық дәурені» құрып кетсін! Шынымен бүл күші түскір Кәрібозды буындырып тастаған екенау деп еді. Қабырғадағы дөңгелек айнаны ала жүгіріп аузына тақамақшы еді. Дымқылданбаса дәрігер шақырмақшы еді. Жүрегінің атқақтап аузына тығылғаны.

	Сол – солақ екен, «өліп жатқан» Кәрібоздың ояна салып, мұны қапсыра құшақтай алғаны. Бұлқынуға дәрмені жоқ, тіпті, өстіп тұрсам тұра берейінші деп те ойлаған. Құлақ түбі күбіркүбір, не дегенін кім білсін? Ой, тәңір жарылқағырай, денесі тітіркенді дегені не тәйірі, ғайыптан ыстық отқа оранған секілді ме қалай, қазбауыр бұлттармен бірге ұшып бара жатыр ма, немене? Бәлкім, ұшқыш кілемнің үстінде кетіп бара жатқан шығар. Тұла бойы жепжеңіл... Кәрібоз қағынғырдың мұндайды кімнен үйреніп жүргендігін кім білсін. Көзін жұма қойғаны сол, бетінен шөп еткізіп сүйіп алды...

	Қырмызының шынымен жылағысы келген. Сарғыш шашының арасына саусақтарын сұғып жіберіп, суық қабырғаны арқасымен үйкелеген күйі тағы да біршама уақыт тұрып қалды. Тұңғыш рет, міне, өтірік айтса өмірем қапсын, Кәрібозды тұңғыш рет жақыннан көргісі келгені рас еді.

	Түу...у, ішін ит жегірай, күн сайын түс көріп, түсінде Кәрібоз екеуі жиі кездесіп жүрсе сөз бар ма. Апырай, соның қордаланып келіп аспаннан ақ ұлпа жауған күнге тап келгенін көрмеймісің. Ақша қар дегені құдды бір үлбіреген ақ мақта екен дейді. Мінекей, ақша қар деп осыны айт... Тоғыз қабатты үйлердің басына дейін басып салған. Айналаң тептегіс, мүлгіген тыныштық. Омбы қардың бір шетінен әзер шығып, танауы делдиіп Кәрібоздың жанына әзер жеткені есінде жоқ, «Торғайларымды көрмедің бе?» деп жағасынан сілкілеп әкетіп барады. «Айтқаның болсын, Қырмызы, барлық тапсырмаңды табанда орындаймын, алдымен кішкене демалайын» деп міңгірлейді Кәрібоз. Қойшы әйтеуір, бір кезде торғайларымен де аманесен табыстыау! Енді не істейміз деп, жымыңдап бірбіріне қарайды. Тоғыз қабатты үйдің төбесіне дейін басып салған сұмдық қарды екеуінің де тұңғыш көруі еді. Және күллі қала жұртынан бөлектеніп екеуінің ғана мына кіршіксіз аппақ дүниенің бетіне қалқып шыға келгендігі қалай? Талайталай түбір астындағы теңдеудің шешімін табанда тақтұқ айтып беруден жаңылмайтын Кәрібозың да амалсыз бармақ тістеген.

	Ал керісінше Қырмызы көңілді еді. Кәрібоздың алдында беделі жүдә биіктеп кеткенді. «Бұл саған түбір астындағы теңдеу емес, ойлан, ойлан, тәмпіш танауым!» «Тәмпіш мұрыным» десеңші» деп түзетті Кәрібоз. «Танауда тұрған не бар. Айналаң үлбіреген ақша қар, сен болсаң сол ақ ұлпаның үстінде қалқып жүрсің. Өзгелер қайда? Ойлануға он минөт. Жауап бере алмасаң, күлтелектеме, мойында. Бір, екі, үш... алпыс, алпыс жеті...»

	Малақайын милықтата киген Кәрібоз кенет қолын көтерді.

	«Жеңілдім, мұның сырын түсінуге шамам жетер емес». «А... а, түсінбедім деймісің, шала туған шарана?» «Шала туғаны қалай?!» – Мұнысы Кәрібоздың өзінше намыстанғаны еді. «Мың жерден тоңқылдасаң да бетіңе айтайын, бәрің де шала туған шаранасыңдар!» «Ал, сен ше?» «Асықпа, түсінесің әлі. Мен үнемі күнмен бірге күліп оянуға дағдыланған адаммын». «Не дейді, жұмбақтамай, турасына көшсеңші?» «Тағы да қайтадан айтамын. Мен күнмен бірге күліп оянуға дағдыланған адаммын».

	Кәрібоздың қысық көздері қуақылана жымыңдайды. «Иә, иә, айтып қал, жиырмасыншы ғасырдың ең соңғы қияли періштесі! Күнмен бірге күліп оянуға шеберін! Жұрт ертеңгі күніміз не болар екен деп, аяқтарынан сарсылып дүкеннен дүкен аралайды. Ал Қожамсейіттің қызы күнмен бірге күліп ояну деген қайдағы жоқты көкиді. Шындыққа негіздеп, жұрт түсінетіндей ғып асықпай айтсаңшы?!»

	«Асықпа дегенім қайда, шала туған шаранам! – Қырмызы ақ ұлпаға оранып олайбылай кезгілеп жүре бастайды. – Күнмен бірге күліп оянудың мәнмағынасын сендер ендігі жерде толық түсіне алмайсыңдарау деп қорқамын. Дегенмен сұрадың, айтайын, шала туған шарана дегеніме тоңқылдағаның бекер болды. Бәрің де шала туғансыңдар. О бастан күнмен бірге күліп оянуға дағдыланбағансыңдар. Менің сендерден оқ бойы озық жаратылғандығымның түптөркіні де осы еді. Неғып аузыңды ашып қалдың. Шала туғандар дегеніме неге тоңқылдайсың, тоңқылдама! О заман да бұ заман, сірә, күн жарықтықтың қырқадан қабағын түйіп шығып келе жатқандығын көрдің бе? Көрген жоқсың. Лайым мұнан былайғы жерде де көре алмағайсың. Сен секілді шала туғандардың бәрі де бұл кұдіретті елемейді. «Күн сәулесі жердің тоңын жібітуге, өсімдік, жемісжидектерге қуат беру үшін жаралған» деп баяғыда тасқа басылған қағиданы қайталай береді, қайталай береді. Оу, қарағымау, атандай XXI ғасырға аяқ басқалы тұрған сені мен мына мен үшін бүйтіп ойлау Күнанамызға жасаған қиянат емес пе? Ұятай, ой шала туған өңшең сүмелек! Дәл осы жолы ашулансам да айып болмас. Міне, сендердің шыққан төбелеріңнің сиқы осы. Күнанамыздың не себепті күліп оянатындығын адамдық тұрғыдан мән беріп ойламайсыңдар. Күнанамыз еріккеннен күліп шығады ғой деймісің?! Алдымен жер бетіндегі қыбырлаған жұмыр басты пенделерінің бойларын бір желпінтіп алайыншы дейді... Олар да маған қарап күліп бір оянсыншы дейді. Жылап жатқан сәбиді анасы ылғи да күлдіріп жұбатпаушы ма еді?! Дәл осының өзі! Оған инедей таласың болмасын. Күнмен күліп оянуға дағдыланбаған соң сен пақыр ненің парқын түсінейін деп едің. Алдымен күнмен бірге күліп оянуға дағдылан. Біреуге ренжіген, біреуге ашуланғандығыңды әлгі күлкі әпсәтте жуып әкетеді. Бойың да жеңілдейді, анадан жаңа туғандай әлденіп қаласың. Өзің көріп жүрген жоқсың ба, мен ешкімге ашуланбаймын. Ашулана қалсам да, ол ашуды көп бойға сіңірмеймін. Күнмен бірге күліп оянамын да, бәрінбәрін ұмытып жүре беремін. Қазіргі заманда жылай білу де, күле білу де өнер. Шала туған шаранам, кеш те болса осыны ұғып ал. Менің бойымда біреуге деген арам ой жоқ. Күнмен күліп оянуға дағдылансаң, сен де сөйтер едіңау! Дегенмен кеш қалдың. Мінекей, құдайдың құдіретті күшімен біздің қаламызды да ақ ұлпа басып салды. Құдайдың да көзі соқыр емес білем, кімнің кім екендігін байқайын, адал жандар ақ ұлпаның бетіне онсыз да қалғып шығады дегені шығар. Сені өзіммен бірге алып шыққан да мен болатынмын. Міне, Күнанамыз да төбемізден күліп тұр. Ал білгіш болсаң айта қойшы, кірпіктерімнің елден ерекше ұзын болған себебін білемісің а?! Күн көзіне әбден суарылған. Одан артық қалай дәлелдейін. Тілім жетпейді. Қажет екен ұзын кірпіктерімді дәл қазір де алып күректің орнына пайдалана білемін. Қалың қарыңды кірпігімменақ аршып тастаймын. Шала туған шарана, мені не десең о де, әйтеуір жер бетінде үнемі күнмен бірге күліп оянуға дағдыланған, ешбір адамға жаманшылық ойламайтын Қырмызы атты бір қияли қыз жүріп жатыр деп ойлашы. Соған сенші!

	Шамаң жетсе, мынау қар астында қалған адамдарға да соны айтып баршы. Білем, білем, сендер (шала туған шараналар) бірбірлеріңе тым мейірімсіз болып барасыңдар, бірбірлеріңді аямайсыңдар. Ең басты сорымыздың өзі сол – кішкентайларыңнан күнмен бірге күліп оянуға дағдыланбағансыңдар. Кірпіктерің де қыпқысқа, күлуге емес, құдды бір ашулану үшін ғана жаратылған секілді. Күнанамыз мені жерден әлдеқашанақ көтеріп әкетер еді. Көріп жүрсің, салмағым да жепжеңіл. Неге екендігін кім білсін, әзірге сеңдердің араларыңда жүре тұрғанымды құп көреді. Қапелімде бірбірлеріңмен жағаласа қалғандарында арашалауға адам таппай қалмайын дейтін шығар. Әйтпесе әлдеқашан күн маңында жүрер ем ғой...»

	Орнынан сүлесоқтана көтеріліп, кереуеттен түсіп қалған көрпесін жинастырды. Ыстық шай ішсем, басымның сырқырағаны қояр едіау деп, есігі ашық қалған ас үй жаққа назар салды. Ыбырсып жатқан бір дүние. Әкешешесінің Қырмызыға сеніп кеткендері соншалық, кейде ішкі киімдерін де үтіктемейді. Есікті сыртынан бекітеді де, жұмыстарына жылжып жүре береді.

	Күн бұлыңғыр. Көгілдір аспан ақ ұлпамды армансыз төге алмадымау дегендей көкбеттеніп тұр. Биік үйлердің темір шатырлары ақ бөкебай жамылған. Аратұра терезе жақтауларына суық тамшылар тамып қояды. Төменгі қабаттағы бір үйдің балконынан желмен әнтек қана желбіреген қызылжасылды сәби жөргегін байқап қалды. Танауын әлдебір тәтті иістің қытықтағаны. Пердені былайырақ ысырып, тағы да анықтап қарады. Сәби жөргегі. Қап, әлгі танауын қытықтаған тәтті иісті жынды жел жанжаққа жұлмалап жатырау дегендей қызғанышты сезімге берілді. Ойпырой, шешесі бір салақ кісі болмаса не қылсын. Мынадай жауынды күні де сыртқа жаялық жаяды екенау.

	Қырмызының жүрегі айнығандай. Түсінде бір, өңінде екі көрген ақша қардың қазіргі көрінісіне көз салудың өзі қорқынышты еді. Қайдағы қар, қара батпақ десеңші, қара батпақ! Шолақтаудың басынан сырғанамақ болғандығын айтамау. Көкесінің де үлгеріп келмегені жақсы болды. Батпақ кешіп қайда барады? Көше сыпырушының ағаш күрегінен қалған қарды көршілердің жекеменшік мәшинелері таптап тастаған. Доңғалақтың ізімен соқыр жылғалар да пайда болып үлгеріпті. Қар жауған соң артынан мұрын шымшылайтын аязы болмаған соң несі сән? Жіпсілең.

	Бүйткен қала қысына береке берсін. Мұның аты қыс емес, барып тұрған өліара.

	* * *

	Кенет, о, тоба, адамның басқаруына бағынбайтын бұла күш деп, міне, соны айт! Төменгі жақтан шыңғырған әйел дауысын естуі мұң екен, Қырмызының есік қайырылысындағы әкесінің керзі етігін аяғына сұға салып, жеңіл көйлегінің етегін де түймелеместен құстай ұша жөнелгені. Мұндайда алтыншы қабатыңның кәдімгі шақырымға татитыны белгілі ғой. Ұшыпақ келе жатыр, бірақ жеткізер емес, есік алдына қанненқаперсіз қоқыс төгуге шыққан біреуді шынтағымен қағып кетті. Үшінші не төртінші қабаттанау шамасы, кішкентай жүндес күшік шабалаңдап өре түрегеліп еді, е, өзінен көрсін сормаңдай, көкесінің керзі етігі тиген соң оңдырсын ба, анадай жерге ұшып түсті. Адам өліп жатқанда иті құрысын! Жан дауысы шықтыау байғұстың! Біреулердің «жедел жәрдем» шақыртуға шамалары келсе жөн болар еді. Кім болса да пенде ғой әйтеуір. Қалбалақтап Тамара Леонтьевна келе жатушы еді дүкеннен. Жер тайғақ. Жожоқ, бұл айғақ емес, көкешім! Жүргізушісін ұстау керек жүргізушісін. Әкесінің жүргізуші екендігі де қаперінен шығып кеткенді. Бірінші қабатқа жеткенде өзөзін әзер тежеді. «Қан жоса боп жатқан» кісінің жанына жетіп бару үшін бала немеге бөтен жүрек пайда болуы керек шығар. Денесі тітіркенді. Әлгі дауысты естімесе, көршілерінің шетінен таскерең боп қалғаны. Бірақ көпшілігі қазір жұмыста. Ал өзге жердің бірінші қабатқа қайтіп түскендігін кім білсін. Е, соны айтамау, бала неменің бірден қойып кетпей қаннан қашқақтап жүргендігі де жөн ғой. Ол, негізінен, үлкендердің шаруасы. Куәгер ретінде заң орындарына түсініктеме берер, құдайын ұмытқан ақикөз жүргізушіні милицияға ұстап берер. Дегенмен қазаның аты – қаза. Ауыр соққыға жығылған жарымжан кеуденің басын көтеруге де адам көмегі қажет болар. Міне, Қырмызының көмегі сондайда керек. Қан беруден де қашпайды. Дардай азамат. Қызыл пүлішпен тысталған табыттың ернеуіне қонақтаған Аполлон көбелегін кепкіңмен неге баса салмадың деп, Кәрібозға ұрыса жөнелетін ол Қырмызы мен бұл Қырмызының арасы жер мен көктей қазір.

	Аяғын мысықтабандап басып, есік алдына жақындады. Қан болып жатқан кісіге бірден жетіп барғысы келмеді. Алқымынан алған суық желдің екпініне қарамастан бұқпантайлап басын шығарды. Астапыралла, қар аралас батпақ жолдың жиегінде селтиіп бір әйел тұр. Мертіккен жанға ұқсамайды. Қоңыр пальтосының етек жағы жағалжағал. Қатты жүрген мәшиненің доңғалағынан ұшқан батпақты сүйріктей саусақтарымен шертіп байқап еді, оңайлықпен түсе қоймады. Ашуға булыққан жүзі адам аяғандай:

	– Доңыз! – деді түкірігіне шашала үн қатьш.

	– Машина қағып кетті ме дегенімші? – Қырмызы келесі көшеден кілт етіп оңға бұрылған жеңіл мәшиненің нөмерін аңғармай қалды.

	– Танымайсыз ба?

	– ?

	«Соншама шыңғыратындай...» Бейтаныс әйелдің қол сөмкесін жерден көтеріп алды да батпағын жеңімен сүртіпсүртіп жіберіп, өзіне қайтып берді.

	– Сен кімсің?!

	– Мен, мен...

	– Әкеңнің аты кім?

	– Қожамсейіт.

	– Осы жерде тұрамысың?

	– Иә, алтыншы қабат, сексен төртінші пәтер. Асығыс болмасаңыз, біздің үйге барайық, киіміңізді жөндеп алыңыз.

	Қырмызы тіксініп қалды. «Кірпіктерінің тұқылын».

	– Сонша айқайлағаныңыз не?

	– Зәрең зәр түбіне кетті ме?

	Бейтаныс әйел кішкене алға жылжып, қайта бұрылды.

	– Мені танимысың?

	– Танымаймын.

	– Танымасаң не түлен түртті?!

	– Жәй, әншейін, – дей салды Қырмызы.

	– Білем, бала емес, бәлесіңдер шеттеріңнен. Үйге жүріңіз деп мүләйімсуін. Бармаймын үйіңе! Әлгі машинаның жүргізушісі сенің әкеңау дәу де болса. Сүйтіп мені алдарқатып, кешірім сұрамақшысың, ә?!

	Қырмызы ілби басып, сыртқы есікті әзер ашты. Басқышпен жоғары өрлей алсашы. Бір, екі, үш... «Неткен ауыр күн». Аспан бұлыңғыр.

	* * *

	Қожамсейіт мәшиненің ауыр есігін жұлқи жапты да, аяз қысқан темір тұтқадан алақанын әзер ажыратып алды. Бір қабат терісін сыдырып түскендей дызылдауын. Шолақ тонның жағасын көтеріп, бүрсеңдеген көтерем сиырдай сүлесоқтана жылжып, дәу мәшиненің ық жағын айналды. «Тап жеті әкеңнің!» Көкірегінен келетін жуан доңғалақты шіреніп тұрып бір тептіай! Онан кейін не болса о болсын! Әйтеуір, ауыр соққының әсерінен дәу мәшине солқ ете түсетіндей сезінді. Ептеп беті бері қараған. Несін айтасың, өзінен де барау, өзінен де бар. Оу, атабабасынан мұралыққа қалған қимас дүние ме еді. Өнесіей, тіпті оған бола бас қатырудың да қажеті жоқ, жол жүру ережесінен қия бастың екен, о мұндағылардан имандылық күтпе, керісінше сенің кішкене кемшілігіңді таба алмай діңкелері құрып жүрген жоқ па! Тұмсығынан сүйреп мәшинеңді әлдекімдерге беріп жібереді. Сосын озат жүргізуші Қожамсейітке сәлем де! «Тап, жеті әкеңнің ал!..» Бұжбұж доңғалақты шіреніп тұрып тағы тепті. Кабинаның ішіне шыбын қондырмаймын деп бұл әлек, сүйтсе бәрі бекер екен. Ендігі жерде ме, итше тепкілеп, әбден әкесін танытып мінбесе көре қал! Таутасыңа қарамастан төтелеп тарта береді.

	Терісі күлдіреген алақанын ыстық демімен үргілеп қойнына тықты. Басын шайқады, оқымыстылар мұның атын не деуші еді. Тілінің ұшына тіреліп тұрған әпәдемі сөздің тігісін жатқыза алсашы. Сан мәрте ішінен қайталаған, жүдә, маңына жуымады. Қасқырдай ұлыған ақ шұнақ аяздың түрі мынау. Түкірігің жерге түспейді. Ал сонан келеді де, мәттәқан жүргізуші қанына сіңген кәдуілгі мінезінен аттап өте алмай, ауыр есікті жайлап қана жапқысы келеді. «Ойбайау, маған десе неге ойранботқасы шықпайды бұл итаяқтың?!» Темір тұтқада несі бар? Бөксесімен нұқып қалса болмас па еді. Сол қанға сіңген мәттәқан мінездің қырсығы барлығы. Оқымыстылар деп аспанға қарағаны несі? Көмекшісі Күнтуған да тура қыздың жиған жүгіндей қып келістіріп айтатын әлгі сөзді. Көзі көкшиіп оқымайтын пәлесі жоқ өзінің.

	Осынымды біреуміреу бақылап тұрғаннан сау ма деп, көзіне түскен түлкі құлақшынын сұқ саусағымен тік көтеріп, жалақтап жанжағына қарады. Тымтырыс. Бәсе, мынадай боранды күні өздерінен басқа кім бас көтеруші еді? Құдай тілегімізді берді ме, бермеді ме деп, жылы пешке бөкселерін тығып жатқан шығар сарбаздар. Басқа жұртқа қалай көрінерін ит білсін, әйтеуір қаздай тізілген мына мәшинелер Қожамсейітке құбыжықтай елестеді. Еһе, ондай сорақының талайын көрген. Шолақ тонының жағасына мойнын тығып, қонжиып кері бұрылды. Ендігі жетпегені осы еді. Апырмай, мұнан он жыл ма екен, әлде он бес жыл ма екен, санадан сылынып түскендей мүлде ұмытылуға айналған сол бір көріністің қайта тірілгеніне не себеп болды екенай, ә?!

	...Арал теңізінің жағалауына қаңқиыпқаңқиып шығып қалған кемелерді тіпті кинодан да көргісі жоқ еді. Шәрипа құлағына қоңыраулап айтпаса да, сыртымнан күңкілдеп жүрмесін деп әрі театр үйдің іргесінде болған соң, баяғы бір балаң күндерді еске түсіріп, екеулеп киноға барған. Шетелдік екен деп әйелі қолтығынан қысыпқысып қояды. Е, бопты, бұған бәрібір. Өйтіпбүйтіп Шәрипаның көңілінен шықса жарады ғой. Қас қылғанда және жылына бірер мәрте, онда да әйелінің қыңқылдауымен ғана театрға барып төбе көрсететін Қожамсейіттің әдейі жүйкесін жұқартайын дегендей, киножурналында еріні тілімтілім кезерген теңіз жағалауын көрсетпесі бар ма! Әрібері шыдаған. Төбе кұйқасын мың құмырсқа жеп жатыр, жеп жатыр. Орнынан ұшып тұрды: «Қайтамын!». Әйелінің көзі атыздай. Қалың жұрттың көзінше не десін, «Біздей сорлыға бұйырмаған дүние екен» деді де, үнтүнсіз ізінен еріп жүре берді.

	Есіне енді түсті ғой, бетон қабырғалары шұрқ тесілген әрі айналасы атшаптырым мына итаяқтай гаражы түскірге жөнді теңеу таппай тілін тістеп еді. Кәдімгі өгіз қамайтын қамыс қора. Бала күнінде етке өткізбек болған өгіздерді осындай жайдақ қораға қамайтын. Көздері қанталаған тағы немелерге биттің қабығындай қамыс қорасы бұйым болып па. Басына ноқта түсерін сезген заматта әлгі қораның кез келген бүйірінен көктей өтіп жүре беруші еді. Нақ соның өзі. Бірақ бұл жерде өгіздің міндетін өзінің әріптестері атқаратынды. Өй, төбесін көрмегірлерай, қаңылтыр дарбаза бар-ау деп біреуі елеген емес. Тұстұстан, әлгі тесіктерден сумаң ете қалады. База басшыларының да әбден көздері үйренген. Үндемейді. Жүргізушілерге еш нәрсенің жаттығы жоқтай елестейді.

	Қалбалақтап келіп кірпігіне қонақтаған қар қиыршығын лезде сүртіп тастады. Денесі тоңазыды. Ақ шарбы бұлттардың ар жағынан жылт ете қалған күн көзінен дәмеленіп еді, ізінше аспан қабағы қайта кіртиді. Қар жамылған қарағайлы шыңдарды аждаһа жұтып қойғаңдай. Көк дегенің қол созым жерде. Аспан аласарған соң, онсыз да қарайған қарадан ілік таппай, терісіне әзер сыйып тұрған адам пақырдан не сұрайсың! Тіпті төбесіндегі телеграф бағаналарының ызыңы да ызасын келтірді. Асфальтталған алаңқайда қар аралас алақұйын ойнақ салады. Шеткеріректегі ескі кабинаның есігі ойбайын салып, телеграф бағаналарымен қосыла гөйгөйлейді.

	«Неткен көңілсіз тіршілік еді» деді ішінен. Бұжбұж доңғалақтан қанша тепкілесе де өш ала алмасын енді түсінгендей. Жүгерінің дәніндей боп жерге түскен түкірігі анау. Ақ шұнақ аяздың түс ауа жүдә қатая түсетін сыңайы бар. Түбің түскір, табиғаттың тым қатуланса адам пақырдың аяққолын матап тастайтындығын кім білген? «Адам құдірет!» Паһ, шіркінай, әбден тойынды. Әй, сәл кішірейіп, иба сақтасақ қайтеді, ағайын! ...Ғарыш кеңістігінде тағы біреулер ұшу сапарын бастапты. Оу, бұл не қылған таусылмайтын сынақ! Аппараттарды жерде тұрыпақ басқара береміз дейтіндерін қайтерсің және де. Нәтижелерге қол жеткізе алмаған екен, кезекті сынақ еді деп газет біткен түсініктемесімен мақала жариялады. Сол сынағыңды Қожамсейіттің ұрып қойғаны бар, білдің бе, ұрып қойғаны! Космос кемелерінің жер шарын мың, миллион рет айналғаны неге керек, а! Неге керек?! Қожамсейіт болса мына тұрған Тұлпарсазға жете алмайды. Айналайын сынағыштарау, ақылды адам алдымен көрініп тұрған кемшілігін жөндемес пе еді. Сылтау бәрінікі! Әйтеуір, есебін тауып тұяқ қимылдатпаудың қамы ғой. Оу, оған дейін де бұл халық өз тіршіліктерін дөңгелетіпақ келмеп пе еді. «Ит жоқта, шошқа үредінің» кері. Оһо, отандық техника бар қуатымен күрт алға жылжып кетеді де, ең аяғы күнделікті ауа райын әлмеәл хабарлап тұрған метеорологиялық стансаның тетігін де космос кемелеріне жалғастырып қояды. Эх, несін айтасың, ғарыш кемелерінің онан басқа жұмыстары жоқ деген, ә?! Қожамсейіттің Тұлпарсазға барғанбармағанының оларға қажеті қанша. Тіфу!..

	Есік ашылғанға елеңдеп қалған. Шүңірек көз ілмиген күзетші шалың да қазір құдаймен қолмақол хабарласып тұрғаннан әрі. Жүрісінен жер ойылады. Кішкентай шлагбаумның бүгінгі қожасы – сол. Кішкентай шлагбаумды бұзыпжарып сыртқа да шыға алмайсың. Сырты күйелешкүйелеш жаман үйшіктің іші толған қоңырау. Қия бассаң, бәрі бажылдап қоя береді.

	– Не хабар, Жәке?

	Шалың қос қолын айқастырып жоғары көтерді.

	– Құрысын, құрып кетсін! – Дәу доңғалақты тағы бір тепті. Бәсе, мынадай суықта сыртқа шығып, әлгі шал өле алмай жүр ме деп еді. Тісі ақсиған жүндес төбетке жуынды құяйын деген екен ғой. Сырт айналып, ойда жүрген тағы бір шаруасын тындырып тастады. Сырма шалбарының ауын сала алмай да біраз әуреленді. Шіңкілдеген дауысынан шыны сынадыей!

	– Қайтсаңшы, бала.

	– Құр қол қайтсам әйелім үйге кіргізбейді.

	– Оған кімді кінәлайсың. «Диірменнің асты күшті ме, үсті күшті ме» деуші еді баяғыда. Бар тапқаныңды аузына тыға берсең, әйеліңнің емшегі іспей қайтсін.

	– Болдың ба?

	– Болдым.

	– Ендеше ақылды тыңда.

	– Сенің ақылыңды көжеге қатып ішем бе?

	– Мейлің. Біздің кемпір де сенің әйеліңнің сортынан. Пенсияны жұғым құрлы көрмейді. Сосын жүргенім салпақтап.

	– Е, маған күлетіндей жағдайың жоқ екен онда.

	– Күліп нем бар. Арамтер болмасыншы деп саған болысу ғана менікі. Әй, қайдам, тұман ашылған күнде де жол қағазыңды дайындап бере қоймас. Біздің қыздардың бөксесі, байқайсың ғой, тым ауыр.

	– О жағын көрер едік те.

	– Бәли, мына жаманның аспандауын. Ұршықтай үйіріп әкететінің қайсысы сонда?

	Шал добалдай саусағымен көзін сүртті.

	– Деспешірлерді айтам әлгі. Терезеге тақау отыратынына иегің қышымайақ қойсын. Оның мөрі қалтасында. Анаумынауды жанына жуытпайды.

	– Түсінбедік, Жәкесі?

	– Түсінбесең қайтемін, бәрін біліп тұрып тілімді қышытасың, зәнталақ! Адамы бар деймін. Және анаумынау емес, қалтасында мөрі бар дәудің өзі. Аулақ жүр, үйіңді таба алмай қаларсың. Екіншісі – әлгі шибұт қара. Оған өзіңнің де зауқың шаппас. Аузынан шылымы түспейді иттің көрі!

	– Ойбай, қойдық, оның шаруасын өзімақ тындырамын демексің ғой, ә!

	– Әй, шорту, сенімен сөйлесіп тұрған мен ақымақ! – Үйшігіне кірген бойда буын бұрқыратып, есіктен тағы басын қылтитты.

	– Машинаны от алдырып қайтесің, бері кел, онан да қара шайды бөліп ішейік.

	– Қара шайдан басқа тіске басатын нең бар?

	– Кемпірім кірдің тасына салып, екі елі қазы беріп еді. Оны өз орнына жөнелттім. Әй, бала, үсіп өлесің, қайт деген соң қайт!

	Апырай, Тұлпарсазға бүгін де жол түспеуге қарады ма шынымен. Аласарған аспанның еңсесі көтерілер емес. Қарлы шыңдарды қарны жерге сүйретілген буаз бұлттарың жеп қойған. Әдеттегіше асфальтталған алаңқайда қар аралас жаяу борасын ойнақ салады.

	Сабалақ жүнді кәрі төбет қалайы табақшадағы жуындыны жұтып тынды да, тырнағы мұқалған аяғымен сыртқа қарай теуіп тастады. Бүрсеңдеп кабинаға кірді. Моторы суымаған, стартерді басқаннан дар ете қалды. Қайта сөндірді, қайта оталдырды. Тұлпарсазда әкешешесінің мүрдесі жатыр ғой деймісің. Тұлпарсазда жеке шаруам бар еді десінші, басшылар байбалам салсын кеп. Ит өлген жерге өлдім дегенде жіберер. Алыстағы малшылар қыстауына шөп тиеп апарады, ал қайтардағы шаруа өзіне белгілі... Тұлпарсаздың бергі құламасында Сүгірәлі дейтін шопан отыр. Ет жүрегі езілетіндей бірге туған ағайыны да емес. Тілкөзден сақтасын, екеуі ебін тауып бірбірін түсінісіп үлгерген, Қожамсейіттің өйтіпбүйтіп қолға түсірген он шақты жандығы соның қорасында. Оу, жүк мәшинесі жүріп тұрса, бір үйлі жанды қиналмайақ асырайды ғой. Бөрі азығы жолда. Қаладан шыға береақ біреулер жол бойы қол көтереді. Өзің үшін кетіп барасың, бір малшының үймүлкін іле кетсең, одан жүк мәшинесінің көтеншегі түсе ме. Оларға қалтасынан санап пұл бергеннен гөрі кабинаға жетім тоқтыны лып еткізген ыңғайлы. Қожамсейіт күн болсын, түн болсын, тапқан табысын Сүгірәлінікіне әкеліп тастайды.

	«Алмақтың да салмағы бар», Сүгірәлінің шиеттей балашағасының жеңілжелпі киімдері, ұны, үнді шайы Қожамсейіттің мойнында. Салпы етек қатыны кішкене қабақ шытқаннан іші құрғыры сезе қояды да, Шәрипаның жанын қуырады... «Тап, қайдан тапсаң да үнді шайын тап!».

	Өткенде Сүгірәлі досының екі езуі екі құлағына жетіп тұр:

	– Қозылы қойларыңның саны он бестен асты. – Ішіне қозылы қойың түгілі, табынтабын жылқың, келідегі боталы інгенің үнтүнсіз сыя беретін Қожамсейіт бұған бәлендей лып ете қалған жоқ. Өзінөзі қинап бір мырс етті де, әңгіме арнасын басқа жаққа аударып әкетті. Со бір «қуанышты хабардың» күн айналмай керісінше мұның жанын жегідей жеп біткені. Сүгірәлінің сондағы ыржақай күлкісін де көпке дейін ұмыта алмады. «Алтын көрсе періште жолдан таяды», бәлкім, ақкөңіл досының ар жағында арам ой да болмаған шығар. Неге екендігін қайдам, әйтеуір өзі іштей кіп алып, тіксініп қалды. Қалай болғанда да Сүгірәлінің ойын қызғаныштан арыға сіңіре алмады. Жамандығына баққанда он шақты қой қай жыртығын бүтіндер дейсің, тәйірі! Оу, қырсықтың, сірә, алдын ала атойлап, қоңырау соғатын кезі бар ма еді. Қапысын тауып ойламаған жерден атып ұрады. Мына борасынның сұры жаман. Әгәрәкім іс насырға шауып, Сүгірәлі пақыр күллі малдан айырылып сомпиып шығар болса, қозылықойларының құнын Қожамсейіт кімнен барып даулайды? Бармағын тістейді де, манағыдай доңғалақты тепкілейді, болмаған соң бұйырмаған мал екен дейді де қоя салады.

	Ондай атты күннің бетін ары қылсын. Дегенмен шаруаның алдын алғанға не жетсін. Қозылы қойың бұқпа базарда қазір он бес мың теңге. Оны кім береді? Тұлпарсазға жете алмадымау деп Қожамсейіттің шырылдау себебі де осы еді.

	Мәшине от алып тұр. Көзі кішкене ілінісіп кеткен екен, рөлге құлаған кеудесін суыт көтеріп алды. Терезе әйнегіне қонақтаған қар қиыршықтары қатып қалыпты. Басымды шауып алса да, шлагбаумды кесіп өтіп, тайып тұрсам қайтеді деп те біраз ойланды. Тұлпарсазға төтелеп апаратын тура жолды да бітпеді. Қайтарда бұқпа базарға соғып, дым білмегендей күзетші шалдың қаңылтыр дарбазасын қағып тұрасың. Жиналысқа сала ма, салсын, сөгіс бере ме, берсін. Бірақ ақитақи жұмыстан қуып шыға алмайды. Оһо, Қожамсейіттей мәттәқан жүргізуші жерде жатса, кәнекей! Әй, қиял дегенің де кейде түбі тесік шелек секілдіау! Қанша су құйсаң да лезде ағып өтеді, түк те қалмайды. Міне, Қожамсейіттің мына былжырағы да тура соның өзі. Мұны түсінетіндей жан туған жоқ әлі. Оу, барын салып, жанын салып айтудан кенде ме? Қаланың қақ ортасындағы темірбетон құрсау үйді тау етегіндегі қоражайы келіскен қазақы тамға айырбастайық деп құдайдың зарын қылған жоқ па? Әйелі іштей күмілжіп, Қырмызының үйреніскен мектебінен қашықтап кетеміз ғой деген секілді түкке татымайтын сылтауды алға тартып, тоқетерін сол айтсын дегендей, жалғыз қызына қарай ысыра салады. Көрерміз әлі, жалғыз қыздың қалай ұшпаққа жеткізгенін. Тоқетерін Қырмызы айтпақ және де. Тоқетерін айтпақ түгілі мұрнын сүртіп алсын ол алдымен. «Миы шайқалған ба» деп қорқамын қияли неменің. Ал өткендегісі дені дұрыс кісінің тірлігі ме?! Бейтаныс әйелдің үстіне бейтаныс жүргізуші батпақ шашып кетті екен деп, алқынжұлқын алтыншы қабаттан төмен түседі. Жалаң қабат жейдесімен. Дені дұрыс емес, әрине! Дайын тротуармен жүрмегені үшін ол әйелді, әкесін танытып, таптап кету керек еді. Өнесіей, айдаладағы біреуге шырпыр болып... Оу, қоражайы келіскен қазақы тамға қоныстанып алса, осындай боранда Қожамсейіттің Тұлпарсазға жете алмадымау деп не басының іскені? Бар мақсатын сол үйдің маңындаақ жүзеге асырмас па еді. Бір жаздың ішіндеақ гаражын, қорасын таптұйнақтай етіп салып алмас па еді. Эх!..

	Бұл жолы темір тұтқаға қол жүгіртпестен, серіппелі есікті өз ауанымен жіберіп қалды.

	Күзетшінің екі кісі еркін сыйып жүре алмайтын тар үйшігі ыс сасиды. Әдеттегідей газет құшақтап, темір кереует үстінде шалқасынан жатқан Күнтуған Қожамсейіттің қансөлсіз жүзін көргенде қалай ыршып түскендігін аңғармады.

	– Аға, жоғары шығып жылынып алыңызшы! – Жалмажан есікке жүгірді.

	– Кілттерді беріңізші?

	– Керегі жоқ!

	– Міне, жөн сөз! – Күзетші шал кетік тісінің арасына қыстырған шылым тұқылын сұқ саусағымен ошақ көмейіне атып жіберді.

	– Өлуге келіпсіңау, байғұс бала! – Қожамсейіттің қарасұр өңіне қан жүгіргендей.

	– Келінге қолхат берейін бе?

	– Не үшін?

	– Ешқайда бұрылған жоқсың...

	– Жәжә, қатыннан қорқатын сужүректі тапқан екенсің! Күзетші селдір сақалын тарақтап отырып, кеңкілдеп күлді:

	– Батырсыма, бала. Сендейлердің талайын көргенбіз. Бетпебет келгенде мысық көрген тышқандай жөнеп берме!

	– Қожекең ондай жігіт емес, – деді Күнтуған.

	– Бәли, сен қайдан шыққан мықтысың? – Шал Күнтуғанға бұрылды.

	– Әйелінің ішкі киімін жуып беретін нағыз мықты сен боларсың түбі. Талқы шайың да екіүш кеседен соң таусылып қалды.

	– Бүгін қадірлі қонақ келетіндігін қайдан білейін, – деп ақталды күзетші.

	Қожамсейіттің бойы жылынды, жеңілденді. Е, Күнтуған оқымыстыдан сұрайын дегені не еді әлгі?

	– Инстинк.

	– Дәл соның өзі. Алақанын күлдіретіп алғандығын айтқысы келіп тұрды да, іркіліп қалды. Күзетшіден қорыққан. Өле алмай жүрсе де сөздері мірдің оғындай бар болғырдың!

	– Инстинк дегені малда ғана болмаушы ма еді? – Әне, тағы бір пәлені түтіндетті. Күнтуғанның көкшіл көздері атыздай. «Қап, мына шалдың бүйректен сирақ шығаруын».

	– Адамда да бола береді, – деп бәйектеді де қалды. Қожамсейіт

	«Мені малға теңеп жетістірдің» десе, жердің қай жыртығына жасырынбақ. Өткендегісі әлгі, ақын ауылына кұрылыс материалдарын тасып апаратын қасиетті жолдан қалып қойды. Өзінен ғой бар кінә.

	– Алжыған шалдан не сұрайсың, – деді еңсе көтерген Қожамсейіт.

	– Інстинктің дәрежесіне жетсеңдер бәрекелді. Әйелдің қойнына бару да інстинк қой сендер үшін, ә!

	– Сөзің құрысын! Онан да метерологиялық стансамен тағы бір байланыс жасап көрсеңші. Болмаса үйімізге қайтайық.

	– Қайтыңдар, сендерді байлап отырған біреу бар ма? Итше сүмеңдеп жүрген өздерің. – Күзетші рацияның әлдебір тетігін іске қосып еді, күңгірлеген дауыстар ми кеміруге айналды.

	– Сәл күтейік, – деді Қожамсейіт, – бәлкім, боран басылар.





Шалдан бір атым насыбайды әзер дегенде сұрап алды.

	Күнтуған әлі қылғынып болар емес.

	– Инстинг, инстинг дегеніміз...

	– Жә, жетер, шалың бір, сен бір, жанжақтан жамырап...

	Күнтуғанның алдындағы түсініксіздеу алабажақ газетке көзі түсті.

	– Парсы шығанағындағы жағдай да баяғы.

	– Сәл өзгешелеу.

	– Сондағысы не?

	– Алматыдағы сейсмологиялық зонаның картасын беріпті.

	– Астапыралла!

	– Сіздер қай маңда тұрушы едіңіздер?

	– Абай даңғылынан төмен.

	– ?

	– Неге үндемейсің?

	– Қауіпті аймақ деген зонаға кіресіздер. Егер жер сілкінсе...

	– Өй, жағың қарыссын! – Әйшайға қаратпай Күнтуғанның қолындағы газетті жұлып алды.

	* * *

	Қардан тазартылған тілдей тротуардың бойымен жеделдете жүріп отырды. Мектеп пен үй арасы мықтағанда үштөрт аялдама. Автобусқа да, трамвайға да отырған жоқ. Тілеуіңді бергір, таласатармаса ілігуін ілігерсіңау, түсуіңді айтсаңшы.

	Консервінің бос қалбырын теуіп жіберіп еді, даңғыр ете қалғаны әлгі ит жегірдің! Енді артына қарамауға тырысты. Ұзын кірпіктерін ұялшақтана төмен салған күйі одан бетер жылдамырақ жүрді. Мына аспанмен тілдескен биік үйлердің бірінде қанненқаперсіз ұйықтап жатқан балбөбек әлгі қаңылтыр қалбыр дауысынан оянып кетпесіне кім кепіл. Әйтеуір, өзіне солай көрінді. Балбөбектің жанында шешесі болса сөз бар ма, әгәрәкім есікті қапсыра жауып, ол жолың болғыр бір шаруасымен дүкенге жүгіріп кетсе ше? И... И, әттегенай, тыныш жатқан қалбырда несі бар десеңші. Оны бұзақы балалардың еншілерінеақ қалдыра тұруы керек еді.

	Екі аялдамадан өткенде барып өзөзіне келе бастады. Айқайлап, соңынан қуып келе жатқан естияр кісілерді де көре алмады. Қаңылтыр тепкендігінің алдыарты осы болсын. Өздігінен келіп аяғына оратыла кетіп пе еді. Бәли, өзін арашалаған түрін қара, жәжә, енді қайтып қаңылтыр теппейді. Ойпырой, сіздерге не болған?! Тұлымшағы желбіреген Қырмызының да титімдей бала екендігін ұмыттыңдар ма? Өнесіей, бәрің өре түрегеліп!..

	Тілдей тротуардың жиекжиегінен соқыр жылғалар пайда бола бастапты. Күн жылынған. Енді қар жаумайды. Қызыл шанасын сүйретіп, Шолақтаудың шыңына да шыға алмас, сырғанақ та тебе алмас. Қойшы әрі, өмірі осымен өтіп кететіндей, соншалық таусылғаны несі?! Ой, шіркінай, көктем дегеннің өзі ағылтегіл жыр екенау. Қала сыртындағы гүл көшеттерінің арасымен Аполлон көбелегін қуалағанның өзі неге тұрады? Көрші кемпір, бір кездегі өзінің тәрбиешісі Тамара апай, Тамара Леонтьевна биыл тіпті кәрілікке мойынұсынып қалғанды. Жалғыз баласының қазір қайда жүргендігінен хабарсыз. Әлде сонысының өзі дұрыс та шығар, ешкім мазаламайды. Азықтүлік дүкеніне күн аралатып барыпкеліп тұрса, жетіп жатқан жоқ па. Ал сөйтіп жүрсе де тіл дегеніңіз удай. Кейде Қырмызының әкесі Қожамсейітке де сырттай тиісіп қояды. Дәу мәшинесімен есік алдына дік етіп тоқтай қалса – сол әңгіме, алыс жолдан қолтығына жарты қап жем қысып әкелсе – сол әңгіме. Өзіне қажетсіз екен, Қырмызы құлағының сыртымен тыңдайды да үнтүнсіз жүре береді.

	Жарықтық, Тамара апайдың тілегі қабыл болса, Қожамсейіт көкесі мәшинесінен баяғыдаақ айырылып, көмір базда қара жұмысшы боп жүрер еді. Мейлі, айта берсін, көкесі де тегі жаман кісі емес. Әкесі болғандықтан деймісің, жоқ, ә! Оу, жаман кісі мына төрткүл дүниеде менің басымнан да бір кемшілік өттіау деп, ішінен үгітілер ме еді. Әдепкіде әзілі шығар деп, Қырмызының өзі де таңғалған. Келекеле көзі жетті. Көкесі көкірекке ұрып, бәрін өзім білемге салып, көмекшісі Күнтуғанды бүгінге дейін мойындамай келіпті. Жүре тыңдап келіпті. Оңбай қателік жіберген екенмін деп енді қарап тұр! Күнтуған да жеті қат жер астындағыны білетін қу екен. Көкесін әпсәтте үйіріп түсіріпті. Алматыдағы жер сілкінетін қауіпті аймақтарды тақтұқ айтып берген баяғы. Көкесі жағасын ұстаған. Өздері тұрған аудан да қауіпті аймаққа кіретін көрінеді. Оу, Күнтуған болмаса бұл жаңалықты әрбір доңғалақты әкесінің көзін көргендей жылап беретін сығыр қоймашы айтар ма еді. Оған бәрібір, өлмесеңдер өмірем қалыңдар.

	Үйдің бұрышына келгенде қарсы алдынан Азат апайы жолықты. Тым асығыс білем, Қырмызының сабақ үлгерімін сұрамады. Досболдың балабақшаға барып жүргенжүрмегеніне тоқталмады. Қабағы солғын. Бас изеп амандасты да, өте шықты.

	Подъездің сынық сәкісінде екі аяғын созып жіберіп Тамара апайы отыр. Жанынан буыншақтүйіншек дорбалары қарауытады.

	– Аяғымды шуаққа қыздырып отырмын. Сырқыратып жанымды жеп барады, – деді салғаннан.

	– Көктем шықсын, сізге таудан түйежапырақ теріп әкеп беремін, – деді Қырмызы. – Аяғыңыздың ауырған жеріне таңып тастайсыз. Ары кеткенде бір апта, сосын құлыншақтай ойнап шыға келесіз.

	– Құлыншақтай ойнақтау немді алған. Ойбой, әне, кішкене қозғалсам болды, кілт ете қалады. – Жанынан орын ығыстырды. – Түйежапырақ теріп беремін дедің бе әлгіде?

	– Иә, түйежапырақ.

	– Ондай имандылыққа жұмыртқадан жүн қырқатын әкең жалғыз қызын жібере қойса.

	– Не ғып?

	– Не ғып болушы еді. Ойбой, әне айттым да қойдым, аяғымды кішкене қозғасам болды, кілт ете қалады.

	– Қозғамаңыз.

	– Қайтіп қозғамайсың, осы жерде қадалып отырады да қояды деп пе едің мені. Әлгі жетпегірге поселке салып жіберейінші деп ем. Ойбой, әне...

	Қырмызы апауыр сөмкесін демеп жерге қойды.

	– Сонымен көшетін болдыңдар ғой?

	– Қайда?!

	– Қайда болушы еді, білмей қалуын. Қаланың сыртына... Әкең қазақшалап айырылысар көже жасайтын шығар. Сонша жыл көрші болдық...

	Қырмызы еріксіз басын шайқай берді.

	* * *

	Бүйткен жұмыста қайбір береке болушы еді, дүкенді жабаржаппастан екі көзің алақтап, үйге жеткенше асығасың. Онан күйбеңдеп тамақ істейсің. Баржоғы үш адам тұратын үш бөлменің ыбырсып жатысы мынау, жау шауып кеткеннен жаман. Есіктен төрге дейін шашылған кітап, ескіқұсқы киімдер. Үй ауыстыратын керекті қағаздары дайын болған күніақ Қожамсейіт қабырғадағы қалы кілемді, бүткіл терезе жапқышты жұлыпжұлып бір бұрышқа үйіп тастаған. Қалған шаруаға қызың екеуіңақ ие боласыңдар деген сыңайлы. Және кісінің жүйкесіне тиіп, ашық теңізде, мұз үстінде ығып жүрген адамдай ертеңгілік екіүш кесе ыстық шайды апылғұпыл ішісімен әлгі қоқырсоқырдың арасынан аяқ сыяр жер тауып алып, аттапбұттап, ыңшыңсыз жүре береді.

	Жүдә, қиналмайды. Жалғыз қызының мына жаңалықты естігелі бері жүдеп біткенін, оңдырып тамақ ішпейтіндігін, мектептен сүлесоқтау келісімен жарытып әңгіме айтпастан бүк түсіп жатып алатындығын да жылы жауып қойған. «Сендердің кәкүршүкір қылықтарыңа ендігі жерде қылым қисайса, кәне!» дейтіндей ме, қалай?

	Шәрипаның күндегісі осы: кірпіш үйдің астыңғы қабатындағы кішкене дүкенді сыртынан бекітеді де, аяғыаяғына жұқпай үйіне тартады. Жер асты жолымен түсіпшығуды қиынсынады да, құрылыс жүріп жатқан тұстан көктей өтеді. Әлдебір темірге де шалғайы ілінісіп қалған. Биік кранның шынылы үйшігінен әлдекімдер барын салып айқайлаған. Шәрипа да қулыққа көшеді. Құлағы естімейтін таскерең адамша жанжағына бұрылмастан төтесінен тарта береді. «Әй, соры қайнағырлар, кішкене түсінсеңдерші, еріккеннен жүр ме екем?!»

	Жүрегі тас төбесінен шықты. Мұндайда кісінің шектен тыс ырымшыл, шектен тыс тақуа боп кететін әдеті емес пе. Жұмыр басына қайдағы бір қорқынышты ойлар науалап құйылады да жатады, құйылады да жатады. Серпіп тастауға да шамаң келмейді. Міне, осы жолмен Шәрипа ертеңгілік жұмысына кұстай ұшып келген болатын. Енді не дерсің, шіріндішірінді қарағай тақтаймен құрылыс алаңын айналдыра қоршап тастапты. Қайтіп үлгерген. Әрліберлі тақтайларын жұлқылап та көріп еді, онсыз да аяққолын діріл айналдыра бастаған адамға жүздік шегелер қайтіп морт сына қойсын.

	Сонан «Жазған құлға шаршау бар ма», жанары боталаған күйі оң қанаттағы тас жолға ауысты. Ішінде іліп алар дүниесі болмаса да, қолындағы сөмкесі түскір зілбатпан. Маңдайын шыпшып тер шылады. Апырай, аманшылық болса жарар едіау. Е, не көрініпті, дапдардай қызы айт жоқ, той жоқ алтыншы қабаттан құлап кетіпті деген не сұмдық!.. Міне, қарсы жолығысқан иманжүзділеу пендені тоқтатып қойып, өзінің не себепті құстай ұшып келе жатқандығын түсіндірсе, ол ешбір қоспасыз әлгіндей деп мұның арқасынан қағар еді. Қыстың жұмсақ, қардың қалың және соған қарамай көктемнің ерте шығатындығын әңгімелер еді. Шәрипа одан әріге шыдай алмайды. «Қайдағы дапдардай, ой көздеріне көр топырақ кіргірлер, өңшең... Бала ғой десе ауыздары қисайып қала ма?!»

	Қас қылғанда күн сайын олайбылай жүгіріп өтіп жүрген жолы жабылып қалыпты! Жақсылық болса жарар едіау! Қосарланған рельсті екі аттады. Бағдаршамның ашықжабығына назар аудармады. Оу, оның бетін ары қылсын, дегенмен бейнеттің қай тұстан сап ете қаларын кім біліпті! Құдайдан сұрап алған жалғыз қыздың соңғы күндердегі жүрістұрысы ұнамайды. Тіпті үй ауыстырамыз дегелі мүлдем жүдеп бітті. Оңдырып тамақ та ішпейді, сабаққа да дайындалмайды.

	Қожамсейіттің қыңырлығын да жерден алып, жерге салды.

	«Өй, басына көрінгір, сұғанақтығы өз басын жұлып тынса сөз бар ма?! Қала сыртындағы қазақы тамның ішісыртын үлде мен бүлдеге ораймын дейді, жекеменшік мал ұстап, онан түскен ақшаға мәшине сатып алмақ және де. Әй, өзін де сойып салатын адам жоқ. Оу, заң жүзінде ажырас та «Сол үлде мен бүлдеге малынған қазақы тамыңа қарай қайқайып тарта бер!» десе, Қожамсейіт не істейді. Ары кеткенде басы бұлғақтап бір жетіге дейін арақ ішер. Жыны басылған соң жалғыз қызының астыүстіне түсіп, өбектемес пе... Ал Шәрипа мұндай батырлықтың бірін де көрсете алмады. Көрсете алмағандығы – күйеуінің дүлей мінезінен қаймыққанда емес, әрине! Пендешілік қой баяғы. Қожамсейіт алдымен әйелін көндірген. Су жаңа «Волганың» артқы орындығында шайқатылып бара жатқан Шәрипа. Құндыз жаға, құндыз бөрік... Құндыз терісін бұқпа базардан қымбат бағасына сатып алу Қожамсейіт үшін таза өлім еді. Қоражайы келіскен қазақы тамға қала ортасындағы үш бөлмелі пәтерін неге ауыстырды? Құндыз терісін сатып алғанша жұмыртқадан жүн қырқатын Қожамсейіт сол құндызды қорасының бір бұрышынаақ өсіре бермей ме?! Іші жек көрмейді.

	«Бұған қызың қалай қарайды, соңғы шешімді сол айтсын» деп Шәрипа да алыстан орағытқан. Қожамсейіттің қара сұр өңі түк өзгермеді. Өзінөзі қинағандай болып, әнтек қана мырс етті. «Ол жағын өзіме қалдыр...»

	Қожамсейіт әдеттегіше өлеңін айтып, биік басқышпен жоғары өрлеп келе жатады. Шашылған дүниелердің арасынан аттапбұттап өтіп, тоңазытқышқа жақындайды. Салқын сыра ептеп басқа тепкенде барып, ас үйде жүрген Шәрипаға дауыстайды. «Оу, байдың бәйбішесі, үйдің шатырын тура шпалдан салатын болдым ғой, онан хабарың бар ма? Үндемейсің, ә! Ертең шіліңгір шілденің кезінде «Үйде пысынап жата алмадық» деп қызың екеулерің жата кеп жалынарсыңдар әлі. Сонда сөйлесермін сендермен...»

	Шәрипаның қашанғы дағдысы – арғы бөлменің емен есігінен көз айырмайды. Қырмызының қолынан жазатайым бір нәрсе түсіп кетсе де алақжұлақ жетіп барады. «Уһ, дүниеай! Қу жанымды қашанғы қинар екенсің». Қызының диван үстінде бүк түсіп кітап оқып отырғанын көреді де, кері бұрылады. Мұндайда кісінің қолы шаруаға бара қоя ма, Азаттардікіне барып келе қояйын десе де жүрегі дауаламайды. Неге екендігін қайдам, әйтеуір сол әйелді әкесінің суқаны сүймейақ қойды ғой.

	Бәрін Қожамсейіттен жасырып істеген, дәрігерге де жасырынып барған. Бәленің ұштығын шығарған Қожамсейіт, шыбын жанын шүберекке түйіп жүрген Шәрипа. Оу, әділдік қайда, ағайын? Үй ауыстыратын болғалы бұл шаңыраққа да үлкен өзгеріс енгенді. Қырмызы тілден айырылды. Шешесі есіктен аттараттамастан мойнына асыла кететін «кішкентай» қыздың қазіргі тірлігіне адам таңғалғандай. Сөйлеспек түгілі ас үйге жоламайды. Шәрипа сорлы барын салып тамақты дайындауын дайындар ғой, бірақ тамақ ішетін ауыз қайда? Дәрігердің айтқаны анау: «Көңілін көтер, сергіт, нені қаласа, соны істеңдер» дейді. Құдай шеберау, не қалайтындығын біліп алып, соны орындау ғана қалыпты ма бұларға. Дәрігердің көмегінсізақ белгілі шаруа ғой, ашыған қамырды дер кезінде қайырмасаң, асыптасып төгілмеуші ме еді. Дәл соның өзі. Кеуде дегенің темірден құйылған бөшке емес, басты жау – томағатұйықтық. Үнсіздік. Жазатайым терезеден секіріп кетсе, не бетіңді айтасың? Бүйтіп сыпайыгершілік жасағаны жарамас. «Жалғыз тастамаңдар» дейді дәрігерлер. Ауру баққанның әуселесін Қожамсейіт те көріп байқасын. «Тауда ойнап жүр екенсің, таутеке!»

	Екі үйдің қуысынан өте бергенде кәдімгі жасырынбақ ойнаған баладай, алтыншы қабаттағы таныс терезеге күдіктене қарады. Аман. Жүрегі әзер дегенде әупіріммен орнына түсті. «Аман екен ғой, құлыншағым!» Терезе жақтауындағы гүлді құмыра орнында. Жүрісін баяулатты. Жұқа етігінің табанынан сыз өткендігін де байқамады. Айналасына жітілене қарады. Ауланың әр бұрышынан таяқтарына сүйеніп өткенкеткенмен әңгіме соғып тұрған кәріқұртаң қариялардың сұлбалары қарауытады. «Ит қорыған жерге әуес» демекші, ортаға үйілген құрғақ құммен ойнаудың орнына мына жүгірмектердің көше маңындағы шалшық суды бақайдан кешіп, шала бүлінгендерін қарашыей! Шешелерінің май құйрыққа «сыбаға» дайындап отырғаны бірінің қаперінде жоқ. «Оу, батырекесі, сен қайдан сап ете қалдың?» Қонысбайдың кенжесі Досбол тентек Шәрипа апайын қайдан байқай қойсын. Ізіне сүйреткен мәшинесінің қорабына құм толтырып алыпты. Балабақшадан келген беті ғой шамасы. Киімдері де жіптіктей. Қап, әне, айтып ауыз жиғанша болған жоқ, солардан қалам ба дегендей, су жаңа бәтеңкесімен қойды да кетті. Шәрипаның «Досболау, мұның не?» дегеніне елең етер құлақ, кәні! Бір ғажабы, ойыншық мәшинесінің қорабындағы құм төгілмейді. Шалшық суға шым батып кетеді де, сумаң етіп қайта шығады. Қалтасын қарманып еді. Бала алданарлықтай түк жоқ екен. Ренжіді. Ойыншық мәшиненің қорабындағы құм төгілер, төгілмес, одан әріге Шәрипаның да шыдамы жетпеді. Жүдә, қарайып қалыпты, аузына тұзы татымды жөнді сөз түссеші!

	– Досболжан, ақылың бар еді ғой, ауырып қаласың. – Оның қылдырықтай білегінен шап беріп ұстай алды. – Мұздай.

	– Ауылмаймын, – деп аузын томпитты бала.

	– Ауырасың.

	Досбол кішкене мәшинесін сүйретіп, былайырақ ығысты. Дегенмен тыңдағаны ғой.

	– Ауылмаймын! – Опоңай берілгісі жоқ.

	– Кішкене тыңдашы, саған киімкешек тауып беретін кім?! – Шәрипаның шатасқан жерін қара!

	Досбол аузын бұртитып жоғары қарады. Сірә, мұны неге сұрадыңыз деп ашуланғаны ма, кім білсін. Кішкентай қолдарын оқыс тартып алды.

	– Мамам, машинаны да мамам сатып әпейген.

	– Дұрыс, әрине, егер сен ауырып қалсаң мамаң сенің қасыңда болып, жұмысқа шықпай қалмай ма? Жұмысқа шықпаған кісіге ақша төлемейді. «Біздің елімізде» дей жаздады... Е, кішкентай Досболға ақшаның қайдан шығатыны керекақ еді. «Әңгімеңіз жұмбақтау екен» деді ме қайдам, қайтадан қоңыр көздерін төңкеріп, жоғары қарады.

	– Қимызы тәтем қайда, ә?

	– Үйде.

	– Ім... – Өкпелеген сыңайы бар. Шәрипаның шынымен көңілі босады. «Түбі мына дүниеден тоңмойын боп өтер ме екенсің, Қожамсейіт! Досболды балабақшаға апарып тастау дегенің Қырмызы үшін кәдімгідей алданыш еді. Сосын мына былдырбайдың тәтті тілі бір күнгі әңгіменің тақырыбына айналар еді. Қырмызы да үлкен шаруа тындырып тастағандай арқаланып қалатын. Екі үйдің ортасында құлдыраңдап жүрген бала... Суық қабақтың ызғарын бала неме де сезедіау, сірә. Кейін қатынамай қойды...»

	– Қази баямын.

	– Е, бопты, бірақ су кешпе, – деді Шәрипа жанжағына алақжұлақ қарап келе жатып.

	Үйге таяна бергенде қалт тұрып қалды. Біразға дейін өз көзіне өзі сене алсашы. Тәубе, тәубе! Тамара Леонтьевнаның түпсіз терең әңгімесін шыдам беріп тыңдап отырған бәтірау, бұл кім болды екен десе, Қырмызы! Аратұра қолдарын ербеңдетіп, алжыған кемпірдің әңгімесіне ол да қосылып қояды. Е, мейлі, әйтеуір аман жүрші, құлдығым! Алжыған дегені сәл артықтау еді. Әкешешесінің қамқор көңілінен көрші кемпірдің бір ауыз сөзі артық болса не дейсің. Жүрегі елжіреді, дәу теректің сусіңді бұтағын иіп әкеп, тісіне басты. Сүт татиды. Биік үйлердің күн жақ қабырғалары қыпқызыл. «Осы көктем Қырмызының бар сырқатын жұлып әкетсе екен» деп тіледі ішінен. Ойына қайқайдағы оралды. Иманды ұмытқалы қашан, құдайды ұмытқалы қашан. Мешітке барып қайырсадақа беруден қашқақтайды. Күнәһар да болғысы келмейді. Тас шауып жатқандай, бәрін жиыптеріп «қол тимейді ғой» дегенге итере салғысыақ келеді. Ал қалай екен? Сусіңді бұтақты қыршып алып түкіріп тастады. Осыдан жер кепсін, мал шалып, атабабасының әруағына құран оқытпаса, көре қал. Алақанын ысқылады. «Құдіретіңнен айналайын әруақ, борбай еті борша, арқа еті арша боп жүрген бейбағыңды көрген екенсіңау, біздің үйдің тірлігін сезген екенсіңау!»

	Тамара Леонтьевнаға қарай жүрексіне жақындады. Айыбы аспандай. Көрші кемпірдің жүз жылға жетерліктей ұзынсонар әңгімесін жүре тыңдаушы еді. Кейде сәлем беруді де көпсінетін, айналып қалармын деп қауіптенетін. Сөйтсе... жалғыз қызының емшісі жанынан табылыпты ғой.

	– Халіңіз қалай, Тамара Леонтьевна?

	– Біздің халдің несін сұрайсың? – Кемпір ығысып жанынан орын ұсынды. Жүдеп қапты.

	– Женя хат жазбай қойды ма?

	– Ол сығырдың құрғақ сәлемін қатық қып ішемін бе! Жасы отыздан асты, не қатын, не бала жоқ. – Тамағы жыбырлады. Құлақ үйренген баяғы әлқисса ғой жарықтық. Көрші кемпірдің қушиған иығындағы боларболмас қиқымды қолының ұшымен алып тастады. Қызының қызыл шырайлы жүзіне ұрлана көз тастады. Жүрегі шым етіп ауырғандай, төмен қарады. Тамара Леонтьевна таяғымен оқыс жер шұқып қалды. Ашуланғаны. Тіпті қақ маңдайдан қойьш жіберсе де Шәрипаның қыңқ деуге шамасы жоқ еді.

	– Қал сұрағышын бұлардың. Ертең олайбылай боп кетсем, көметін көршілерім бар ғой деп сендерге арқа сүйеп жүруші едім... – Кірпігіне көлегейленіп, жас іркілді. – Басқаларына сөзімді шығын ғып қайтемін. Өлмесең, өмірем қап дейді де, тоңазытқышқа өткізе салады.

	– Мұншама таусылғаныңыз не?

	Кемпірдің тарамыс саусақтары сұпсуық. Жалбақтауын жалбақтаған. «Қырмызымыз сізге тартып кісі жатырқамайтын боп өсті ғой» дегенді де жымдастырып жіберген. Тірлік болса қала сыртындағы қазақы тамға шақырылатын алғашқы қонақтың бірі болатындығын, жиіжиі келіп тұратындығын, әлден сарыуайымға сарыла берудің түбі жақсылыққа бастамайтындығын айтып өткені. Кемпір міз бақпады. Керісінше Шәрипаның жыпжылмағай жүдемелеткен сөздерін тойтарып тастап отырды.

	– Иә, келерсіңдер, жаман қатты!

	– Келемін, келеміз! – деп Қырмызының да шырпыры шығады. Шәрипаның жүрегі өзінде жоқ. Міне, ғажап! Үй ауыстыратын хабар жеткелі жүдеп жүретін Қырмызының кенет жадырап сала бергені. Мына кемпір басын айналдырып, дуалап қойса ше?! Қойшы әрі, соның артынша білегінен қысыпқысып қойды. Ыстығы білінбейді. «Құстың келер шағы...»

	– Түк қиналмаңыз, жазғы каникулда не бітіремін. Түйежапырақты үйдің төбесіне шығарып, кептіріпкептіріп аламын да, осында әкеліп тастай беремін, тастай беремін. Дәрі ішпейақ жүгіріп кетесіз. Осыған келісесіз бе? Кел, бәс тігелік!

	– Құдай көңіліңе берсін, қарағым. Өмір жасың ұзақ болсын!

	Түйежапырақ әкелмесең де ризамын саған!

	– Неге әкелмейін. Далада жатқан түйежапырақты қызғанамын ба? Түйежапырақты дымқыл шүберектің арасына саласыз да тізеңіздің ауырған жеріне тартасыз. Көрерсіз әлі, сізді қуып жете алмай қалып жүрмейік.

	– Қойдық, көкетай! – Тамара Леонтьевна Қырмызының әлжуаз алақанына әжімәжім маңдайын басып, біраз тұрды. Не ойлайды, немере сүймейақ өтер ме екенмін мына дүниеден деп қауіптенетін шығар. Бір жапырақ қызды жасынан бағыпқағып ем, еңбегім босқа өтпеген екен деп кемсеңдейтін шығар. Тағы да таяғының ұшымен тоң топырақты түйіп қалды. – Сендер, – деп Шәрипаға бұрылды, – күйеуің екеуіңді қосақтағанда Қырмызының тырнағына тұрмайсыңдар.

	– Оныңыз рас, – деп Шәрипа да келісе кетті. Қырмызының жіңішке қолдарын кеудесіне қысып алды да, басқышпен жоғары өрледі. Лифтіге де мінбеді. Осы бір өте сирек кездесетін қуанышты сәттен айырылып қалатындай болды да тұрды.

	– Біздің қайда барғанымызды білесіз бе? – Лақтай секіріп екіүш басқышты бірақ аттады. – Көкем, Күнтуған үшеуіміз қала сыртындағы үйге барып қайттық.

	«Мә, безгелдек! Мені адам құрлы санамадыңдар ма?» дегісі келіп тұрды да, райынан қайтты.

	– Ұнады ма?

	– Ұнады.

	– Е, бопты онда.

	– Тура таудың етегінде екен. Көкем үйдің шатырын шпалдан жаңадан көтеремін деді.

	– Сосын не деді?

	– Сіз қызғанбайсыз ба?

	– Кімді, нені қызғанамын?

	– Келісім бойынша, шатыр түгелімен менің игілігіме айналатын болды. Көкем екеуміз шатырдың құрылысын ойласып салуға келістік. Күн жақ қабырғасы түгелдей әйнектеледі. Менің рұқсатымсыз бір адам аттап баспайды. Бәлкім, Аполлон көбелегі мен қарлығаштың ұясына да қолайлы жерлерді таңдап қоярмыз. Мама, маматай, мына қызыққа қараңызшы, Күнанамыздың ең алғашқы сәулелеріне алдымен мен және менің Аполлон көбелектерім шомылатын болады. Үй дегеніміз тау баурайында. Яғни, бір табан болса да күнге жақын ғой. Жасарал ағайдың да білмейтіні болсайшы, күн сәулесін бір нүктеге жинақтайтын ғажайып аппарат пайда болды дейді біздің елімізде. Күнтуған көмекшісінің көзінше көкем де уәдесін берді. Әйтеуір, ақшаға сатылатын зат болса, шатырыңа орнатып беремін деді. Сонда Аполлон көбелектері қыс айларында да өмір сүре бермей ме?! – Кәдімгідей қиылып сұрады.

	– Иә, Аполлон көбелектері қыста да өмір сүре береді, – деді аузына жөнді сөз түспей. – Жылу жетсе болды ғой.

	Қырмызы кейін шегіншектеп, шешесінің бетінен шөп еткізіп сүйіп алды.

	– Сосын, сіздерді де аратұра шатырға шығарып тұрамын.

	– Біз не аламыз?

	– Не алмайсыз. Күнмен бірге күліп ояну дегеннің мәнмағынасын түсінесіз бе?

	Шәрипа қалт тұрып қалған. Басқыштың сүрленген тақтайынан тас қып ұстап алыпты. Басы айналғаннан сау ма. Есіне көршілердің өткен жолғы жырдай ғып айтып берген әңгімелері оралды. Танымайтын әйелдің жанында бүрсең қағып және онысымен қоймай өзінше жұбатып тұрған Қырмызы. «Күнмен бірге күліп ояну деген тағы не пәлесі!» Сыр алдырғысы келмей, алтыншы қабатқа көтерілген бойда апылғұпыл есікті ашты. Артынша Қырмызы да сөйлеп кірген.

	– Күнмен күліп ояну дегенді сонда түсіндірермін сіздерге.

	– Е, түсіндім, түсіндім, – дей салды көңіл үшін Шәрипа.

	– Күнмен бірге күліп оянуға дағдыланған адамдар өмір бойы ашуланбайды.

	– Мұнысы бізге де керек екенау!

	– Әрине.

	– Көкеңе айттың ба?

	– Кейіннен... әуелі шатырдың құрылысын бітіріп, күн сәулесін жинақтайтын аппаратты тауып алайық.

	«Қияли болмасаң еді, қызымай!»

	– Сіздерді де білем ғой, болмайтын нәрсеге ұрысасыздар да жатасыздар. Сонда шатырдың төбесінде отырған Қырмызы былай деп әмір бермей ме: «Ашуланғандарыңыз бері келіңіздер!» Келесіз, келдім десеңізші!

	– Ал келдім.

	– Жинақталған күн сәулесіне шомылдырыпшомылдырып аламын да, төмен түсіріп жіберемін. Күн сәулесі бойдағы барлық ашуды әпсәтте сығып алады.

	* * *

	Көптен бері аттап баспаған ас үйге де арсалаңдап кіріп келді. Көшеттерге су құйды. Аполлон көбелегіндей ұшыпқонып жосып жүр. Терезені ашып тастап, торғайларына жем шашты маау, биік үйлердің күнгей бетіне қонақтаған күн сәулесін қызықтады маау, әйтеуір тыным көрмеді. Шәрипаға қызының бұрынғыдай бүк түсіп жатып алмағаны – дәтке қуат, көңілге демеу. «Ішің білсін, Алуаай» демекші, қонақ шақырып жіберсем қайтеді деп те ойлаған.

	«Алдымен Қожамсейітпен келісіп алайын», – деді бір уақ.

	– Шынымен болдырып қалыпты байғұс.

	– Кімді айтасыз?

	– Тамара Леонтьевнаны айтамын. – Терезе жақтауына сүйеніп тұрған Қырмызы үнсіз қалды.

	– Бәрібір ешқайда қашып құтыла алмайды. Өледі, – деді зәудесін.

	– Қайдан білдің?

	– Сіз білмейсіз бе?

	Шәрипаның зәресі ұшты. Ит жегір, жұмыр басына титтей пайдасы жоқ, қайдағыжайдағыны түртпектегені несі?!

	– Білесіз! – Шәрипаға Қырмызы аяқ астынан өзгеріп кеткендей көрінді. Сүйріктей саусағымен терезе тырналағандығын да жақсылыққа жорымады.

	Соның артынша картоп салған тегеші қолынан түсті де кетті. Таңы бар. Тіпті ойламаған жерден оғаш қылық көрсетіп алғанына өзі де іштей қысылды.

	– Білесіз, білгенде қандай, маған сыр айтқыларыңыз келмейді. Бала дейсіздер баяғы. Жер сілкінетін қауіпті аймаққа қоныстанған екенбіз. Оны да айтқыларыңыз келмеді. Қайта көкемнің ерте бастан қам жасағандығына шүкір. Әйтпесе, кім білсін... Леонтьевнаны тас дуалдар басып салса, біткені емес пе! Онан кейін мың жерден күн шуағына шомылдырсаң да түк шықпайды. Бітті, Бауырластар зиратына жерлей салады. Қандай қатыгездік. Газеттердің жұмсартып жұртқа үрей туғызбайық деп сипалап жазатыны бар емес пе. Жер сілкінісі демейді, табиғаттың ойда жоқта мінез көрсетуі мүмкін дейді. Сақтандырған түрлері. «Апат аймағына қоныстанған ағайындар, ерте бастан қамданып, тірліктеріңді жасаңдар!» десе немене, жүректері жарылып кететін бе еді. Көкем құрлы олар да әрекетке көшер еді ғой.

	Қырмызы бір қуаныш, бір өкініштің қалтылдақ қу қайығымен арғы жағалауға шаршапшалдығып әзер жеткен кісіше ертерек жатып қалған.

	Кештетіп оралған Қожамсейіт шектен тыс көңілдітін. Аздап жұтып алған сыңайы бар.

	– Шатырды өңшең шпалдан соғатынымнан хабарың бар ма, бәйбіше? Иегің қышымайақ қойсын, енді амал жоқ, пысынасаң да төменгі қабаттан аттап шыға алмайсың. Оны басы бүтін Қырмызының иелігіне беретін болдым.

	– Даңғырлама, түбі түскен шелек құсап.

	Қожамсейіт ыбырсыған дүниелердің арасымен көстеңдеп ілгері озды да, аузын басып, буынған жүк үстіне отыра кетті:

	– Ұйықтады ма?

	– Тыс... с!

	Алақанын үстіүстіне ысқылап жіберді.

	– Әй, дегенмен, жаман шалыңның білмейтіні жердің астында ғой. Қауіпті аймақтың картасын не қылар екен деп, алдына жайып кеп қалғаным. Қарасам қызымның екі көзі тостағандай. Оу, жанын тастай алмай жүрген кім бар дейсің. Апат аймағынан алыс әкетсем, әкесінің басы керек пе. Дымың ішіңде болсын, бәйбіше.

	* * *

	Тау іргесіндегі томашадай қазақы тамның тірлігі ә дегеннен дөңгеленіп сала берді. Көршілері аңтаң. Араға бір жұма аралатып, жасы бар, жасамысы бар, әйтеуір иек қағып амандасқан ағайынды Қожамсейіт қошеметтеп қонаққа шақырған. Жөнжосық білетіндері кішкене сыпайылық сақтағансып, әйелдерінің қасқабағына қарап еді. Қанша жыл қалада тұрса да даладай дарқандығы мен кеңпейіл көрегендігін жоғалтпаған түз қазағы оған қойды ма, «бол да болдың» астына алып, дәп бір ежелгі таныстарындайақ бірін қалдырмай дедектетіп алып келді. Қысылыпқымтырылмайық деп, дастарқанды да аулаға жасаған.

	Шәрипаның ұшарға қанаты жоқты. Осының бәрін күні бұрын ой елегінен өткізіп, өлшеппішіп жүрген «жаман шалына» да алғысы шексіз еді. Құндыз бөрікті киеркимес, жеңіл мәшинені мінермінбес, оу, бәрінен бұрын мына тамашаға қарасаңшы! Көзінің қарашығындай Қырмызының кешегі томағатұйық мінезі мен бүгінгі шатшадыман дәуренін қайтіп салыстырарсың. Тіфә, тіфә! Тілауызы тасқа! Көршіқолаңның балаларымен де лезде тіл табысып үлгерген. Жаңа қонысқа көшіп келгелі де екіүш мәрте тауға шығып қайтты. Қойны толған қызғалдақ. Екі бетінің оймақтай ұшын боларболмас күн шалыпты. «Мама, шаршадым» деп, табалдырықтан аттараттамастан есік жақтауына сүйенген күйі күлімсіреп келіп тұр. О, әдіре жегір, үркек қояндай запы болған көңілді қойсаңшы. Екі көзі алақтап орнынан атып тұрмақшы ғой баяғы. Өзінөзі әзер тежеді. Күнге қақталған сарғыш шашынан иіскеді. Әлжуаз саусақтарын иегіне үйкелеп, құдды қызын жаңа көргендей айналыптолғанып біраз отырды. «Баланы кісікиік қып өсірген өзіміз кінәліміз» деді зәудесін. Қала түтініне ысталған биік үйдің алтыншы қабатындағы итініпсұғынып итшілеп өткізген күллі ғұмыры бала тұрмақ өзіне де құбыжық секілді елестеді. Сол ыс қабырғалар, сол тас үйлер мұның және мұның тұстастарының ертеңгілік орындарынан асығысүсігіс тұрған бойда тас көшелермен зытып бара жатқандықтарын, кешкілік онымұны салынған ауыр сөмкелерін мықшыңдай көтеріп, көңілсіздеу оралатын тұстарын бәрінбәрін мәңгілік суретке түсіріп алып қалғандайды. Түртіп қалсаң даңғырдүңгір сөйлеп жүре бергендей ме, немене.

	«Отыр, тұр, жат, қозғалма!» Неткен жиіркенішті, ә! Соның бәрін ыңшыңсыз көтеріп, іштей тымырайып, қашан бауырыңа тартып, маңдайынан сипағанша бейшара боп жүре беретін баладан асқан шыдамды кім барау, мына дүниеде!» Шәрипаның да күдігі сейілген. Үйірінен ажыраған жетім құлындай жалтақтап, сол тас үйлерге қарай бүйрегі бұра берсе не істейді. Бір күн шыдар, бір ай шыдар. Ақыры Қожамсейіттің көрсеткен рақатына шын пейілімен рақметін айтып, жалғыз қызының дегеніне амалсыз көндігер еді. Жоқ, құдайдың анық көзі бар екен. Көрді. Көргенде де рақымын қоса жаудырды. Ілгеріде мешітке де жасырынып барып, атабабасының әруағына бағыштап дұға оқытып еді. Жетімжесірлерге қайырсадақа үлестіріп еді. Әлде сонысы маау, әйтеуір, не болса да, айлары оңынан туған.

	Көпшіліктің көлеңкесі де үлкен тәрбие екенау. Шәрипаның міне, ендіенді ғана көзі үйреніп келе жатыр. Ана жолы талшыбықтай денесі мың бұралып, төменгі колонкадан шелекпен су алып келе жатқан Қырмызыны көргенде шалқасынан құлай жаздаған. «Таста!» деген жан дауысы шықты. Алқынжұлқын жанына жетіп барды. Иегіиегіне тимей дірдек қақты. Шелекпелегін теуіп жіберуге қам жасап еді. О, құдая тоба, бұл несі тағы? Қырмызының жанынан тұлымшағы желбіреген кішкене қыз баланың шелегімен өрге қарай құмырсқаша тырмысқанын байқап үлгерді. Ұзағынан сүйіндірсін деңіз, тілкөзден аман болсын деңіз. Қырмызы бұл күндері шешесінің нағыз қолқанатына айналған. Ертеңгілік сүт дүкеніне де, нан дүкеніне де Қырмызы жүгіреді. Адамау, жаныңда томпаңдап қызың жүрсе кісі, сірә, қонақ шақырудан шаршай ма? Тіпті Қожамсейіт күллі автобазасын шақырып келсе де көңілі баяғыдай.

	Кешке қарай көршілердің алды қыза бастады. Үстеріне жылтыңдатып жібек жейде киген екіүш әйелден басқалары риза болып тарасқан. Шындығына баққанда Қожамсейіттің де әлгілерді атарға оғы жоқ еді, «Апырмай, біреу бәйек қағып, алдарында құрдай жорғалайды, ал мына пәтшағарлардың жердің жігінен шыққандай сонша кекіректегендері несі?». Ішінен тынды да тымырайып жүре берді. «Сірә, осылармен тіл табысу түптіңтүбінде мен үшін қиынға соғадыау» деген сезікті ой да ілгеріден бас көтерген. Біреудің қорасынан беймезгіл сиыр мөңіресе де ішкен асын қоя сап, қоңсыласынан «сүйінші» сұрауға асығатын қайран қазағымай! Дәл соның өзі. Құстың сүтінен басқаның бәрін ауырсынбай көтеріп тұрған мына мол дастарқан аш бүйірлерінен шаншудай қадалмаса қайтсінау! Бәрекелді, Қожамсейіттің де ертелікеш күткені сол еді. Жасанды күлкілерінен зәрезап болды. Ауыздарын шағып алатындай Шәрипаның барын салып пісірген дәмді тамағынан боларболмас дәм татып, ығысып шеттеңкіреп отырған, бүйтіп отырғандары құрысын, қызынып алған күйеулеріне де күн көрсетпеуге айналды. Жуан саннан мытып жібере меау, әлсінәлі аяқтарынан баса маау, әлгі сорлылардың да зықысын шығарды.

	Қожамсейіттің де шекесі шыңылдады. «Қайда барсаң – Қорқыттың көрі! Апырай, біз осы не боп барамыз?!». Тістерін қышырлатып шырт түкірді. Кешегісі анау, «Қала адамдарының біріменбірінің шаруасы жоқ» деп күмпілдететіндігін айтсаңшы және де. Тапқан екенсің дым білместерді... Ел жаттыау деген мезгілде машинасын елеусіз есік алдына тоқтатқан Қожамсейіт алыс жолдан іле шыққан онымұнысын дымын шығармастан мәшине қорабынан түсіре бастар еді. Оу, «Жүрген аяққа жөргем ілінеді», құдай кеселінен сақтасын, әлі күнге дейін дүкеннің қатыпсемген көкбақа етіне ерін тигізген жан емес. Тіпті, оны айтасың, тұзын келістіріп, таңдайға түссе еріп жүре беретіндей етіп дайындаған сықпа құрттан да қол үзбеген. Айналайын ағайынға жететін не бар, «Ел іші – алтын бесік». Өзің лыпып тұрған соң о байғұстардан не сұрайсың, барын әкеп алақаныңа салады.

	Құлақ шекесінен құйылған терді маймай қолының сыртымен сылып тастаған Қожамсейіт қораптың тақтайына құйрығын қойып, ойға берілер еді. «Адамау, соншалық кімнен қуыстанғаным. Ұрлап алыппын ба? Қайта елдің көзіне жарқырата көрсетіп «мал тапқыш» атанғаным жақсы емес пе?! Неге екендігін қайдам, әйтеуір осыған батылы жетпейақ қойды... Алтыншы қабаттағы күллі терезенің шамы сөнген. Оған керегінің өзі осы еді, жалмажан резина ұлтанды керзі етігін киеді де, ауыр қапты иығына сала бере бетон басқышпен жоғары өрлейді. Бір, екі, үш... Дұрыс, бәрі дұрыс. «Қорыққанға қос көрінедінің» кері ме? Және кімнен қорқатындығын да анық аңғара алмайды. Мысық табандап, алтыншы қабатқа иек арта бергені сол, кенет әлдекім мұны әдейі аңдып тұрғандай, есігін сырт еткізіп аша бастайды. Сол... басқа кім болушы еді? Құлап кетуге әзер тұр. Көзін тастай жұмады да ілдебайлап ілгері жылжиды. «Е, сен екенсің ғой» дегендей Қонысбайдың әйелі Азат бәйбіше есігін қайта бекітіп жатқандай елестейді. Біреуді бекер жазғырып керегі не, сол тұста Азат бәйбіше кішкентай Досболын бауырына қысып, қанненқаперсіз ұйықтап жатса ше! О... ой, атамаңыз, ең құрыса есіктің тесігінен бір қарап үлгерген шығарау! «Қонысбай жоқта құдайыңның жарылқауынай!» Осы сөз ғой оның жонынан таспа тілетін. Осы сөз ғой жанын жегі құрттай жеп бітетін.

	Уһ, ақыры аман құтылдымау деп дәмеленіп еді. Мыналардың да жасанды күлкілерінен шошынайын деді. Мұның әрбір қадамын қалт жіберместен тағы да аңдып тұратын мүскін жанарлар. Хахаха, таптымтаптым деп алақанын шапалақтады. Сосын әлгілермен аңдысуын доғарған. Кісінің қолы жетпейтіндей биіктетіп шарбақ соғады да мәшинесімен сүңгиді де кетеді. Қожамсейіттің көлеңкесін тауып алсын сосын!

	Еркектердің сүйіскеніне жаны төзбеуші еді. Тіпті басын алып қашса да қоймадыей, әлгі жылтырақ жейделі сұңғақтау келіншектің күйеуі іркілдеген қарнымен қайтақайта түйгіштеп, әбден зықысын шығардыай! Жебе мұртың да айтақыр шекесін тыртыр қасып, әзірге шыдап бағайын дегендей, аңдысын аңдыпақ еді, қоштасар сәтте көңілі шынымен босап кетті білем, жайындай аузын ала жүгіргені. Қожамсейіт күректей алақанымен қорғанып бақты. Әзер құтылды. «Иә, шарбақты биіктетпесе мыналар күн бермейді екен» деді ішінен.

	«Мырза жігіттің» мақтауын келістірген. Маладес те, маладес! Күлімдеген көзіңақ айтып тұр. Біз түбінде мынауский көрші боламыз». «Айтқаныңыз келсін! Құда боламыз деп жабыспағаныңа шүкір, әйтеуір». «Ерулік бізден!». «Бұйырса көрерміз». Сырбаз сөйлейтін қайыстай қараның құлағына сыбырлағаны әлі есінде.

	«Сізбен үй ауыстырған сабазды бәлен деп қайтейік, ептеп ішетін де, өз көңілін өзі көтеріп, тыптыныш жүре беретін бір ғажап жан еді. Торғайға тимейтін, сүйтіп жүріп сонша баланы қалай таптырғанына таңым бар. Балалы үйді білесің, өсектегенім емес, үйдің іргесі тура күресінге айналып кетіп еді. Сіз келдіңіз де, міне, көзіміз ашылды. Құдайы көрші дегенің біз боламыз. Анау үй менікі».

	«Қызыл дарбазасы барын айтасыз ба?»

	«Адасқан жоқсың. Қарақалпақстаннан келген біреу елу мыңға сұрап еді. Елу мың қазір ақша ма? Су ішпейді, жем жемейді. Көрерсің әлі, мұндай үйлерің сексеннен асып бірақ жығылады. Сондықтан үйді қайта жаңғыртсаң ұтылмайсың».

	«Сенге» көшкеніне Қожамсейіт те қарсы еместі. Екі үйдің аралығында екі метрдей қуыс қалған екен. Біраздан бері соны көздеп жүрген. «Ертең трактор әкелсем дауласпайсың ба?» деп тілі қышып тұрды да, іркіліп қалды. «Ерулікке шақырамыз» деп ауыздарынан қағынған өздері. «Сенің мықтылығыңды сонда келтірермін» деп кейін шегінді Қожамсейіт.

	Көршілері аңтаң. Аяққолдарын жерге тигізбей қошеметтеп қонаққа шақырғанына қарағанда бары болса жайраңдап ортаға салатын, жоғына өпөтірік көлгірсімейтін, кешкілік қарнын тыртыр қасып, тісін шұқып, «Кел, бауырым, бір қол көріп жіберейік» деп шарбағының сыртынан айқайлап тұратын жомарт жігітке тап болдықау деп еді. Оңбай қателесіпті. Әзірге олардың «әлеулайларына» қызыл дарбазалы үйдің иесі – қайыс қара ғана ыңғай бермей жүр. Ыңғай бермейтіні «астында мәшинең бар ғой» деп боларболмас немеурін танытып еді, Қожамсейіт жолың болғыр айтып ауыз жиям дегенше бір қорап қиыршық тасты әлгінің ауласына сау еткізіп төге салды. Жалмажан әмиянына жармасты.

	«Көрші, бүйтсеңіз қатты ренжимін» деп қабағын суытты Қожамсейіт. Сонымен іргелес қонған екі қожайынның ымжымы бір. Арадағы екі метр бос жер басы бүтін Қожамсейіттің меншігіне айналып үлгерген. «Мұны не істейсіз?» – деп қайыс қара жымысқылана күледі. «Тылақтай жерге тары еге ме екен?» дейтін кекесін ойды қаперіне алғаны сол, «астапыралла» деп ізінше жағасын ұстады. «Тор темірмен айналдыра қоршаймын да үй қояндарын өсіремін, – деді Қожамсейіт. – Қонақ келген күні көкелеп шалғайыма жабысып жүрмеңіз!»

	Қайыс қараның өн бойын қызғаныш оты өртеп өтті. Наурыздың орта тұсына таман, құдайым салмасын, Қожамсейіт білек сыбанып кірісіп бір берді дейсің. Алдымен томашадай тамның сыртқы сылағын түсірді, қырық жылғы түтін тартпайтын пешін бұзды. Үйдің тау жақ іргесін үңгіп, тағы бір қораның нобайын жасады. Қайыс қара қанша қиылса да, жүрдімбардым жауаппен құтыла салды. Айтқысы келмеді. Айтқысы келмегені былай тұрсын бір жұманың о жақ, бұ жағыңда үйді биік дуалмен қоршап тастамақшы еді. Құндыз өсіремін десе, көршісінің онсыз да бүріп ауырып, маза бермей жүрген жүрегі тоқтап қалар. Әзірге айналасының аманы жақсы, айналайын.

	Оһо, міне, нағыз жау жүректің тірлігі. Қаладан шығысымен әр аялдаманың тұсына ең кемі онон бес минөт тоқтап, қайнап кеткен жарымжан моторына су бүркіп, әйтеуір ілдебайлап тауға көтерілетін сарғыш автобустың артқы есігінен енді де, алдыңғы есігінен жылдамдатып түсіп қалды. Ұрлық жасамаса да, әсіресе көршілерінің көздеріне түскісі жоқ еді. Портфелін екінші қолына ауыстырып, тершіген алақанын ыстық демімен үргіледі. Дұрыс. Қожамсейіттің ілмиген қызы кімге дәрі деп емау. Мейлі, оған керегінің өзі осы ғой.

	Тротуардың бойымен ілгерікейін ағылған адамдар. Сол топан ағыстың арасынан сызат тауып, велосипедтерімен жосылтып жүрген балалар. Аквариумдегі қызыл қанат шабақтардан аусашы. Және біреуміреуге соқтығысып қаламау дейтін қорқынышты сезімнен де мүлдем ада, айтатыны жоқ, аквариумдегі қызыл қанат шабақтар.

	Қырмызы үлкен үйдің бұрышын айналды да, шөмелеге түскен ине секілденіп, көп тобырдың арасына сіңді де кетті. Оу, не десе де өзіменөзі ғой. Қайта қалалықтарың қанненқаперсіз. Міне, өстіп шапқылап жүре берсін лайым! Жер сілкінеді дейді... Түу, пәтшағарай, қараданқарап жынданып кете жаздайсың, жүдә! Не сұмдық, жетпегені осы еді. Жер сілкінісінің қашан болатындығын алдын ала болжап білетін сұңғыла аппарат және жоқ. Бүгін не ертең... Тәңірау, аяққолдарының дірілдегені несі?! Тым қатты жүгірген болдымау деп, тершіген маңдайын сүртіп, тротуардың шетіне қарай ығысты. Бәрі көзді ашыпжұмғанша ғой. Сіріңке тұтатқан секілді ме? Жоқ, онан да жылдам, жер дегенің орасан дүмпудің соққысынан қақ айырылады да, әлгі трамвайдың артқы есігіндей, шиқ етіп жабыла салады. Міне, сонан соң мына топырлаған адамдарды мыңмиллион жылдық тарихы бар жер қыртысының арасынан тауып көріңіз! Айдаһардың таңдайына түскен құмырсқасың, білдің бе, кұмырсқасың!

	Маңдайына төгілген сарғыш шашын саусағының ұшымен сілкіп тастады да, күліп жіберді. Неге күледі дерің бар ма. Қоқыс салынған қағаз жәшікті төңіректеп, тіске басар қалғанқұтқан табылар ма екен деп, бесалты торғайдың шидей аяқтарымен жер тырналағандарына біраз болған. Өлермен екен өздері. Жанжағынан өтіп жатқандарға да назар салар емес. Жылыжұмсаққа енді кіріскенау шамасы. Қайдан сап ете қалғандығын ит білсін, кенет жырымжырым жаман қанаттарын сабалап иісшіл жаман қара қарғаның жетіпақ келгені. Торғайлардан не сұрайсың, бір шұқым боп кері шегінді. Әй, дегенмен, қу тамақ не істетпейді, әне біреуінің шақарын қарашыей! Желкесін күжірейтіп қара қарғаның алдына өңгерген қызыл жемтігіне екіүш мәрте тұмсық батырып та үлгерді. Ар жағына ел қонған соң қара қарға да сабырлық танытайын, арғы тегіміз қанаттылардан тарайды ғой дегендей, әлгінің әжіккүжік тірлігіне немкеттілеу қараған. Оу, батырекесі, шыдамдылықтың да шегі бар, әлгі селтеңбай құдайын ұмытып басқа секіруге айналған соң, қара қарға қарап тұрсын ба, азкем тәртіпке шақырайын деп, жырымжырым жаман қанатымен сабалап байқаған. Жүдә, ығар емес. Соның артынша өзге торғайлар да қоқыс салынған қағаз жәшікті маңайлап қона бастады. Қарға қанына қарайды. Қап, мұның шатақсыз аяқталмайтындығы алыстан аңдаған Қырмызыға да белгілі еді. Қолдары ербеңербең, байғұс торғайларға «естеріңнің барында елдеріңді тапсаңдаршы» депақ келе жатыр. Оны түсінетін олар қайда? Қарғаның жүйкесін жұқартып, бірі олай, бірі былай қашады. Қырмызы да айқайлап үлгермеді, ішкенжегені желкесінен шыққыр қара қарғаай, сүйткенше темірдей тырнағымен әлгі «батырды» өкпеден солқ еткізгені.

	Қырмызы жүрісін баяулатты. «Оу, әліңнің жетпейтіндігін білесің, оның үстіне қара қарғадан қайырымдылық күтіп не қайыр? Осы қаланың сендерге деген қоқысы түгесіліп қалыпты ма? Әй, дегенмен бүгінгі таяқ саған аз сабақ болмаған шығар?»

	Таза ақымақ болған түрін қарашы. Бүгін болмаса ертең, ертең болмаса онан арғы күні, әйтеуір, адам баласы күнмен бірге күліп оянудың пайдасын бәрібір түсінеді деуші еді. Оу, тірі жанның ақылкеңесімен санаспайтын қуатты дүмпу сенің «әлқиссаңды» қайтсін. Айдаһардың аузына түскен құмырсқасың, білдің бе, құмырсқасың. Мінекей, тіпті айтып ауыз жиғызбайды, трамвайдың артқы есігі секілді жер аса зор жылдамдықпен ашылыпжабылады. Бітті. Қырмызы жоқ. «Арал аймағында жүрген Кәрібоз қарағымау, қайдасың, аза гүліңді дайында. Қырмызы жер сілкінісі зардабынан қайтыс болған...»

	Көкесі аяққолын жеркөкке тигізбей мақтап жүрген Күнтуғанды ақылды азамат шығар деп ойлаушы еді. Сүйтсе, әншейінақ екен. «Жер сілкінісінің болары анық, бірақ қанша балл болатындығын айта алмаймын» деп қарап тұр. «Өй, көзі көкшиген неме, жер сілкінісінің қашан болатындығын біле алмайтындығы бар, тыныш жүрсе біреу шабынан түртер ме еді. Көкесінің қолтығына да су бүркіп жүрген сол. Жетіскеніңді көрейін, қала адамдары ұмаржұмар жеті қат жердің астына түсіп жоғалсын. Сен тірі қалдың, құдайыңа жалбарынып, үстібасыңды қаққыштап, аяққолыңның аман екендігіне анық көзің жеткен соң, ыңыранып орныңнан тұрдың. Айнала құлаққа ұрған танадай тыныштық. Трамвайдың рельс түйгіштеген темір доңғалақтарының дыбысы да естілмейді. Құлағым бітіп қалғанау деп, арлыберлі басыңды шайқайсың. Бәрі орнында. Сосын үйреніскен әдет бойынша жыл он екі ай түтіндік салуын тоқтатпай келе жатқан етектегі үлкен қалаға сүлесоқтау назар аударар ең. Ауыздарынан трубкалары түспейтін алып зауыттар шылым шегуін тоқтатқанау деп ішіңнен қуанып, көк балаусаның үстіне аунай кетесің. Аспан таптаза. Жөңкіле көшкен қазбауыр бұлттар. Қарлы шыңдардың шымылдығы түсірілген. Тау іргеңде тұрып қол бұлғайды.

	Оқыс жылан шағып алғандай, орныңнан қалай ұшып тұрғаныңды да аңдамай қалар ең. О, жалған дүние, ендігі көрсетпегенің осы ма еді! Көзіңді тастай жұмған күйі дымқыл топырақты аяусыз тырналап жатқаның сол. Бір кезде әлің де бітер, күшің де таусылар. Талмаусырап жатып ұйықтап кетерсің. Пенделік дегенді қойсаңшы, әлгінің бәрі енді түс секілді елестейді, кішкене тәубеңе келесің. Аспан әлеміндегі қазбауыр бұлттарың да бүгін керемет әдемі, найза шыңдардың ұшар басындағы ақ қар, көк мұзды қышырқышыр шайнағың келеді. Көр топырақ кіргір, көздерің ақшаңдап тағы да етекке түседіай. Қала жоқ, шылым шегіп жатқан алып мұржалар жоқ. Дүние тыптипыл... Есің кіресілішығасылы.

	Дүние – жалған! Жан даусыңнан тау қоршаған осынау аймақ селт етіп оянғандайды. Еңіске енді қайтып назар салғың келмейді. Артыңнан біреу өкшелеп қуып келе жатқандай, жаның тырнақ ұшына тіреледі. Қымбат жейдеңнің жағасы алқамсалқам. Жападанжалғыз жан сауғалағанда қайда бармақшысың? Қайда бармақсың?» О, құдая тоба, әлгі қарлы шыңдардың көкірегі күмбірлейді. Яғни, бізден аулақ жүрсеңші дегені ғой. Шындығында солай екенау, жападанжалғыз қайда барады? Аюға айналыпақ кетейінші деген. Қара тасқа айналып кетсем де арманым болмас деген... Биік дуал басындағы әбден тұзға піскен қалақтайқалақтай құндыз терілері желпжелп.

	Екі иығын жұлып жеп, қарсыласқанына қарамай, тауға қарай өлермендене тырмысқан әлгі пақырды Қырмызы әйтеуір бір жерден көрген. Көзі көкшиген Күнтуғанға ұқсамайды. Сонда кім? Адамау, айтуға аузы бармады. Көкесі. Желге кептірілген құндыз терісін біреуміреу қағып кетіп жүрмесін деп, абалаған қасқыр итті босатып жібергенімен тұрмай, қос ауыз мылтығын оқтап, түнемелікте үйді үштөрт мәрте айналып шығатын көкесі!..

	Қырмызы қолын бір сілтеді. Соңғы автобусқа қалай да үлгеремін деп бекінген. Қырмызы кішкене кешікті дегенше Шәрипа шешесінің жүрегі тас төбесінен шығар. Өзі бір әншейінақ шаруа. Бүгін бе, ертең бе, әйтеуір жер сілкінісінің болатындығы анық қой. Оу, ажал шынымен алуға қараса кімді тыңдасын? «Сақтансаң сақтармын» деген. Он екі мүшесі сау тірі жан бір амалын қарастырар ғой, ал Тамара Леонтьевнаның жағдайы не болмақ? Өз бөксесі өзіне жүк болған байғұс тырбаңдағанда не қиратады? Көршілері дүрлігіп жатқан соң, қолына іліккен онымұнысын алып, иконасын қолтығына қысып, байпаңдап бетон басқышпен төмен түсіп келе жатар. «Тоқта, Тамара Леонтьевна, мықтап қателескен жеріңізді қарашы!» «Жер сілкінген сәтте бетон басқыштардың арасы ажырап кетеді» дегенді көзі көкшиген Күнтуғаннан естіген. Міне, Қырмызының құстай ұшып келе жатқандағы басты шаруасының өзі осы еді. Естігенбілгенін кәрі кемпірдің құлағына құяды да, іркілмей кері қайтады. Қауіпті аймақ, сейсмикалық картаны өртеп жібере алмайсың, құлдығым! Көнесіз амалсыз. Оу, азкем ақылға салып көріңізші, өзіміз апат аймағынан аманесен құтылдық деп, аяқ жолын әзер алып жүретін жалғыз кемпірді ұмытып кету адамдыққа жата ма?

	И... и, алда құдай шеберай, жастайынан күнмен бірге күліп оянғандығының әсері ғой барлығы. Жатса да, тұрса да кәрі кемпірдің әжім айғыздаған қансөлсіз жүзі, тізесінің үстінде жататын тамырланған арбиған қолдары көз алдынан бір кетпейақ қойды. Және жер сілкінген сәтте жалғыз баласының есімінен бұрын Қырмызының атын атап, көмекке шақыратындай елестеді де тұрды. Көзі көкшиген Күнтуған өтірік айтса өзіне, жер жарықтық лезде қақ айырылып, тура трамвайдың артқы есігіндей ашылыпжабылады екен ғой...

	Құрылыс алаңын айналып өтсе де түгі кетпес еді. Тақтай қоршаудың бүйірі әлденеше жерден ойылып қалыпты. Басын сұғып еді, қауіптенетіндей дәнеңе жоқ екен, айқышұйқыш ыбырсып жатқан құрылыс материалдарының арасымен зу ете қалады да, арғы көшеден бірақ шығады. Түуу биіктегі краншы жігіт баяғы ешбір ескертпеңді елемей, әдейі жүйкеңді жұқартайын дегендей, үйіне осы жолмен қатынайтын қыршаңқы келіншектің қаршадай қызымен екінші рет кездесіп тұрғандығын қайдан білсін? Сәл аялдап, бала неме балалық жасаған шығар деді де, түйе мойын кранмен кимелемей Қырмызыны өткізіп жіберді.

	Таныс үй, таныс аула, таныс адамдар. Бәтірау, бәрімен амандасып тұратындай Қырмызының уақыты қайда. Тауға көтерілгенше әр аялдаманың тұсына ең кемі онон бес минөт тоқтап, қайнап кеткен моторына су бүркіп, әзер дегенде қатарға қосылатын жарымжан автобустың соңғысына қалайда үлгереді.

	Ақ түймені басып еді, есіктің ар жағынан «Кім де болсаң, кіре бер» деген қоңыр дауыс естілді. Екі бөлмелі қазынаның тас үйі әбден кірлеп бітіпті. Қолқаны қабатын жат иіс Қырмызыны жатырқай қарсы алды. Кереует үстіндегі қараңдаған бейне тірлігін білдіргенсіп, тамағын кенеді. Е, басқа кім болушы еді, Тамара Леонтьевна! Анау ақ матамен бүркемеленген иконаға тәулігіне төртбес мәрте тәу етіп, өмірінің тұзы ащылау басталған тұстарын да со замат есінен шығарып, сол құдіретті тақтай бетіндегі қаңылтыр сурет тұла бойына төтенше қуат дарытқандай, лезде иығына бір ілетін қоңыр шәлісін мойнына орай салып, өзінше әндете жөнелетін қайратты жанның шөгіп кеткені қайран қалдырып еді Қырмызыны.

	– Апақсапақта мені іздей келген бұл қай құдайдың құлы?! – Дауысы мығым. Қырмызы қырық жылғы ағаш кереуеттің аяқ жағына таман жақындады. Тамағы құрғап қалыпты. Үстіүстіне жұтынды. Тамара Леонтьевна иконаға шоқына бастағанда мұның аузы аңқиып, суық еденге отыра қалатын. Қуыршағымен де ойнамайды, еш нәрсені сылдыратпайды.

	– Мен ғой, Қырмызымын.

	– А... а... – Кереует сықырлады, арбиған саусақтар ауа қармады. Кәрі жүректің өз ауанымен тыныс ала алмай осы жолы тым қаттырақ соққандығын да Қырмызы сезіп тұрды. Көңілі босады, кеудесіне бас қойған кәрі кемпірді тілі мен дініне, шыққан тегіне қарамай «шахта қазудан әлі күнге дейін оралмай жатқан» Жаңыл әжесіне айырбастады да жіберді... Шодырайған жауырынынан сипады. Мұнысы, әрине, есейгендігінің белгісі еді. «Қамықпаңыз, жер басып жүрсем жалғыздық көрмейсіз» дегенінің ишараты еді.

	Тамара Леонтьевна сұпсуық ернімен мұның қолдарынан сүйіп жатты. Жібергісі жоқ, өлер шағында ең құрыса, немере сүйгізбеген тас керең тағдырына лағнет айтқаны шығар, түрмеден шықтым, енді адам қатарына қосылайын, байғұс шешемді жападанжалғыз тас үйге қамап кете бермейін деп, тәубесіне келудің орнына тапқан табысының тең жарымын шарапқа жұмсап, қалтасы түгесілген күні сүмірейіп есік қағып тұратын жетесіз ұл тәрбиелегені үшін алдымен өзіне лағнет айтқаны шығар.

	Ымдап жанына жайғастырды. Дастарқан жасауға ыңғай білдірген, Қырмызы жылы орнынан қозғамады. Сөз арасында асығыс екендігін де айтып үлгерді. Леонтьевна баяғыша аш бүйірін таянып алып, сарнай жөнелер ме екен деп еді. Аяғының басқызбай қалғандығымен ғана қысқа шектелді.

	– Осы жаз шыдаңыз, түйежапырақты көп қып көшіріп әкеп беремін.

	– Көңіліңе рақмет, бұл аяқ түйежапырақты қайтуші еді. Саудасы біткен. Мені титықтатқан аяқ емес, әлгі аты өшкір кәрілік қой, кәрілік.

	– Қойыңызшы!

	Тамара Леонтьевна кереуеттен аяғын салбыратып, өз ыңғайына икемделіп отырды. Көзіне қайтадан жас алды.

	– Ешкімге ауырлық салмай, ақ өліммен өлсем деп ем, сірә, маған оны бұйыртпас.

	Ақ өлім. Кәрі кемпірдің тарамыс саусақтарын күштарлықпен уқалаған Қырмызы бұған бәлендей уәж тауып айта алмады.

	«Шахта қазудан» әлі оралмаған әжесінің қандай өліммен дүниеден қайтқаны есінде жоқ. Кәрібоздың әкесі Қонысбай... Ақ өлім дегені сонда не болғаны... Қызыл пүлішпен тысталған табыттың ернеуіне сонда Аполлон көбелегі кеп қонып едіау. Міне, міне, енді тапты... Тарамыс саусақтарды үстіүстіне ысқылады. Аполлон көбелегі де күнмен бірге күліп оянуға дағдыланған жәндік қой. Аполлон көбелегі де көрінген пенденің табытына қона бермейді. Күнәсіздерді ғана іздеп табады. Е, ақ өлім дегені осы екен ғой. Қырмызының түсінігінше Аполлон көбелегі Тамара Леонтьевнаның табытына да келіп қонады.

	Кемпір кішкене әл жинап үлгерген секілдітін.

	– Жұмыртқадан жүн қырқатын әкең қалай?

	– Жақсы.

	– Шешең?

	– Жақсы.

	– Жаңа жер жайлы шығар?

	– ?

	– Әкең қайтіп жіберді, сұранып па ең?

	– Жасырынып.

	– Бәсе, солай шығар. – Жөтел қысты. – Өкіметтен айналайын, – деді сонан соң, – мұнан артық шабасың ба, қайтесің! Бір жетілік керегіңді уақытылы әкеліп беріп тұр. Менен қайбір еңбек қайтсын. Ақ өлімді күтіп жатқан жағдай менікі. Ертеңдікеш әрнені жұлыптартып, жүрек жалғаймын. Тоңазытқышта тұрып ескіріп кетпесін деймін де, қалған тамақты шашау шығармай қоқыс жинайтын жүргізушінің қолына тапсырамын.

	Қырмызы тыпырши бастады.

	– Әкең келістіріп үй салып алыпты деп жүр ғой жұрт, сол рас па?

	– Рас, қайтайын, – деді Қырмызы.

	– Бұйымтайыңды айт.

	Үйге жарық беріп еді, кіршеңдеу жалаңаш қабырғалар кейін шегінгендей елестеді. Қырмызы бөлмені адымдап олай бір, былай бір өтті. Икона тұрған бұрышқа барып жанжағына барлай қарады. Қаршадай қыздың оғаш тірлігі Тамара Леонтьевна үшін тіпті қызық еді.

	– Жер сілкінеді! – деді сосын жұлып алғандай. Кемпір селк етпеді, бейқам отыра берді.

	– Сол үшін, сізді сақтандыру үшін келдім. – Қырмызы бөлменің қақ ортасында тұрып азкем ойланды. – Терезе ашық, сондықтан жұрттың дүрлігіп сыртқа шыққандығын естисіз. Ал жер сілкінісі түннің бір уағында болса не істейсіз?

	Кемпір селт етпеді.

	– Көршілерге еріп дүрліге жөнелмеңіз. Жер сілкінісі кезінде ең алдымен бетон басқыш қауіпті. Ажырап кетеді. Міне, былай қабырғаға жабыса қалыңыз не әжетханаға жүгіріңіз. Ол жер қауіпсіз, енді түсінікті ме?

	Кемпір селт етпеді.

	– Мен саған өлеөлгенше ризамын, – деді зәудесін. – Сен секілді ақжүрек қызға жолықтырған тағдырыма мың мәрте ризамын. Ақымақ басым оны аулақтан іздеп нем бар еді. Енді еш нәрсеге қиналмаймын, құдай маған ақ өлімін қиятын болды...

	Қырмызы жүгіре басып үйден шықты.

	* * *

	Қожекең, Қожаш, Қожамсейіт ағасы қапыда оянып кетпесін деп бар өнерін салыпақ келе жатқан. Қолы рөлге тиді екен, бұл дүниеде өзінен басқа жүргізуші жоқтай көкірегімен көк тіреп, қалайша өлең айтып жібергендігін де аңғармай қалатын алаңғасарлау мінезі барды. Оу, көк қасқа мәшинені екінің бірі құйғыта берсе кәні! Қабырғалары шұрқ тесілген гаражды екіүш мәрте айналдырып шығуға болмаса, былайғы күндері су жаңа мәшинені маңайлата қоймайтын Қожамсейітке деген кішкене реніші де, міне, осындайда ыдырай бастар еді. Эх, шіркін, өмір дегенің ғажап екенау, ә. Жастайынан шұқшиып көп оқығандығының әсері ме, кім білсін, тым арманшыл еді. Қияли неменің шодырайған екі шекесі шыпшып терлейтін де жүретін. Ит көйлекті бірге тоздырған қараборбайлар аңтаң. Күлбарамның Күнтуғаны ауру шығар, әйтпесе қарап жүріп кісі терлей ме екен дейді де, шолақ мәйкесінің етегінен қабырғалары ырсиып көрініп тұратын тырли арық денеге жиіркене қарайды. Көнбіс Күнтуған әжіккүжік жүгірте сөзге жүйке жұқартып қайтсін, ар жағынан күн көрінетін қалқан құлағын бір сипайды да, «мұның іші толған заряд қой» деп немкеттілеу айта салады. Қамсызмұңсыз өте шығатын қайран балалықай десеңші!..

	Кабинаның терезесіне басын қойып, қалғыпмүлгіп келе жатқан Қожамсейітке де жалтақжалтақ қарап қояды. Көздері жұмулы. Әжім айғыздаған жүзінде шаршағандықтың белгісі бар. Үйдің шатырын жалғыз көтерген кісі оңа ма! Оның үстіне апта сайын қайталанып тұратын мына секілді ұзын жол. Ілмиген қызы әкесіне көмекші боп не қиратсын. Тірі болсын әйтеуір, сыныптастары дұрыс айтады, «Аполлон көбелегі аумаған».

	Мәшиненің жылдамдығын жедел ауыстырып үлгерді. Сүрленген тақтайдай тегіс жол мүк басқан таудың жықпылына сүңгіп келеді. Жолдың ернеуінде биіктен құлаған қойтастар бейберекет шашылып жатыр. Құдая тоба, алдымен Күлбарам шешесінің әруағына сиынды. Қос алақаны рөлге желімденіп қалған секілді. Қайтсін пақыр, көк түтін құсқан дәу мәшине өрге қарай ойбайын салып, ышқыныпақ келе жатыр. Алға қарамасаң, қапталыңа назар салудың өзі қорқынышты. Құлама жар, мүлт кетсең, бітті. Анау төмендегі жылан көз жылғаның жанынан бірақ шығасың.

	Әуселеңді аңлайын дей ме қайдам, өліп қалғандай Қожамсейіт тарапынан оғаш қимыл сезілер емес. Мұндайда «бала, байқа» дегеннің өзі дәтке қуат екенау. Шыбын жаныңды шүберекке түйіп, жападан жалғыз тау іргесімен тартылған тар соқпақта ілінісіп әзер келе жатқан секілдісің.

	Сай табанына қонған қарт орманшының жалғыз шаңырағы ақаршақар. Немерелерімен ұбапшұбап, сірә, қаладан балалары келгенау, қақырадай ақ жаулық тартқан кемпірінің бүгілген белі бүгін жазылған. Ошақ маңындағы келіндеріне көмектесіп, сойылған малдың ішекқарнын аршысып, жосып жүр. Құлағына әлдекімнің сыңғыр күлкісі талып естілгендей ме, немене! Пах, шіркінай, орманшының отырып қалған қызы Күнтуғанның жанынан өтіп бара жатқандығын аңғарып, аңыратып ән салып жатыр деген. Шынымен ұнатып қалғаны ма, әлде күпті көңіліне медеу іздегендіктің белгісі ме?! Отырып қалған деп, олқы соғатыңдай да жан емес. Оқтаудай түзу тоқ балтыр, шымыр дене. Және қара жұмысқа қақталып піскен жұпжұмыр білек қандай! Айылын жимаса, арыстай азаматыңмен алыса кететіндей айбыны бар. Тек оң көзіне тарыдай ақ түскен екен. «Жас күнінде қызылшамен ауырған еді» деп бәйек болады әкесі. Құда түсуге келгендей, Қожамсейіт ағасының өткен жолғы шіренгендігін айтам да. Мәшинесі бұзылып, сол үйге амалсыз бұрылғандығымен шаруасы жоқ. Кесеккесек сөйлеген. Күнтуғанның да мақтауын келістірді. Қақаңсоқаңы жоқ жалғыз басты жігіт бір шаңырақты қалай да үйіріп әкетеді деп бір қайырған. «Өлім деген дария, тіпті жер сілкінісінің болатындығын да алдын ала сезе қояды» деп екі қайырған.

	– Е, күйеу баламыз нағыз көріпкел әулие болды ғой, – деп орманшының кемпірі бір күңк етті. Күнтуғанның кірерге тесік таппай отырғандығын байқады білем:

	– Әй, найсап, кісіні қағытпасаң шайтаның ұстайдыау сенің! – деп шалы насыбайын іргелікке қарай түкіріп тастады. Оң көзінің ағын байқатпайын деді ме, қызы бір қырындап кіріпшығып жүрді. Қыстан қалған сүр етке кеңірдектеп, тісін шұқып мәшинені оталдыра берген Қожамсейіт Күнтуғанның қалқан құлағынан шертіп қалған:

	– Ақ түскен көзінде шаруаң не. Нағыз береке ғой, бауырымау. Сен оны емес, ол сені асырайды. Өйтіпбүйтіп бала таптыруға жәрдем етсең жетіп жатыр...

	Уһ, тастақ жерге де табанын бір іліктірдіау! Қоңыр жейдесін сығып алғандай. Маңдайшадағы алақандай айнадан қансөлсіз жүзін көргенде шошып кетті. Ендігісі шүкір ғой, төмен құлдилаған ескі жолдың сорабынан ажырап қалмасаң жарады. Арлыберлі жауырынын қозғады, орамалымен бетін сүртуге де мүмкіндік тапты. Бір қолымен рөлді демеп, екінші қолымен түсіп қалған тулақты құйрық жағына қарай көтеріп қояды. Шүкір, тар кабинаның ішінен енді ғана тіршілік иісі сезілгеңдей еді. «Апырай, мына Қожамсейіттің жүрегін жарып көрер ме еді» деген жымысқы ой ілкіде жұмыр басып жаулап алды. Сірә, сиырдың жапасындай боларау деп ішінен мысқылдады. Қорқыныш дегеннің не екендігін білсеші! Несін жасырады, әлгі асудан өтерде ғой, өз басы шалбарына жіберіп қоя жаздаған. Орманшының қызын да бертін келе ойына алды.

	Оу, жүрегінің сиырдың жапасындай болмаған жері қайсы. Асуға келдік пе деп басын көтерсе не дейсің. Баяғы қорыл, сол қорыл. Күнтуған құйрығындағы тері тулақты қайтадан түзеп қойды. Яғни көмекшісіне анық сенім білдіргендегісі ғой. Жейдесінің тамақ түймесін ағытып, кабинадан жарты денесін сыртқа шығарып, жанжағына қарады. Қияли неменің көңілі енді орнына түскен. Кішкене аялдап, бой жазып алуға да қарсы емес. Орманшының отырып қалған қызына арнап, бір құшақ қызғалдақ теріп алсам дейді бір ойы. Мейлі, қураса қурапақ қалсын. Қайтар жолда әдейілеп табыс етер еді. Бүкір кемпірдің бұрқылдағаны өзіне. Есімінің есінен шықпауын қарашыей. Әйгерім... нақ солай, Әйгерім!

	Тершіген алақанын алмакезек желге кептіріп алды. Тормызды басып қалса қайтер еді. Оу, Қожамсейіттің ұйқысы бұзылады екен деп... бітеу емес қой. Ана қырқаның басына тоқтайын, мына қырқаның басына тоқтайын депақ талай жолды артқа тастаған.

	Ой, жолың болғыр, кенет бүйі шаққаңдай басын кабина жақтауынан жұлып алған. Қожамсейіт зіпзілдей білегін мұның қушиған иығына кәдімгі бөрене тастағандай етіп, әй жоқ шай жоқ сылқ еткізді. Ауырса да амалы қайсы, көнген. Боларболмас жағы жыбырлады. Мұнысын білгенде тормызды оқыстан басып қалсашы.

	– Келдік пе?

	– Қайда?

	– Жеңішкеқұмның тұсына.

	– Жеңішкеқұмға жеткенше әлі он жеті шақырым жол бар.

	– Онда аялда.

	Қожамсейіт дәу мәшиненің артын айналды. Күн бұлыңғыр.

	– Тасбақамен жарысқанбысың?

	– Жоқ! – «Қоңызбен» дей жаздап барып, тілін тістеді. Асудан аман өткізгені үшін алған алғысы ғой. Ғайыптан құйын соғып, талтайып тұрған мына «кессе қан шықпасты» жарқабақтан итеріп жіберсе, шіркінай!

	– Жүрек жалғамаймыз ба, бала? – деді тұрған орнынан шыр айналып.

	Күнтуған құлықсыздау қимылдап, дастарқан жасады. Үйлерінен ала шыққан жолазықтарын ортаға үйді. Үмітінің құмға сіңіп жоғалғанына іші ашыды. Мына өңкиген қара дәудің, сірә, өкпебауыры іріп кетсе де тап осы жолы арқасынан қағып, құдай үшін бір пейілін білдірерау деп үміттеніп еді.

	– Шайың бал татиды білем.

	– Рақметіңізді жеңгеме айтсаңызшы!

	– Бәли, солай екенау өзі.

	Жүндес көкірегін желпіп, түбі жылтыраған кірпі шашына кіркір орамалын бүркей салды.

	– Тамаша!

	– Нені айтасыз?

	– Дала қандай, ауа қандай! Шайың таусылды ма, е, бопты. – Бос кесені төңкеріп тастады.

	– Үйреншікті әуен ғой!

	– Не? – Құлағым қағыс естіді ме дегендей, Күнтуғанның қансөлсіз жүзіне үңіліп, қайта сұрады. – Қанша рет аш масадай ызыңдап, нервіңе тиіп ем? Үйреншікті әуен ғой. Пойпой, пошымыңа болайын сенің. Аяғымызға ертерек тұсау салынды да, тырп ете алмай қалдық. Сенің орныңда болсам, сырқылдақ мәшинені желкемнің шұқыры көрсін деп, қарт орманшының қолына көшіп алар ем біржола. Неге бажыраясың? Күшіккүйеу дегенің де сен секілді бір әумесердің ойлап тапқан былжырағы. Күшіккүйеуден бұрын күн көру керек, бауырым. Базар дегенің күйіп тұр. Қазіргі заманда жеке шаруашылық ұстағанның мерейі үстем. Өлмелі кемпіршал саған қашанғы кедергі болар дейсің. Темірден жаратылмаған шығар. Сельсоветке барып, бар шаруашылықты өз атыңа көшіріп аласың. Қызы қыңқ демейді, оған бай керек. Міне, төбем көкке жетті деген осы емес пе? Бір асым етті көңілің түссе беріп, көңілің түспесе, бізді де құрғақ сөзбен шығарып салар ең.

	«Байдың қолы қалтырауық».

	Күнтуғанның шөптесінге қисайғаны сол, көзі ілінісіп кетіпті.

	Шошып оянды.

	– Аға, алдыраз болсын, машинаңызды өзіңізақ айдаңызшы!

	– Оу, мұның қалай? Ең құрыса Жеңішкеқұмға жеткізіп берсеңші.

	– Жоқ.

	– Әнең қара, қасарысады және де. Дәмесінің зорын. Рөлді басы бүтін берейін деп жатқан кім бар. Қорқынышты түс көргеннен саумысың? Мәнісің жоқ, әйтеуір. Осы жолы да, «Бала қала ғой, көктем шығып келе жатыр, селкіл жүріске жарамайсың» деп өлгенше жалындым. Тыңдамадың. Маған не дейсің?

	Қожамсейіттің сымбырлап сөйлеп тұрған аузы, ал бар зейіні басқа жақта еді.

	– Тұрсаңшыей, керілмей, маған қарағанда көзің өткір ғой. – Күнтуғанды қолдан тартып орнынан тұрғызып алды. – Ана төмпешіктің басындағы қараңдаған не нәрсе?

	– Шынымен көрмей тұрсыз ба?

	– Шынымен.

	– Қозылы қой. Отардан бөлініп қалғанау шамасы.

	– Маңайыңа дұрыстап көз салшы!

	– Салдым.

	– Қойшы көрінбей ме?

	– Көрінбейді.

	– Құрысын!

	Күнтуған айранасыр. Қорбаңдап төмен қарай құлдилаған Қожамсейіттің қақпақтай жауырынын нысанаға алып қарады да тұрды. Алғашқыда аңдамаған. Соған бола қолын арамдап не көрініпті. Сенбейдіау, сенбейді. Дапдардай басымен және айдыңкүннің аманында ұрлық жасамақшы, ә! Не жетпей жатыр? Ең құрыса, жалғыз қызыма біреуміреудің қарғысы тиіп жүрмесін деп те тәубесіне келер. Жолда жатқан дүние болса, атамнан әрмен! Алсын, ала берсін! Оу, отардан жырылып қалған қозылы қойдың иесі бар ғой. Жожоқ, алдынан жеті басты жылан шыға келгендей, қос қолымен ауа қармап, кейін шегінді...

	Екі қозыны екі қолтығына қысып қалған Қожамсейіттің сойдақ тістері жылтырайды. Маңдайының ақжолағы бар тоқал мүйізді аналық қой бар маңайды басына көтеріп, армансыз аңырайды. Бірақ Қожамсейіт тоқтамайды. Екі езуі екі құлағында.

	«Құдай төбеңнен ұрғыр, есің бар азамат едің ғой, Қожамсейіт, ондай арамдыққа барма, бәрібір оңбайсың!» дегісі келіп еді, үні шықпады. Қолын бір сілтеп, екпіндеп алға жылжыды. Маңдайының ақ жолағы бар тоқал мүйізді аналық қой қапелімде араша түсер жұмыр басты пендені кездестірермінау деп дәмеленбесе керек. Екі аяқтыларға тек екі аяқтылардың ғана әлі келеді, сөзі өтеді. Жанары жасаурап, көмек сұрағандай, дауысын да бәсеңдетіп алдын орағытты.

	– Бала, машинаны от алдыр, – деді Қожамсейіт. – Тек аузыңа абай бол!

	Күнтуған тілден қалған.

	– Екі қозыны дұрыстап бақсаң бәйгесі бірақ ай. Пышаққа жараса шашлык пісіретін кооператившілерің әкекөкелеп, құнын үстемелеп төлеп, қораңнан өздеріақ келіп алып кетеді.

	– Ұят қайда?

	– Не?! Ұят ақша болмайды, құлдығым!

	– Таста, таста деген соң, таста!

	– Мұндай ерлікті бұған дейін қай бұтыңа қысып жүргенсің?

	Жолымды бөгеме!

	– Жібермеймін, мына жануардың көз жасына қарасаңшы! Аналық қой құйрықтары шошаңдаған қозыларын емірене иіскейді.

	– Миғұла, барып тұрған миғұла екенсің! – Қожамсейіттің түтіккен жүзі қазанның қара күйесіндей. – Қап, қолым бос емес, әйтпесе көк желкеңді үзіп кеп жіберер ем. Кет былай!

	– Кетпеймін, құдайдан үмітің жоқ азғын екенсің! Сендейлерден айдаладағы арлан қасқыр артық.

	– Міне, енді таптың. – Қожамсейіт өзінөзі өлердей қинап күлді. – Қозыларды қасқыр жеп кетті. Қышыған жеріңді дөп бастым ба? Бір пәлеге кезікпей тұрғанда жөніңмен жүр, балақай?!

	Күнтуғанның жерден жұдырықтай тас алайын деп еңкейгені сол еді, бөксесіне тиген ауыр соққы жерге жалп еткізді.

	– Өй, күшік, қара мұның кісі бола қалуын! Жалғыз тастап бара жатқаным жоқ, ренжіме, мына аналықтың қозыға деген сүтін енді өзің емерсің.

	Ауыр мәшине ыңыранып, орнынан әрең қозғалды.

	* * *

	Қызы түскірдің ойлап таппайтыны болсашы. Адамау, алдына мезгілмезгіл шөбі мен жемін салып, астын тазартып тұрған соң, мал неме қай қораға қамалса да бәрібір емес пе. Қайта қарашы, түпкір ыңғайлы. Өткенкеткеннің өңешіне өрт құйып не қылсын.

	«Бәрекелдіай, Қожамсейіттің шаруаға ептісіной? деп біреудің барын қызғанғанша өздерінің жамбас жалпайтқаннан басқа шөп басын сындырмай жүргендіктеріне ренжісе дұрыс қой. Оу, Қожамсейіт те құдайдан үміті бар көп пенденің бірі, «Көрші, бері кел, бері келдің» астына алар, үйдің үшінші қабатына көтеріліп, кішкене тамақ жібітер. Тамақ «жібіген» соң жағдай белгілі. Әрине, тым артық кететін ашықауызың бұл емес. О... о, оған келгенде Қожамсейіттің «тормызы» мықты ғой. Әйтсе де «жалғыздың шаңы шықпас» деген. Ішіңді ұрайын, сала құлаш шынжыр бауы бар бірбір төбет күзеткен әлгі дағырадайдағырадай ауланың қызығын қашан көреді бұларың, а?! Малтасын езген өңшең қырт! Әңгімелерінің сыйқы анау, қос уыс гүл өсіріп, сонан тапқан тиынтебенге әйелдерінен жасырып, бір саптыаяқ сыра ішсе соған мәз. Құндыз бөрік пен құндыз жаға шығатын бағалы аңды қайдан табамыз деп бастарын қасыса мақұл. Оу, онон бес пар үй қоянын өсіру үшін де төтенше ақыл керек пе! Бағымы келіссе, сол қояндарың күзге салым бірбір тоқтының етін береді. Базарың болса күйіп тұр. Қожамсейіттің қорасынан маңыраған екі қозының құйрығына телміргенше осы бір жаман шопыр құрлы жоқпыз ба дегендей кішкене жанжақтарына қараса екенау!

	Шатырға үйілген көк шөптің иісінай, шіркін! Жаңбырдан соңғы қырдың жабайы жусаны үрме шаңнан тазарып, өстіп бір жұпар таратушы еді. Күденің табанында қалған тікенек жантақты байғұс шешесі «Інген боталағанда алдына шашарсың» деп қамыс қорадан шашау шығармаушы еді. Ойына қайдағыжайдағы оралды. Сосын шатырдың төбесіне шығып, шылым шекті. Қала жарықтығың көк түгіннен құрақ көрпе жамылып, сұлық жатыр. Аспалы көпірдің шығыршық арқанына тыным жоқ, кішкене вагон зырлап төмен түседі, енді бірде қайқаң етіп, қырқаға қайтга көтеріледі. Әйтеуір, жүргінші жұрттың қағанағы қарық, мәзмейрам болған балашаға. Жәжә, арыпашып, үлкен қалаға айында, жылында бір келетін ағайында несі бар? Шамасы келсе шалықтасын. Кім көрінген таптап жатқан Көктөбенің өлеңшөбін қызғана ма. Оу, қыдырыстаған елдің, сірә, ішкі есебі өзінде, әр жексенбі сайын жеті атасы ұйқыдан өлгендай күн шақырайып, тура құлақ шекеден қарағанша тұяқ серппейтін мына көршілерінікі не талтаң? Екіүш айдан бері, міне, қозы көгендегені де пәле болып жабысты. «Ойпырьмай, қозыларыңның құйрығыай, шамалауымша, диірменнің тасындайау» дейді біріншісі, екіншісінің одан бәсең түскені өлім емес пе, көзін жұмып қойып, «Құлдығымау, диірменнің тасы дегенің бергі жағы ғой, шартабақтың аумағындай, шартабақтың!» деп үдетеді. «Ұрдым бәріңді!» Екі қолымен ауа қармап, ұшып тұрды. Еңкейіп құрыстанған белін жазды.

	«Қайсыңның қораларыңнан ұрлап алыппын. Тапсам, тырбансам, ақ адал еңбегім». Ауыр жұтынды, өзгелерге қайдам, өзіне әйтеуір, демалыс жақпайды. Бойы ауырлап, шақшадай басы шыңылдап шыға келеді... Өрмекшінің торындай шырмалаған бір пәле. Шешесінің қалбақтаған бейнесі елестеді ме, немене? Әне, тағы сол маңдайының ақ жолағы бар, тоқал мүйізді аналық қойдан қалды басы пәлеге! Қайда тығылса да соңынан маңырап, ереді де отырады. Күнтуғанның жарасы жеңіл, еркелетіп арқасынан қақсаң дарқ ете қалады ғой. Шіркінай, жұрттың барлығы не ғып Күнтуғандай болмайды екенай, а?! Қаласын, қаламасын енді Күнтуғанға күні түскелі тұр. Ұялмайқызармай маңдайының ақ жолағы бар, тоқал мүйізді аналық қойдан қайтіп құтыламыз деп ақыл сұрамақшы. Эх, бұлай болатындығын білсеші...

	Маңдайының ақ жолағы бар, тоқал мүйізді аналық қойдан мүлде құтыла алмауға айналды. Шырағымау, сайтанның сапалағындай кішкене жастыққа бас қойдың екен, сап ете қалады. Бұрындары тоқал мүйізімен есікті түйгіштеп, сыртта тұрып қалатын. Оны айтасың, тіпті дәретханаға да дұрыстап отыра алмайсың. Шалбарының бауын байларбайламастан үйге жеткенше асығады. Оу, көзіне түссе арман не, көргенбаққаным тап сен болсаң да деп, қос ауызбен тура қақ маңдайдан басып салмас па еді. Қожамсейіттің ылғи демалған сәтін ғана аңдып жүреді.

	Бүгін де жайсыз ұйықтады. Ертең жексенбі ғой, қайда асығамын, рақаттанып бір демалайыншы деп ойлаған. Мә, безгелдек, тоқал мүйізімен баса көктеп үйге кіріп келе жатыр... Нендей құдіретінің барын ит білсін, тоқал мүйіз тұрған жерде аяққолы қимылдауға жарамай қатыпсеміп, сіреседі де қалады. Тоқал мүйіз үйге кірген соң шаңыраққа бір қарап алады. Сосын Қожамсейіт қайдасың деп, мұның төсегіне туралай тартып келе жатады. Мүйізінің ұшы үшкірленіп, өсіп қапты. Қожамсейіттің алақжұлақ көздері ғана жәутеңдейді. Басқа қайран шамалы. Аша тұяғын кеудесіне сала беріп еді, бұл шыңғырып жіберді...

	– Не болды? – деді Шәрипа.

	– Жәй, есікті іліп қойсаң болмас па еді.

	Шәрипа аңтаң. Ерінбейжалықпай сыртқа шығып келді. Есік ілулі.

	– Қайдам. – Онан соңғы ұйқының кестесі келіспесін білген де таң алдында шатырға шығып кеткенді.

	Өзінің пайымдауынша, одан құтылудың бір ғана жолы бар. Құйрығы диірмендей бола ма, шартабақтай бола ма, обалы пышаққа деп марқа қозыларды кеңірдектен шалып жіберсең бітіп жатыр. Өйтейін десең, өмірі мал көрмегендей, солардың астыүстіне түсіп, өбектеп жататын жалғыз қызы анау. Әкешешенің барынан жоғы. Мектептен келеді де, портфелін есік аузына қоя сап, түпкірдегі қораға жүгіреді. Содан қашан мауқы басылғанша шыға қоймайды. «Тамағың суып кетті ғой, Қырмызыау?» деп Шәрипаның шырпыр болып жүргені. Ал демалыс күндері Қырмызыны үйден көруің және қиын. Бұрындары Аполлон көбелегін ұстаймын деуші еді, бертін келе түйежапырақ жинаймын дегенді тауып алды. Түйежапырақты Тамара Леонтьевнаға сыйламақ тағы да. Мұның қашан есі кіретіндігін қайдам. Бала, шіпшикі бала әншейін. Өлмелі кемпірге енді бәрібір. Оның аты – кәрілік, басқа түк емес.

	Қызына басу айтып, күйеуіне болыса кететін ақылды әйел қане?! Дәрігерлер былай деген еді деп Шәрипа да жосылтадыай, шіркін! Қожамсейіттің осал тұсын біліп алған бәрі де. Қырмызыға мүлдем дауыс көтеруге болмайды. Жүрегі жарылып кетеді.

	«Құлдығымау, күн жақ беттегі үй қояндарын қараңғы қораға қамауға болмайды ғой» деп те кұдайдың зарын қылған. Бүрге басып кетсе, ет алмайды. Көкбақа сіңірді арлан төбет үшін бағып отыр ма? Жөні түзу дәлел айтса да шүкір ғой. «Қошақандарым да күнмен бірге күліп оянуға дағдылансын да. Күнге суарылған кірпіктер ұзын келеді...»

	«Қозылардың ұзын кірпігін қайтемін. Тоқал мүйіз түн ұйқысын бұза берсе, айтқаным айтқан, әкесінің көрі, жайратамын да тастаймын». Сәкіге аяғын сала беріп еді, сықыр етіп, есік ашылды.

	– Көке, келісесіз бе? – Қызының балбұл жанған жүзінен әлдебір қуаньш ізі аңғарылғандай.

	– Келісем, келіспегенде қайда барамын.

	– Ура! – Жоғары қарай өрмелеп келе жатыр.

	– Байқа, байқа деймін, екеумізді көтере алмайды мына сәкісі түскір.

	– Өмір бойы ризамын! – Бетінен шөп еткізіп сүйіп адды.

	– Қойшы, қайдағыны шығармай.

	– Ризамын.

	Шешесінің қайнап тұрған ертеңгілік шайына да қарамай, тұра қораға қарай тартып отырды.

	– Қырмызы, оу, қайдасың, күнімау?! – Шәрипа Қожамсейітке соқтығысып қала жаздады. – Қызыңды кімге ұқсаған десем, айнымаған өзің екен ғой. Өңшең қиялилар. – Қожамсейіт суық сумен жуыныпшайынып, шайға отыра беріп еді. Шәрипа да күйеуінің түндегі мінезіне қайран қалғандай, ерінбестен түрегеліп барып, есіктің ілмегін шыр айналдырды.

	– Көрдің бе?

	– Көрдім.

	– Есіктің ілінбей қалған кезі жоқ.

	– Шаршағандық қой, күні бойы рөлмен алысып, селкілдейсің де отырасың, оңай ма?

	Елеңдесіп, екеуденекеу сыртқа қарап отырған кісіге ас батушы ма еді.

	– Әлгі қыз әлі жоқ, – деді Шәрипа. – Төрт көзіміз түгел отырып...

	– Маған не дейсің? – Қожамсейіт ыстық шайды үстіүстіне ұрттап жіберді.

	Сәлден соң қаздай тізіліп, қораның аузына жақындады. Қожамсейіт кірпідей жиырылды. Қызы түскір қозылардың аузынан сүйе ме, мойнынан құшақтай ма:

	– Ура, жеңіс, жеңіс, жеңіс біздікі! Көкем келісті, бүгіннен бастап, күн жақтағы қораға қоныс аударасыңдар. Алдымен күнмен бірге күліп оянуға дағдылануларың керек. Менің кішкентай ғана қошақандарымау, кірпіктерің де ұзын боп өседі...

	Таудан құлаған тастай жылғаның тұнығына алақанын тосып, екіүш мәрте ашқарақтана жұтып жіберді. Қайта еңкейіп бетіқолын жуды. Сосын «тастүйені» ерттеп мінді де, жебе кірпіктеріне қонақтанған мөлдір тамшыларды қашан күн құрғатқанша тапжылмастан отырды да қойды. Бәсе, баяғының бәрі босбелбеуліктің әсері білем, міне, салқын сумен кішкене жуына салып еді, бүйірлері бұлтиған қос қошақаны секілді, әпсәтте дылиланып шыға келді. «Тастүйесі» түскірдің ең құрыса иір мойнын жерден бір көтеріп, мыңқ демейтіндігі жаман да. Жәжә, әлжуаз бетін күн сүйген қаршадай қыз бұған бола шала бүлініп қайтсін. Құдайға шүкір, көкірегі күмбірлеген күй, қиялғажайып ертегі. Эх, жүрегінің шымшымдап шанышатындығы да осы тұс, ертең есейген соң осынау адам айтып жеткізе алмайтын мол қазынамды қас пен көздің арасында жоғалтып аламау дейтін күдікті сезім де ептеп коңыраулай бастағанды. Құрысын, одан арғысы қайбір жетіскен тірлік дейсің. Мінекей, түптүгелімен тіл ұшында сайрап тұр. Бойжетіп сылаңдаған сұлу бикеш атанар, қызылдыжасылды ленталар байлаған жеңіл мәшинелерің де күндердің күнінде Қожамсейіттің темір шартағының алдында қаздай тізіліп тұрарау. Шашу да шашылар... Ешбірінің керегі жоқ.

	Саусақтары дірілдеген күйі «тастүйенің» қатыпсемген тіптік өркешін аса бір сезімталдықпен сипалай берді. Сипалай берді. Көкірек аузына кептеліп қалған әлдебір өксік не ары, не бері жүрмей әбден тынышын кетірдіай. Түсіне алсашы. Табан астынан тағы қандай пәлеге тап бола қалды. Қызылжасылды лента байланған мәшинелері әрі кетсінші. Жүрегі жылыса не дейсің. Онан гөрі, міне, «тастүйенің» қос өркешіне сүйеніп, айдай әлемді құрғақ қиялымен шарлап кеткені жақсы еді. Жанжағынан анталай қараған қомағай көздердің темір тұтқынынан қайда қашып құтылмақ. Есебі түгел, осы жолы көп дүрмектің дегеніне көніп, дымымды шығармайыншы депақ ойлаған. Жарайды, құрғақ қиялақ болсын. Қиялдың құнын түсінбейтіндерге тағы да арамтер болғысы келмеді. Сананы тиынның сылдыры билеген жерде қиял байғұс қайтіп опа табушы еді? Кетеді лағып... Бәрекелді, бірақ қиялдың орнын қулықсұмдық жаулап алған күннен бастап, құр кеуденің өзегі үгітілген кәрі қайыңдай іші кеуектеніп қалатындығын көп пендең түсінбейдіау, түсінбейді. И... и, ішін ит жегірай, онысын тура қолмен ұстағандай ғып түсіндірейін десе, жанында тірі жан жоқ екен.

	Таудан құлаған тас бұлақтың баяғы сыңғыр күлкісі. Тілдей тротуардың бойымен оңдысолды ағылған баяғы адамдар. Қиялмен қош айтысқандарды адам қатарына қосуға бола ма? Болмайды дейді бір ойы... Өткен аптаның аяғында көңілсіздеу бір оқиғаға тап болған. Мектептен оралған Қырмызы әдеттегіше газ плитасының үстіндегі суыңқырап қалған тамақты апылғұпыл ішіп, атылып сыртқа шыққанды. Әне, айтқаны айдай келген жоқ па. Екі аяғын салбыратып, үйдің төбесінде шылым шегіп отырған әкесінің құдайдан үміті болса шөлден қаталаған қозыларға су бере қойса қайтер еді. «Ал шашлық жасайтын кооператившілерге басы бүтін беріп жіберсем, төрт мың теңгелікті заматында санап алмаймын ба» деп таңдайы тақылдағанда қандай, ә! «Санап аласыз әлі, асықпаңыз!» Жүрегі үстіүстіне дүрсілдейді. Мұның рұқсатынсыз қозылардың мойындарына шыжым жіп салған кім болды екен? Дәу де болса көкесіау. Тоқтай тұр, қозыларына біреуміреудің ашқарақ көзі түсті барау, Қырмызыдан жақсылық күтпесін. Не істейтіндігін өзі біледі.

	Содан қаңылтыр шелегін алып жылғаға жүгірген. Алдыңғы тұяқтарын темір тордың көзіне асып, мұның қалт еткен қимылын аңдып тұрған қошақандарын еркелетпей қайтсінай! Ашқұрсақтанып шөлден әбден өлуге келіпті. Іргеліктегі бидай жармасын суға шылап беретін кім бар? Шыжым жіпті қиыпқиып, шырмауық басқан шолақ көше жаққа лақтырып жіберді. «Қошақандарым, кішкентай!» Кенет әлдененің ыңырсығандай дауыс шығарып, гүрс ете түскені. Әкесі де үйдің төбесінен секіріп үлгерген екен. Тәубесіне келіп, ішінен күбірледі. Тау жақ беттегі құмдауыт төбенің тең жарымы лықсып, төменге түскен. Көшкін тәрізді бір нәрсе. Әйтеуір, бұлардың үйлері аман. Құдай сақтады деп, әкесі әлсінәлі көзін сүрткілейді.

	Құм төбенің астында жылға бар деуші еді, сонысы рас болды.

	– ...Қиялдан ада болған адам...

	– Не дейсің, қызымау?!

	– Қиялдан ада болған адамдар да, міне, өстіп, жүріпжүріп келеді де жалп ете қалады бір күні.

	– Шырағымай, аузыңа не түссе соны көкитін болыпсыңау!.. – Әкесінің қалың қастары әлденеше қайта түйіліп, қайта ажырады.

	– Жұрттың сен секілді қыздары...

	– Олар да ауру ғой.

	– Қалай?

	– Қалай болушы еді? Ауру, ауру, қиялмен қош айтысқандардың бәрі – ауру!

	– Қой, қарағым!

	– Несіне қоямын, солай...

	Әкесі одан әрі тәжікелесудің өзі үшін пайдасыз екендігін түсінді де, шылымнан босаған жылтырақ қорапты күректей алақанымен мыжғылапмыжғылап, қамыс қорадан үнсіз шығып жүре берді. Түк болмағандай зәудесін қайта айналып соқты.

	– Қателесесің, қызым. Қазір қиялданудың заманы өткен. Бірекі қияли қалса қалар, қалмаса...

	– Екеу болса да жарар еді.

	– Әй, қайдам, жалғыз болмасаң нетті, жалғыз...

	Көзін ашып жанжағына қараған. Шынымен жалғыз екен.

	«Тастүйенің» алдыңғы өркешіне иегін асып, азынаулақ ойға шомды. Манадан бері бір жері ауырып қаладыау деместен армансыз қос бүйірден тепкілегені үшін «тастүйеден» іштей кешірім сұраған сыңайлы ма қалай?! Жаны жоқ деді ме екен? Тастүйенің шыбын жаны со сағатындаақ анау аспан әлеміндегі ақ шаршы бұлттарға айналып кеткен ғой. Әне, нағыз қиялидың өзі болмаса сөйте ме. Манадан бері кібіртіктеп айтпайын дегені бірақ ауыз сөз. И... и жарағырай, біреуміреу естіп қоятындай, соншалық қиналғандығын қайтерсің. Көкесіне несіне ренжиді. Кез келген ағайын сөйтер еді. Көзін бақырайтып қойып «Қарағым, қайтып өмір сүріп жүрсің?» деп бастарын шайқап өте шығар еді. Ең соңғы қияли. Ғажап, ғажап!.. Жебе кірпіктерін жерден көтеріп алып, аспанға қарады. «Шуда бұлт, «тас түйенің» шыбын жаны – шуда бұлт, жер бетіндегі ең соңғы қиялидың кішкене базынасын тыңдашы?! Ақылесім бүпбүтін, денім сапсау, аяққолым балғадай. Әйтсе де мына дүниеде өмір сүру шынымен жалықтырды. Өңкей пысықайлардың ортасында көзге шыққан сүйелдей болғанша анық қарамды батырайын. Оһо, оларды тек ақыл айтуға ғана жібер. Алдарына жан салар ма екен, жарықтық! Менің ісәрекетімді сыртымнан бақылайды да, «мынау жынданған шығар» деп тілдерін шығарады. Қиялыммен қоштасып, жел қай тұстан соқса солай қарай қисая салатын өзегі кеуектенген жарамсыз кәрі ағаш секілді пұшайман халде күй кешкім келмейді. Менің шыбын жанымды да өзіңмен бірге іліп әкетші, ақша бұлт!.. Құлағым қағыс ести ме немене, тағы бір қайталашы... «Адамсың, адам боп өмір сүр» дейсің, ә! Өңкей данышпандарымай!.. Жәжә, жанымды іліп әкете алмайтындығына анық көзім жетті. Бірақ мына «тастүйе» секілді менің әлжуаз, балғын денемді мәңгілік қатырып тастау қолыңнан келе ме? Тағы қайталашы, әп берекелді... Мұнан артық рақатты тілемеймін. Міне, осы күйімше қиялыммен қоштаспай, қара тасқа айналыпақ кетейін!..»

	Түс ауған. Жылғаның жағасында портфелі жатыр. Басы меңзең. Жебе кірпіктерін бірбірінен әзер ажыратып алды. Жын, пері... Қолсозым жерде үйі тұр. Айт жоқ, той жоқ Қырмызы болса далада ұйықтайды. Ұялғандағысы ма әлде қозыларының қарындары қабысып, қамыс қораның көлеңкесінде қимылсыз жатқаны елестеді ме, қос өркештің арасынан лып етіп секіріп түсті. Сүрініпқабынып жылғаның тастай суын бетіне себезгіледі.

	Асығып жүріп бөтен жолға қалай түскендігін де аңғармады. Бірақ тура. Аршагүлдердің шартағынан ары өтсе үйге жеткені. Аршагүлдердің шартағы деп әспеттейтін де дәнеңе жоқ, таудың өлең шөбіне шырмауық пен бұта араласқан соң не оңсын. Тауға өрлейтін жыланкөз жылғаның сұлбасын тапсаң да шүкір. Тікенек бұтақшалар жейдеңнен тартып жүргізбейді. Әрі қорқынышты. Аршагүлдің маскүнем әкесі дүние жинамаса да, мысық пен ит асырауға шеберақ. Тайыншадайтайыншадай өңшең төбеттер. Соның бірі анада иесіне атылыпты деген де сөз шығып жүр еді. Сонысы шындық болса екен дейді ішінен. Маскүнемнің де итке тастай алмай жүрген жаны жоқ шығар. Атып тастаса шаруа тәмам. Мұрнының үстін шыпшып тер шылады. Портфеліне біреу құм толтырып қойғаннан әрі. Бүкшеңдеп тар қуыстың бірнешеуін артқа тастады. Жейдесінің жеңі жыртылса не қылар дейсің. Әукелері жерге сүйретілген төбеттер Қырмызының көршісі екенін танып, бір жолға ыңшыңсыз өткізіп жіберсе де, еш нәрселері кете қоймас еді ғой. Сыйға – сый, олардың алдында Қырмызы да қарыздар болып қалмас еді. Туһ, пәтшағарларай! Тізесі дірілдеп, бойынан әл кеткендей лезде жансызданып сала берді. Түйе жапырақтың арасынан әлдене қараң еткендей болған. Сүйтсе, тышқан аулап жүрген Аршагүлдің ала мысығы екен. Ауыр күрсіне дем алды да, ілдебайлап ілгері жылжыды. Дәу төбеттердің бірі болмаса, бірі қарсы алдымнан шыға келсе «Аршагүлау, Аршагүл, қайдасың?!» деп айқайлармын дегендей кішкене әл шақырған сыңайда еді. Ілешала құрғақ жұтынды. Өткен жолы қиылып көмек сұрай келген Аршагүлге қарадайқарап қитығып, химиялық теңдеудің шешімін біле тұрып айтпаған. Жол бөгеген түйежапырақты аяғымен теуіп жіберді. Айтпайын, көмектеспейін деген кім бар. Жасарал ағайдың өзі ғой «Сәлімгерееваға ас шайнап бергендігіңді қойсаң етті» деп қарап тұр. Е, арлан төбеттен арашалап алатын кісіні тапқан екенсің.

	Бір кездері шәйдің жәшігінен тұрғызылған ағаш шартақтың қазір саутамтығы жоқ. Ит түгілі кез келген тұстан сиыр өтіп жүре береді. Аңғалсаңғал. Әй, дегенмен жолы болар. Қиыршық құм төгілген орталық көшеге де ілікті ғой. Көйлегінің етегіне жабысқан шоғайналарды саусағының ұшымен әзер ажыратып алды. Оу, жолының болғаны емей немене, сол әукелері салбыраған төбет иттерді, сірә, бекер жазғырдыау. Дәп бір көкесінің күллі арағын тауысып қойғандай, Аршагүлдің әкесіне де бекер тиісті.

	Әне, бұған ашулануға болмайды ғой, болмайды. Түкке түсінсе бұйырмасын. Күнмен күліп оянуға дағдыланған адам да өсте ме екен, ә?! Шырмауық басқан шартақтан шыққанша Күнанасы да әлгі ақшарбы бұлттардың арасына кіріп жоғалыпты. Төңірек қара көлеңке. Жауын жауатын сыңайы бар ма, қалай?

	Үй алдындағы қоңыр брезентпен бүркемеленген жүк мәшинесін көрді де, қоқыс салған жәшіктің тасасына тығылды. Мұның бүгінгі «бассыздығын» байқаса көкесі де арқасынан қаға қоймас. Адамау, сол маскүнемнің жайдақ шартағынан басқа жүретін жер құрып қалды ма? Өнесіей, маскүнемнің аты – маскүнем. Үймүлкімен өртеп жіберейін деп әлденеше оқталғанда, Шәрипа ғой маңайлатпай қойған.

	Мойнын созып темір жәшіктің о жағынан бір, бұ жағынан екі қарады. Әлдекімдердің дарақы күлкілерін құлағы шалды. Қонақ келмесе не қылсын. Мейлі, иненің жасуындай ренжісе не дейсің. Қалай болғанда да, бүгінгі ашуының орнын ізінше күміс күлкілерімен жуыпшаюға тиіс. Қалай болушы еді, аю секілді ауыз үйден қорбаңдап кіріпшығып жүрген әкесінің жалпақ жауырынына жабыса кетеді. «Қашан адам болар екенсің, қызымай!». Онан артыққа көкесі де бара қоймайды. Әлжуаз алақан жуан желкеден қытықтайды. Қос бүйірден аяусыз тепкілейтін «тастүйе» емес екендігі енді есіне түседі де, шықылықтап қалқан құлақтың сыртынан шертіп қалады. Көкесі үндемейді. Күжірейіп отырған күйі – отырған, арқасындағы «ауыр жүкті» елемегенсіп, қамыс сарайға қайта кіреді. Одан тұқшыңдап, қияр тұздалған бөшкенің қақпағын ашады. Әп, бәлем, бұл абырой дегенді қойсаңшы, «Көке, құлағыңыз Кәрібоздың қалқан құлағынан аумайды екен» дей жаздап барып, тісін тістеп үлгерді... Кәрібоз, қайдағы Кәрібоз? Көкесі шошала тиген өгіздей өңкіпөңкіп, Қырмызының қаңбақтай денесін кез келген жерге лақтырып тастар. Тыс... с, әзірге құпия!

	Оу, бұл не масқара! Мысық табандап аулаға қарай әзер жылжығаны есінде. Артқы аяқтарын салақтатып, бетауыздарын түк басқан бесалты кісінің қозыларды бүркеншік мәшиненің қорабына салып жатқандары есінде. Сосын... көкесінің жағасына жармасып, жүндес кеудені басымен түйгіштеп, зар жылағаны есінде...

	– Танымайтын қонақтардың алдында мал көрмегендей бұл не қылғаның? – деп көкесі өзінөзі қинап күлген болды. – Шіпшикі баласыңау, қызымай!

	Қонақтардың бірі ықылық атып:

	– Қалада өскен балалардың бәрі осылай ғой, – деді. – Бұларды аратұра ауылға апарып тұрмаса болмайды.

	Қырмызының жебе кірпіктерінен төгілген ыстық жасқа тоқтау жоқ. Көкесінің баяғы оспадарсыз күлкісі:

	– Жә, жарайды енді, бағыпқаққан еңбегіңді жемеспін. Төрт мыңның тең жартысы сенікі. Мал көрмегендей мұнысы несі?!

	...Қой, қой деймін енді, ой, жаман қыз!..

	Сөйтті де орнынан ауыр қозғалған жүк мәшинесінің артқы қорабына секіріп мінді.

	– Шешеңе сәлем де, күн кештете қайтып оралармын. Екеуің екі жерде шоқиып, жетім қозыларды жоқтамай, тамақ істеп қойыңдар...

	* * *

	Бір тікұшақ, екі «жедел жәрдем» мәшинесі және білікті дәрігерлерден жасақталған оперативті топ Қырмызының өлі денесін келер күннің түс әлетінде бастауға тақау жердегі бір шоқ арша бұтағының түбінен тауып алды. Бейкүнә қыз сол күнге қарап күлген қалпында көз жұмыпты. Қайдан тап болғаны белгісіз, шашына сарғыш Аполлон көбелегі келіп қонақтапты...

	Осы оқиғадан тура бір жұма өткен соң оңтүстік астанада алты балдық жер сілкінісі болды. Сейсмологтардың мәліметі бойынша, адам шығыны мен қираған үйлер тіркелген жоқ.





	https://t.me/kzkitap





