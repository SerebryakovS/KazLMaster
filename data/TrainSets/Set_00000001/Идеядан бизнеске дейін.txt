	Арман Тосканбаев Нурдана Кульбаева

	Идеядан бизнеске дейін

	БІРЕУДІҢ КОЛЫНАН КЕЛСЕ, СЕНІҢ ДЕ КОЛЫҢНАН КЕЛЕДІ

	2018



	Арман Тосканбаев – Қазақстанның ең жас әрі табысты кәсіпкерлерінің бірі, мектеп қабырғасында жүріп- ақ ақша жасай білген қарағандылық қарапайым жігіт. 11-сыныпта ол қазақстандық отбасылардың орташа табысынан әлдеқайда артық тапты. Ерекше ойлау мен сапалы өмірге ұмтылу, әртүрлі қиын жағдайларда шешім таба білу қабілетінің арқасында бүгінгі күні бірнеше миллиондаған айналымы бар компанияны жоқ жерден көтерді. Бұл кітапта Арманның өз кәсібін дөңгелетіп жүргізуінің тетіктері қарастырылған. Жас кәсіпкер жасап бекіткен құралдар көптеген кәсіпкерлік салада қолданылуда және олар көп жағдайда өміршеңдігін дәлелдеді.





Редактор сөзі


	Бастапқыда мен репортаждар түсіріп жүрдім, одан бағдарламалар, кейін мақалалар жаздым, журналдар шығардым, сайттар құрдым, бірақ кітаппен жұмыс жасауым алғаш рет. Бәлкім, кітап шым-шытырық болып шыққан шығар, бірақ оқып біткеннен кейін, шынымен өте қызықты екенін аңғарасыз. Бұл жерде іске асыра алмайтын мүмкін емес джобстық және макстық кеңестер жоқ. Біз бұл кітапта жыртық аяқ киім киіп, жоқтықпен келіскісі келмеген қарапайым баланың шынайы өмірлік жолын баяндаймыз. Жұмыстарын кейінге қалдыра беретін жүздеген ұлдар мен мыңдаған қыздардан айырмашылығы неде екенін білесіз бе? Арман күмәнданбайды. Бұл табандылығымен, сенімділігімен тек армандарын емес, шынайы өмірді өзіне бағындырып, мақсаттарына жету үшін өзгертетіндей!

	Кітапта тура нұсқаулықтар: «бірінші әрекет, екінші әрекет, үшінші әрекет». Ертеңге қалдырма. Қозғал! Кітапты Арман екеуіміздің жұмыстарымыздың нәтижесі деп айта алмаймын, бәлкім, бұл біздің шынайы бір- екі сағат немесе одан да көп әңгіме- дүкен құрған кездесулерімізден шыққан дүние шығар. Бастапқыда мен «Арман Тосқанбаев» брендімен айналыса бастағанда, кітап жазу ойда болмаған еді, бірақ ол туралы көп адамдар білгенін қаладым, себебі Арман Алланың нұры жауған адам, ел білуге лайықты деп санаймын.

	Тағы бір білетінім: қолыңыздағы кітап сіз үшін өте кушті мотивациялық құрал болып табылады. Қазіргі кезде мотивациялық көркем әдебиеттер өте көп, бірақ сол кітаптағы бейнеленген басты кейіпкерлер біздің емес, ойдан табылған адамдар секілді. Кітапты аяғына дейін оқыңыздар, сонда сіз міндетті түрде кітаптың соңында жазылған секілді шешім қабылдайсыз. Міндетті түрде!

	Нурдана Кульбаева





	Арманды мен күш-жігері мықты,үнемі бастама білдіретін әрі қиындықтан қаймықпайтын жас кәсіпкер ретінде білемін.

	Тап бүгінгі қарқынмен кәсібін дөңгелете беруін тілеймін. Оны әлі талай асулар мен табыстар күтіп тұр. Ең бастысы, тура қазіргідей

	өз мақсатына берік болып, серіктестерімен іскерлік байланыста адал әрі парасатты қалпында болуы керек. Ал өз әріптестері мен қызметкерлеріне әділдік танытып, шабыттандырып отыратыны сөзсіз.

	Ерлан Маратович Оспанов, құрылтайшы, басқарушы серіктес және «Верный Капитал» компаниясы инвестициялық тобының бас директоры.





	Арман екеуміздің бір-бірімізді танитынымызға екі жылдай болды. Ол маған өзінің «Отан» компаниясында өндірілген сағатын сыйға тартты. Содан бері өте алғыр, ерекше қабілетті осы жігіт мені таңғалдыруда.

	Кез келген адам 26 жасында кітап шығара алмайды. Кейбіреулер бұған бүкіл өмірі болмаса да, өмірінің маңызды бір бөлігін арнауы мүмкін. Бұл кітап – Арманның айналасына көбірек әсер ету мақсатында жазғаны емес, айқын мақсат бар жерде кеңістіктің адамға бағынатынын өз тәжірибесі арқылы көрсету ниеті. Бұл кітап –қазақстандықтарды рухтандыра отырып, кәсіпкерлікке көбірек тарту және өз кәсібін бастау кез келген адамның қолынан келетініне сенім ұялату.

	Кітапта жаңадан бастаған кәсіпкерлер үшін іскерлік бағытта орынды ақыл-кеңес айтылған әрі түсінікті, қызықты жазылған. Бәлкім, Арманның келтірген мысалы көптеген оқырмандарын оның сөздерінен қуат алып, өз ісін бастауға итермелеген шығар. Міне, сонда ғана бұл кітаптың міндеті орындалды деуге болады.

	Кайрат Кудайберген, Q3 Worldwide холдингісінің негізін салушы.





	Арман екеуміз бір-бірімізді бес жылдай танимыз. Мен оны Қарағандыда тұрған кезінен және жастар Ассоциациясын басқарғаннан білемін. Мұндай жігіттерді өзі айтқандай «тынымсыз» деуге болады.

	Бұл шынымен солай. Үнемі қозғалыста, идея шашушы. Ұсақ-түйек шаруаларды елемейді, өзі ойлап тапқан тың идеялар бойынша неше түрлі жобалар құрып, қорғап, соның басы-қасында жүргені. Осы кітапқа келсек, адамды ынталандырады. Мен бұл кітапты жастардың міндетті түрде оқығанын қалаймын, шынымды айтсам, әжептәуір тәжірибесі бар адамдар оқыса да артық болмас еді, өте пайдалы.

	Нуржан Альтаев,

	Еңбек және халықты әлеуметтік қорғау вице-министрі





Бұл кітап не үшін?


	Көктемнің алғашқы шуақты күндерінің бірі еді, күн қанша жарқырағанмен, қыздыра қоймайтын. Анам екеуміз әбден шаршап, аздаған табысымыз – бірнеше тор толы бос бөтелкелерді арқалап, қаланың шетінен келе жаттық. Аштық жайлаған 90 жылдары осылай күн көрдік. Жол жүретін ақшамыз жоқ, сондықтан «қоян» боп жетпекші болдық. Автобусқа тексеруші кіріп келгендегі анамның түрі бұзылып кеткені әлі есімде. Бейне бір баяу көрсететін кинодағыдай, ол бізге жақындап келе жатты. Ескі «Икарус» шиқылдап барып тоқтағаны сол еді, анам менің қолымнан шап беріп ұстап, сыртқа ұмтылды. Біз ұзақ жүгірдік, бірнеше аялдамадан өттік. Осы сурет – түсі суық тексерушіден жанын сала қашып жүгірген мен және анам – жиі есіме түседі.

	Мен жүгіріп келемін... әлі жүгіремін және тоқтауға қорқамын, сол бір жағдайды – кедейшілік пен жоқшылықты қайта көргім келмейді. Менің осылай жүгіргеніме де

	10 жыл болыпты, бірақ жылдамдығымды баяулатқан емеспін, себебі «төменде» болудың қандай екенін білемін және онда қайтып бару ойымда жоқ. Бұл кітапта менің 10 жыл бойы кәсіпкерлікте жинаған тәжірибем баяндалады. Жыртық кроссовкамен жүрген кішкентай ұлдың белді бір кәсіпкерге айналғаны туралы. 26 жасқа қараған шағымда мен біраз нәтижеге қол жеткіздім деп айта аламын. Менің едәуір пайда әкеліп отырған бірнеше кәсібім бар: тік жылыжай өндіру компаниясы, ауыл шаруашылық кәсібі, брендтік «OTAN» отандық сағат және ІТ компаниясы.

	Мен әлеуметтік желіде өзімді белсенді көрсетемін және әр жерден жеке парақшама жазатын адамдар менің неден бастағанымды, инвесторлардың қаржыландыруынсыз, ешқандай қолдау көрмей-ақ, қиындықтар мен кедергілерге толы қиын жағдайлардан өтіп, табысқа жету жолымды айтып беруімді өтінеді... Сұрақтар өте көп, жауаптары да бар. Әрине, өз тәжірибеммен бөліскім келеді. Ондағы мақсатым біреу-ақ, ол – қателіктерден сақтандырып, елдің әрекет етуіне серпіліс беру. Бұл кітапты жазуда басқа мақсатым жоқ.

	Біреулер, бәлкім, «кітап жазатындай соншама кімсің?!» деп те ойлар. Иә, мен әлемдік деңгейдегі ірі кәсіпкер емеспін, бірақ оны әлі уақыт көрсетеді. Және мен өте сенімді түрде айта аламын: өз пікіріңді білдіріп, жан- жағыңа көмек қолын ұсыну үшін атақты болу шарт емес. Сенің тәжірибең бір адамға болса да пайдаға жарайтынына сенсең жеткілікті. Осы кітапты оқып, сіз өз күшіңізге сеніп,

	«Оның істей алғаны неге менің қолымнан келмейді?» деп өзіңізге сұрақ қояды деген үміттемін. Осы сұрақты мен өзіме әрбір жаңа істі бастаған сайын қоямын. Және, білесіздер ме, бәрі ойлағандай болады!

	Әрине, мұның бәрі менің маңайымдағы адамдардың арқасында жүзеге асады: олар – менің отбасым, достарым, серіктестерім. Нақты осы кітап жайлы айтар болсам, егер тәжірибелі тілші әрі психолог ретінде танылып жүрген Нұрдана Кульбаева болмаса қалай болар еді? Ол әңгімелесу барысында сөйлеп отырған сөзіңнің тереңіне бойлап қарай алатын қасиетімен ерекшеленеді. Қазір Нұрдана жас кәсіпкерлердің жеке брендін дамытуына көмектесумен бірге, оларды ынталандыру ұшқынымен өз кәсібін де ашты.

	Бұл кітап кәсіпкерлікпен айналысуға ниеті бар, жұмыс берушіге бағынбайтын, табысы басшылықтың көңіл күйіне тәуелді емес, тікелей тек өзіне, өзінің жасаған әрекетіне байланысты болатын, өзін-өзі басқарғысы келетіндерге ұнайтынын білемін, оған сенімдімін. Кәсіпкерлік – өз жүретін жолыңды өзің жасап шығатын, қандай көлікпен және қандай жолаушылармен бірге белгілеген жеріңе жетуге өзің шешім қабылдайтын өте қызығы көп жол. Тек қана өзімізге байланысты: қанық түсті бояуға толы өмір бола ма, әлде тұрып қалған кисельдей созылмалы бола ма...

	Кітапта мен шынымен жеке басымнан өткен өз тәжірибеммен бөлісемін. Кітап біздің өміріміз туралы, қазақстандық кәсіп туралы, тіпті үйден шықпай-ақ біздің әрқайсымыз қолдана алатын құралдар туралы. Бұл батыстан келген керемет емес, бізге қолдануға мүмкін бола бермейтін олардың жазып шығарғандары емес. Бұл – бір кездері автобус тексерушісінен қашып жүгірген және әлі жүгіріп келе жатқан, бірақ қазір біреуден емес, өз арманына қарай ұмтылған қарапайым жігіттің тәжірибесі. Ол қандай? Ол туралы сіздер қазір қолыңыздағы кітаптан біле аласыздар.





Балалық шақ. Ата-анам. Аштық




	Балалықтың балалық шақта есеюіне жол бер.

	Руссо Ж.Ж.



	Кітаптың басталуында оптимизм жоқ, келісесіз бе? Бірақ қазақта «Басы ащы болса, аяғы тәтті болады» деген керемет мақал бар. Көбінесе адамдардың балалық шағы ашық бояуға, жаныңа жайлы сезімге толы жағымды естеліктермен байланысты. Менің балалық шағым басқаша өтті. Ол 90 жылдарға сәйкес келді. Жаппай құрып, ақша жоқ, қорқыныш билеген кез еді. Ата-анамды өте сирек көретінмін, олар ақша табу үшін Астанада болды да, мен әжеммен Қарағандыда тұрдым. 1-ден 4- сыныпқа дейін мен ата-аналары туберкулезбен ауырған балалар жататын санаторийде болдым. Анам мен әкем бұл ауруды құрылыстағы ауыр жұмыста жүріп жұқтырды. Айтқан әңгімелері есімде: олар жатқан палатадағы 10 адамның екеуі ғана тірі қалатын. Күнде өлген аурулардың денесін шығарып, аурухананың артындағы шұңқырға тастаған, кейін бұлардың бәрін ешкім іздемегендіктен, бауырластар зиратына әкеп тастап, үстін бульдозермен тегістеген. Кедейшілік жаппай жайлады. Әжемнің үйінде тек қара ұн ғана болатын,әжем содан бірдеме ғып нан пісіретін. Одан басқа үстелде ешетеме болмайтын.

	Мектепте оқыған жылдарда мен ата-анама қатты ренжитінмін, олардың жағдайы жоқтығына, ақша таба алмайтынына күйінетінмін. Менің кейбір сыныптастарым ұялы телефонмен жүретін, ал менде дұрыс шалбар да болмайтын... Бір киімді біз бірнеше жыл киетінбіз, ал егер байқамай жыртып алсақ, таяқ жейтінбіз. Бірақ осы жоқшылық, бар болуға, жақсы болуға деген ниет мені қатарластарымнан әлдеқайда тезірек қимылдауға жетеледі.





Жоқшылық өткенде, менің қозғаушым осы шақта




	Кім көп нәрсеге қол жеткізсе, тағы көп жетіспейтіндей.

	Гораций





	Басымнан өткен жоқшылық, кəзіргі күндегі қозғаушы күшім



	11 жасымнан бастап мен шамам келгенше ақша таба бастадым. Жетіспеушілік, кемсітушілік мені қатты ызаландырды. Ата-анама деген ыза мен реніш көпке дейін ойымнан кетпеді. Тек бір кітаптағы мына сөздер мені өзгертті: «Қиындық көріп тәжірибе жинамасақ, қазіргі жағдайымызға жетер ме едік?» Осыдан кейін менің ойым өзгерді. Өмірлік жағдай мені шыңдап, шапшаң алға жылжуға мәжбүр етті. Төзімділік пен тайсалмау мінездерінің қалыптасуынан мен жақсы сабақ алдым. Кейін бір қиындықтар туындағанда, бұдан да жаман күндер болғанын еске түсіріп, тырысып бақтым.

	8-сыныпта жүргенде-ақ компьютерді жөндеуге бейімділігімнің арқасында, өз шығындарымды өзім жабатын болдым, одан бөлек, ата-анама көмектестім. Ата- ана алдындағы парызымды өтеу керек. Олар маған еркіндік берді. Аптаның жеті күнінің төртеуінде мен компьютер жөндеп, достарым мен таныстарымда түнейтінмін. Таңдау мен әрекет етуде мен еркін болдым, себебі ата-анам маған сенді. Анам үнемі: «Менің балаларымның болашағы зор болады», - деп айтатын. Бізге ұрсып, жекіп, намысымызды таптайтындай сөздер айтпайтын. Қазақтардың отбасында «Елдің баласы» деп айтып отыру әдетке айналған, олар өз баласын емес, бөтен балаларды мақтаған. Ал біздің отбасымызда бізді бағалап, мақтап отырушы еді. Әкемізден еркек адамға тән тәрбие алдық. «Істі қолға алдың ба – сапалы істе және соңына дейін жеткіз!» деп үнемі айтып отыратын ол. Осы сөздерді күніне бірнеше рет айтатыны соншалықты – санаңа әбден сіңіп, өмірлік ұраныңа айналады. Мен қазір түсіндім: әкемнің дәл айтылған сөздерінің күші сондай – қандай істі бастасам да, осы сөздер есімнен бір сәт шықпай тұрып алады және қанша көңілім ауып кететін сәттер болса да, өз жолымнан таймауға әсері күшті болды.





Ер адам тәрбиесі




	Әке атану әке болудан оңайырақ.

	Ключевский В.О.



	Өміріңізде сіз өнеге алғыңыз келетін адам қанша? Солардың қатарында әкеңіз бар ма? Егер жоқ болса, мен сізді аяймын. Әкеңіздің ұстанымы, көзқарасы, жүріс- тұрысы, сіз қаласаңыз да, қаламасаңыз да, сіздің өміріңізде орын алады, аздап болса да өмірлік бағытыңызда әсері болады. Әке жағынан менің жолым болды .Біздің қарым-қатынасымыз керемет дей алмаймын: талай рет сөз қайтардым, қарсы шықтым, ал қазір өзіммен өзім күрескенімді түсіндім.

	Менің санамда мықтап орныққан және менің өміріммен ілесіп келе жатқан сөздер мен бата-тілектер бар. Бала кезімнен айтатын әкемнің мына сөзін естен шығармаймын:

	«Біз сен үшін ұялмасын десең, немен айналыссаң да, сапалы әрі адал істе!»

	Алдымда таңдау болды– тура, бірақ қиын жолмен жүру, не оңай, бірақ қисық жолды таңдау. Сол кезде ойланбастан тура жолды таңдадым. Әке-шешемнің атына кір келтірмеуді ойладым. Әкемнің сөздері мені қаншама рет қателіктен аулақ болуға үйретті...

	Әкеммен жан сырымызды ашып әңгімелесуіміз өте сирек, нақты іс жайында тіл қатамыз. Ол аз сөйлеп, іспен дәлелдегенді ұнатады. Әкем отбасымызда әрдайым табыс көзі болып табылатын. 90 жылдардың қиын күндерінде кәсіпкер болмай-ақ қосымша қаражат таба білді: алысқа қатынайтын жүргізушілерден литрлеп солярка сатып алып, басқа жүргізушілерге қайта сатқан, кірпіш, мал алып-сатумен айналысқан. Барлық істерін бізге тәрбие беру мақсатында емес, жұмыскерлерге жалақы бере алмайтындықтан, тек көмекші ретінде бізді қоса алып жүрді. Біз кірпіш жинап, металл тасып, солярка іздеумен айналыстық. Бірігіпжасағаніс адамдардыжақындастырады, өзіңе керек екенін түсініп, жауапкершілік алуды үйретті. Бірігіп жасаған жұмыс оңтүстік аймақта жақсы дамыған, балалар қарап тұрмай, тікелей қатысушы рөлін атқарады, сондықтан оңтүстіктегілер алғыр әрі пысық болып, ата- анасына жақсы қамқор бола алады деп ойлаймын. Ортақ әрекет пен әкемнің ақыл-айласының арқасында біз мотоцикл алып, қайта сатып, орнына москвич алып, кейін ауди алып, ақырында фольксвагенге де жетттік. Менде істі ештеңе жоқ жерден жасап шығару қасиеті қайдан келгенін түсініп тұрған шығарсыздар. Әкем әрқашан өз ісімен дәлелдеп, ақша жоқ жерде де кәсіппен шұғылдану мүмкін екенін көрсетті, тек келісім жасау қабілеті болса жеткілікті. Бұл қабілеттер бала кезімнен әкемнің арқасында еңбек етумен дамыды, біз ешқашан жұмыссыз болған емеспіз. Әрине, бала кезімде мұндай тәрбиеге риза болдым деп айта алмаймын, қарама-қайшылықтар жиі болып тұратын, себебі демалып, жай ғана теледидар көре алмайтыныма реніш білдіретінмін. Қазір әкемнің тәрбиесіне талдау жасасам, барлық ісінің тек пайда әкелгенін көремін. Еңбекқорлық – бұл әдет, егер жастайымнан үйренбесем, өмірде биік шыңдарға жете алуым екіталай еді.

	Біз аспаннан түскен жоқпыз: қалай ойлап, әрекет жасағанымыз – ата-анамыздың тәрбиесінің нәтижесі, бұл белгілі, шындық екені рас, бірақ бұны мен жақында ғана түсіндім. Өз-өзіме неге бір орында отыра алмаймын, жаңадан бірдеңе ойлап тауып, жаңа жобалар жасап жүремін деген сұрақтар қоя бастадым. Менің әкем де өмір бойы ізденісте жүреді. Оның ойлары да менікі секілді адамның өмірін жақсарту мақсатына бағытталған. Тамақ пісіру, тігу, саудаласуды үйретуге болады, бірақ дұрыс моральдық қағидалар мен принциптерді беру бірінші орында болу керек. Әкемнің тәрбиесінің арқасында ешқашан дұрыс жолдан ауытқымай, жобаларымның барлығы зиянын тигізбейтін, тек игі істерге толы болды.





	Құмарлық бойын билегенде ғана адам ұлы.

	Дизраэли Б.





Жас кәсіпкердің қателіктері


	Мен 25-темін, ал кәсіпкерліктегі тәжірибем – жарты өмірім. Мен сіздердің сенімдеріңізден шығу үшін өз тәжірибемді баса айтқым келеді. Осы кітапта не жазсам да, бұл – менің жылдар бойы байқағандарымның нәтижесі. Мен әр түрлі кәсіпті ашумен бірге, біраз жыл Жас кәсіпкерлер асооциациясында жұмыс істедім, стартаптарды дамытуға көмектестім, сондықтан мен енді бастаған кәсіпкерлерде қандай қателіктер туындайтынын жақсы білемін.

	№1 қателік:

	- Менің өнімім бәріне қажет немесе менің өнімім ешкімге қажет емес.

	Тест өткізбейінше, сіз бұны білмейсіз.

	Стартап бастамас бұрын ойланбаңыз, болжамаңыз – сұраңыз. Қазір көмектесетін құралдар жеткілікті, мысалы, әлеуметтік желілер, өз жақындарыңыздың ақылына жүгінуіңізге болады.

	Мен отандық сағат өндіруді жоспарлауды бастаған бетте Facebook парақшасына жазып, сызбамның жобасын көрсеттім, идеямды айттым. Ал 10 минут ішінде нақты кеңестер, тіпті сын-пікірлер келді.

	№2 қателік:

	- Стартап бастамас бұрын – әбден ойланып алу қажет. Ережеге сәйкес, идея мен оны іске асыру арасы жер мен көктей. Өз ойыңызды бірнеше сағат ішінде жүзеге асыру үшін нақты қадамдар жасауға бел бумасаңыз, құлдыраушылық минут сайын өседі, кәдімгі геометриялық прогрессиядағыдай. Әр ойың нақты әрекетпен бекітілуі керек. Жастармен ұзақ жұмыс істеу барысында менің мынаған көзім жетті: олардың басты қателіктері – қазір істейтін жұмысын ертеңге қалдыру.

	Кәсіпкерлер – өз уақытының қожайындары, олар шапшаң қимылдап қалмаса, ойлағанын іске асырып үлгермейді, сондықтан үнемі тез басылады. Драйв толқынын сезген бетте істеп тастау керек. Үнемі жаттығудың арқасында мен ойлау мен әрекетке дейінгі осы арақашықтықты жоқ етуді үйрендім. Қазір менің барлық идеяларым қолдан қолға тимей іске асуда. Осындай тәсіл сериялы кәсіпкер болып шығуға көмектеседі.

	№ 3 қателік

	-Бұл мен үшін тым қол жетпестей. Мен әлі мұндай деңгейге жететін жағдайда емеспін.

	Көп коммерсанттар ұсақ саудагер болып қалады, өйткені тым тар ойлайды. Олар бірнеше миллиондық айналымдар, халықаралық нарыққа шығу, амбициялық кәсіп туралы елестете де алмайды.

	Олар осы мәселеде өздерінің тәжірибесі жоқ деп ойлайды. Мен гидропондық құрылғылармен және сағат өндірумен айналысуды бастаған кезде осы мәселенің қыр- сырын білмедім. Мен бұл мүмкін емес екенін, ақша таба алмайтынымды ойламадым десем, ешкім сене қоймас.

	Басымдағы қажеті жоқ ойларды тастап, кәдімгідей нақты әрекет жасауға көштім. Менде «Егер біреу істей алса, оған менің де шамам келеді» деген бір-ақ ой болды.

	Гидроскутер өндіргім келген кез де болды: біреу электрлік мобильдерді дамытуда, ракеталар құрастыруда, ал мен 100 мың теңге үшін гироскутер шығарам деп неге өзімді шектеуім керек деп ойладым?

	Алдыма өте үлкен амбициялық мақсат қойдым, бірақ ол идеям туралы әзірше тіс жарғым келмейді, нақты нәтижелер болған кезде сіздер алғашқы болып білесіздер, уәде беремін!





Күш командаңда




	Қоғамға пайдалы болуың жеке бақытыңның шарты болып, жан дүниеңнің қажеттілігінен шығу керек.

	Чехов А.П.



	Өнім шығарылды, сатылым бар, ілгерілеу көрініп тұр, ендігі сұрақ - команда құру. Әр кәсіпкер әр істің маңызды тіреуі команда екенін түсінеді, бірақ олардың көбісі өнімін командадан биік қояды. Ал мен бизнестегі ең құнды құрам ол адамдар екеніне сенімдімін. Қатты әрі шынайылыққа жанаспайтындай естіле ме? Қателесесіздер! Құрылғылар, орналасқан жерлер - барлығы жанып кетеді, бір сәтте жоқ боп кете алады, ал егер жақсы, біріккен команда болса, әр істі қайта жаңартуға болады. Материалдық жағдайға тәуелді болу- стратегиялық түрде қате. Мен де өнімді адамдардан артық жақсы көргем, соның салдарынан жақсы командамнан айырылған кездер болды.

	Командадағы кәсіпқой мамандар лидерден де білікті болу қажет. Мысалы, командаға тек әйеліңіздің туысы болғаны үшін ғана адам алуға болмайды. «Түк те етпейді, үйреніп алады» деген ойлар –өміршең емес. Айналамызда дарынды, талантты адамдар өте көп, өз ойыңызбен бөлісіп, көздеріне от ұялатыңыз. Егер өнім шынымен сапалы болса, артыңыздан еретіндер табылады.

	Команда құру – жұмыстың ең кішкентай бөлігі. Құрған команданы ұстап қалып, қайта-қайта ынталандыру маңыздырақ, ол үшін олармен жылы қарым-қатынаста болу қажет. Адамдар компания артынан емес, адамдарға ілеседі. Егер лидерге деген сенім болса, табыс табу екінші жолға ауысады. Кейбір жобаларымда әлі табыс таппаған қызметкерлерім бар, олар сеніп, артымнан ереді, сол үшін оларға алғысымды айтамын және көп нәрсе жасауға даярмын.

	Адамдар басымдылыққа ие. Бұл менің өмірлік ұраныма айналды. Мен жоспар құрдым: әр топ- менеджерге айына 1 миллион теңге табыс беремін. Бұрын жоспарды компанияға қоятынмын, қазір бағытымды ауыстырып, қате жасағанымды білдім. Қазір мақсатымды өзгерттім. Соншалықты табыс табуың үшін саған қандай жағдай жасауым керек? Олардың табысқа жеткені – ол менің табысқа жеткенім, егер бөлім директоры миллионға шықса, сәйкесінше тауар айналымы да жақсарды деген сөз. Міндет ауысқаннан кейін ұсыныс төменгі жақтан шығады, яғни, мен басқармаймын, тек көмектесемін. Әрине, бұндай жағдайларды мен бәріне бірдей жасай бермеймін, бұл компанияда бірнеше жыл еңбек еткен, әріптестен достарға айналған адамдар үшін, талпыныс пен талантының арқасында әрі адал қызметімен сенімге кіргендер үшін. Басыма қандай да бір ой келмесін, ертең сол ойды бірге жүзеге асыратынымызға сенімдімін.





Ашылу кезі




	Бақыт та сағат секілді, механизмі қарапайым болса, аз сынады.

	Шамфор



	Кейінгі кезде мынадай сөздерді жиі еститін болдым:

	«Комфорт аймағы», «Бизнеске махаббатпен» , «Осы жерде және қазір болу». Шынымды айтайын, барлық осындай сөздер маған жат. Мен комфортта болу дегеннің не екенін білмеймін. Кәсіпкерлікпен айналысқан он жыл ішінде мен комфорт дегенді сезінген емеспін. Миллиондаған ой басыңды қатырып жібереді, сондықтан үнемі сүзгіштен өткізіп тұруға тура келеді, өміршең ойларды қалдырып, қиын ойларды реттеп, оларды іске асыру керек. Одан кейін қайтадан жаңа идеялар пайда болып, қайтадан оларды өмірде қолданысқа енгізу керек. Бұл мен үшін осылай жалғасып кете беретін үрдіс. Мен қанағаттанып қоя салмаймын, сондықтан «осы жерде және қазір» деген жағдайдан мен рахат сезімге бөленуім екіталай.

	«Осы жерде және қазір болу» жағдайы бүгінгі жағдайыңнан ғана ләззат табу, ал менің ойым бейне бір арғымақтай уақыт кеңістігінде үнемі орғып шауып келеді. Тіпті жұбайыммен саябақта қыдырып келе жатып, мен асықпай демалып жүру дегенді білмеймін, серуендеп рахаттанбаймын, гүлдердің хош иісін сезбеймін, жұлдыздарға қарап тамсанбаймын. Менің басымда бір ғана ой: тезірек «Б» пунктіне жетсем екен, сонда № 10 пунктті аяқтап бітірер едім, әрі қарай №11 пунктке кірісем, міне, осылай кете береді...

	Иә, мен іштей өртеніп кете жаздайтындай халде екенімді түсінемін. Бірақ барды қанағат етіп қарап отыру қолымнан келмейді. «Сүйікті ісіңмен айналысу керек», «Бизнесті махаббатпен құру керек» деген сөздерді жиі естимін. Ашық айтайын, мен өзімнің нәзік сезіміме үңіліп жатпаймын. Кәдімгідей мақсат қоямын да, соған қарай жүремін: кейде тіке жүрем, кейде айналып өтемін, кейде жүріп келе жатқан жолыңды өзгертуге тура келеді, бірақ мақсатым - менің шамшырағым, соңында бәрібір мен өз мақсатыма жақындаймын.

	Бизнеспен айналысқан 10 жылдың бәрінде мен үнемі тренажер залында жүргендей, жаңа салмақ қосқандай сезінемін. Салмақ қосқан сайын күшім де, тәжірибем де көбейе түседі. Мен зорыққым келмейді. Өз қабілетімді обьективті түрде бағалай аламын. 100 кило кірді бірден көтеру мүмкін емес, сондықтан осы 10 жыл ішінде мен өзімнің бизнес-күшімді дамытумен айналысудамын. Белгілі бір өлшемге бағынған ырғаққа ауысу маған қиындау, одан да осылай қалу жеңіл. Кейінгі жылдары мотивация беретін тренингтер, шеберлік сабақтары сәнге айналды. Бұл кітап та мотивация береді деуге болады, бірақ сіздер жақтыра бермейтін бір нәрсені айтқым келеді: егер сізге өзгерістің қажет екенін өзіңіз түсінбесеңіз, ешқандай тренер немесе коуч сізді жандыра алмайды. Ескі машина мен жеке пәтерің болмауы сізге әрекет етуге қалай стимул болмайды? Балаларыңның әдемі, сәнді заттары болуын қалауы қалайша сенің отбасының материалдық жағдайын көтеру үшін тағы бірдеме істеуге деген сезіміңді оятпайды? Сапалы күтім қажет ететін қартайып келе жатқан ата-анаң қалай саған серпіліс бермейді? Шабыт беретін күшті басқа жақтан емес, өзіңнен, отбасыңнан, жақын маңайыңнан іздеу керек. Бұл кітап әдетке айналған нәрселеріңізге басқа қырынан қарауға әсерін тигізеді деген ойдамын. Мен өз басымнан өткен және қолдануда табыс әкелетініне көзім жеткен құралдарды бәріне түсіндіріп айтудан аянбаймын. Мен күнде жазамын, кейбір жазбаларымды әлеуметтік желілерге саламын, кейбірін алып тастаймын. Мен өз блог парақшасын ашқан кезде біреуді қызықтырады деп ойламаппын, бірақ сіздердің мән беріп, қызығып қарауларыңыз мынаны көрсетті: менің айналысып жүргенім – қажет әрі маңызды. Табысыммен, пайдалы тәжірибеммен, тіпті жай қызық оқиғаларыммен сіздермен бөлісуімнің сыры осында жатса керек. Мен сіздерден алғыс күтпеймін, мақтаса екен демеймін, тіпті байқамасаңыздар да ренжімеймін, мен тек біреу болмаса біреудің керегіне жарайтын нәрселерді айтамын. Егер бір адам менің кеңесіме жүгініп, жұмысы жанса, бәрін дұрыс істеп жатқанымды, босқа жер басып жүрмегенімді түсіну үшін маған сол да жеткілікті. Сенбеу мен қорқу құрдымға жіберетінін, ал нақты әрекеттер жасау және өзіңе сену өз өміріңді мүлдем өзгертіп жіберетінін бір адамның болса да санасына жеткізе алсам, сындар мен жағымсыз пікірлерге қарамастан, өз тәжірибем жайлы айтуды жалғастыра беруіме тосқауыл бола ала ма?

	Мен 2 млн. доллар табысы бар және сол ақшасының бәрін рак мәселесін зерттеуге берген Асхат Мырзабаев туралы мақаланы оқып таң қалдым. Осы оқиға мені қатты шабыттандырды. Жер бетіндегі әр адамның өз орны бар және әрқайсысы адамзат игілігі үшін өз үлесін қосып, өмірін қажетсіз істермен босқа өткізбеу керек қой деп, мен өз ойымды одан сайын бекіте түстім. Мен әлі миллион таратып беретіндей деңгейге жеткен жоқпын, бірақ осы кітапты жазу барысында мен өзімнің жеке міндетім не екенін түсіндім.

	Менің өмірім мен тәжірибем көптеген адамдардың өз күшін байқап көруіне және қолынан бәрі келетініне сенім қалыптастыруға көмегін тигізетініне сенімдімін. Күн сайын мен өз жобаларыммен мүмкін емес нәрсе жоқ екенін дәлелдеймін: егер оны біреу істей алса, онда міндетті түрде сіздің де қолыңыздан келеді!

	Кейде мені атаққұмар деп дәлелсіз айыптау шаршатып жібереді. Бұл менің кітап жазуыма немесе өз блогымды жүргізуіме әсер етпейді. Сіздердің менің жеке басыма назар аударуларыңыз – менің бағытымның дұрыс- бұрыстығын анықтайтын түзу сызық қана.

	Жақында мен бір сын-пікір оқыдым: онда мені барлық оқырмандарымды жеке басымның атағы үшін және энергия алу үшін отын ретінде пайдаланады деп кінәлап жазыпты. Мені жақсы білетіндер менің мұндай мінезден алыс екенімді біледі.

	Менің атыма айтылған жалған сөздерге қарамастан, маған жақсылық ойлағысы келмейтіндерге айтарым: мен өз тәжірибеммен, пікіріммен бөлісуді жалғастыра беремін. Бірақ сіздерге ерегіскенде емес, біреулерге қажет екенімді сезінгендіктен.





Сериялық кәсіптегі менің тәжірбием




	Еркіндігі бар адамға ештеңе қиын емес.

	Эразм Роттедамский



	Осы бөлімді жазу кезінде менің төрт бизнесім жұмыс үстінде, бірақ олардың саны осы кітапты жазып бітірерде өсетінін жасырмаймын. Сіздерге айтайын деп отырған бірінші бизнесім – «Жаңа жасыл технология», басқаша айтсақ, жайылымдағы шөп өсіруге арналған тік жылыжайлар.

	Бар-жоғы бір шаршы метр жерге екі сиырға арналған дәннен құнарлы шөп өсіруге болады. Осындай құрылғылар көбейген сайын, соған сәйкес тойған мал саны да артпақ. Бұл жоба мектеп жылдарында-ақ менің ойымды жаулады. Студент кезімде осы ойымды айтып, ауыл шаруашылығы министріне хат жаздым, міне, ғажап, маған жауап берді! Олардың пікір білдіруі жалтарма жауап еді, дегенмен шенеуніктер тарапынан жасандылық болса да, қызығушылық таныту маған серпіліс болды, мен бұрынғыдан да ерекше ынтамен «жасыл бағытты» зерттей бастадым. Осы ойымды тек екі жылдан соң жүзеге асырдым. Мен Дамудан Грант ұтып алдым, бизнестің Жол картасы бойынша бізге 3 миллион теңге бөлінді. Әкем екеуміз керек заттардың бәрін алып, тәжірибеге кірістік. Оның қолдауынсыз бірдеме тындыра алар ма едім?.. Тәжірибелік жұмыстарды әкем іске асырды да, мен теориясын жасаумен, зерттеумен шұғылдандым. Қазір біздің тік құрылғыларымыз 100% түгелдей дерлік қазақстандық, тіпті дәндерге арналған астауларды да өзіміз құямыз. Құрылғылардың технологиясы қиын емес: астауларға дәндер төгіледі, жарықтандыру мен суару кезеңдері толық автоматтандырылған.

	Дәндерді өсіру барысында алдын ала дезинфекцияланады және арнайы кептіріледі. Бір кило кез келген дәннен 6-7 кг жем алынады. Тәжірибелік жолмен біз 100% өсіп-жетілген өнім алдық. Біздің құрылғылардағы дәндер көгермейді, бұзылмайды, бір күннен кейін-ақ астауларда әсіресе қыс пен көктем айларында малдың көтерілуі үшін аса маңызды жасыл балауса шөптер жайқала бастайды.Бір күннің ішінде бір құрылғыда дәннен

	20 килограмм жас және пайдалы жайылымдағы шөп өсіп шығады. Бүгінгі күні біздің құрылғыларымызды 50- ден астам шаруашылық сатып алды. Біз үнемі жаңашыл инновацияны дамытып отырамыз. Жақында Израильден суару мен өсіру үрдісін ұялы телефон арқылы бақылайтын арнайы модульдер келді. Біздің клиенттерімізді қуантатын тағы бір жаңашылдығымыз – біз осындай құрылғыны жасау мен құрастырудың барлық құпиясын ашамыз. Біз тік қондырғыларды кімге болса да құрастыруды үйрететін арнайы роликтер шығардық!

	Барлық құрылғыны тұтастай сатып алу қажеттілік туғызбайды, сіздер тек астаулар мен пайдалану туралы нұсқаулықты алып, өз қолдарыңызбен өсірулеріңізге болады.

	Біз тек бізде ғана бар комплектіленген және шығын есебінен ғана табыс тауып отырмыз. Біз ынтымақтастық үшін ашылдық, барлық жасаған іс-тәжірибемізбен бөлісуге дайынбыз, сіздерге тік қондырғыны жасап шығаруды үйретеміз. Біздің мақсатымыз – осы ноу- хауды таныту, өйткені одан түсер пайда, шынымен, өте көп. Шаруа қожалығының иелері қысқы азықты ойлап басын ауыртпайды, мал құрамында дәрумендер мен аминқышқылдары бар сапалы шөппен қоректенеді. Табиғи таза өніммен қоректенгендіктен, мал өлімі азаяды, олар бұрынғыдай ауырмайтын болады. Азық дайындағанда біз судан басқа ештеңе қоспаймыз. Біздің тәжірибеміздің көрсеткіші: осындай азықтың арқасында малдың тірідей салмағы 15%-ға, сүттің сауымы 10%-ға артты! Біздің құрылғылардың бағасы ресейлік аналогтерден үш есе төмен: біздің екі сиырға арналған құрылғымыз 130 мың теңге болса, ресейлік – 350 мың теңге, оған жол шығыны мен құрастыруын қосыңыз. Сапалы өнім сатқанда, сен оның адамдарға қажет екеніне сенімді боласың. Алдымыздағы екі жылда біз осы құрылғыларымызбен бүкіл Қазақстанды қамтып, одан кейін ТМД нарығына шығуды көздеп отырмыз. Қазірдің өзінде Қырғызстан мен Өзбекстаннан өтініштер түсуде. Біздің мақсатымыз – ауыл шаруашылығына жаңалық енгізу. Сонда қазақстандық ет және сүт өнімдері сапасы мен бағасы бойынша бәсекелесе алады.



	Қиял - шынайылықты толықтыратыны үшін қиял.

	Ключевский В.О.





Идеяларды ұрлаудан қорықпаңыз, оны жүзеге асыра алмаудан қорқыңыз!


	Мен әр елдің кәсіпкерлері өздерінің презентациясын көрсететін әртүрлі конференцияларға қатысу үшін іссапармен жиі жол жүремін. Мен неге осы триптерге уақыт жұмсаймын? Мен – хантермін, ерекше ойларды аулаушымын! Осылар үшін неге уақыт жұмсаймын? Көпшілік мұндай шараға қызықтап қалу үшін, көру үшін қатысады, не үшін екенін де білмей келеді, әңгімелесіп, араласуға ыңғайсызданады. Бүгінде нетворкинг – ол негізгі керегі! Мен нағыз қызық деген жобалардың авторларымен танысамын, олардың жұмыстарын суретке түсіремін, ұсақ тетіктерін біліп аламын, визиткаларын жинаймын. Даму танымның арқасында жүзеге асады. Қазақстанда біз өз сорпамызда қайнаймыз, әлемде не боп жатқанын, қандай тенденция мен жаңаша бағытта дамып жатқанын білмейміз. Конференцияға шығу арқылы сен өз санаңды жаңа бір мазмұнды жаңалықтармен ашқандай боласың. Әсіресе өткен жыл осындай шараларға толы болды. Әрбір осындай ивентте мен өзім үшін ең аз дегенде 5-6 қызықты идея табамын. Соның бірнешеуін сіздерге айтып өтейін.

	Мысалы, Израиль конференциясында өлшемі микрокартаға сәйкес келетін микропроцессор таптым, оған қандай датчиктерді қосса да бәрібір және девайстар жасауға болады. Мен осы жаңалықты мал үшін жайылымдағы шөп дайындайтын жасыл бірнеше ярусты құрылғыма қолдана бастадым. Осылай ойлап тапқаным портативті үй жылыжайы үшін керемет болып шықты: осы девайстың арқасында суаруды, ылғалдылығын, қызуының қандай екенін ұялы телефон арқылы басқаруға болады.

	Микросызба фитнес-браслет үшін де керемет келер еді, сондықтан олардың сериялық өндірісімен оңай жақындасуға болады.

	Біздегі бүкіл шектеу басымызда, мүмкін емес ештеме жоқ, өзіме мантр айтқандай ерінбестен қайталап айтам: егер біреу істей алса, менің де қолымнан келеді! Кеңес берем, көмектеседі!



	Өзгеріссіз қалатын адам ақымақ.

	Вольтер





Бизнесте қатал принциптер болуы зиянды!


	Бұл атау, бәлкім, көптеген оқырмандарым үшін менде заңдылықтар және жаппай қабылданған адами канондар жоқтығын тигізіп айтатын жағымсыз ассоциациялар туғызатын шығар. Біз бұл жерде ғасырлар бойы құндылығын жоғалтпаған ұрлама, өлтірме деген сияқты адамзат заңдылығы жайлы мәселе қозғамаймыз. Көптеген кәсіпкерлер алдымен тапқысы келетін, қалай да ұстанатындарға арналған іскерлік заңдылықтары жайлы айтамыз. Кейде нарық маған құбылып тұратын теңіздей болып көрінеді. Толқындар – бұл бизнестер, әр толқын сіз бен біздің өмірімізге жаңа леп әкеледі. Ал толқында өзіңді ұстау үшін иілгіштік танытуың керек: егер кесілген ұзын ағаш болсаң, ортасынан сындыруы мүмкін, ал тал бұтағы үнемі үстінде қалқиды.

	Nokia компаниясын мысалға алайық, жақында маған осы компанияның негізін салушының немересін көру бақыты бұйырды. Пекка Вильякайнен өзінің атасы: «Егер сенің өнімің жақсы болса, ол әрқашан және бәріне қажет болады», - деп айтатынын әңгімеледі. Иіле алмау және уақытқа ыңғайлана алмау – бір кездері табысты деген компанияның өзін құртты, сындырды, жаңа толқындар ағызып әкетіп, жағаға лақтырып жіберді. Бизнесте жеңіл, құрғақ боп, су сияқты кез келген қалыпта болуға тырысу өте маңызды. Менің үлкен плюсім сол: мен тез бейімделе аламын. Егер маған: «Арман – сенің «OTAN» деген сағатыңа ақша төлеу ыңғайсыз» десе, мен екі күн ішінде басқаша төлеу жағын қарастырамын» немесе «Неге басқа жерден көруге болмайды?» десе, мен басқа жерлерден орындар ашамын, «Сағаттар сервисі керек»- десе, мен былай істеймін: курьер сағатты алып кетеді, жөндеуден кейін иесіне ыңғайлы жерге әкеп береді.

	Мен бизнестегі еркіндікті жақсы көремін, өз сызығымды қисайтпай, қайта нарық талабына ден қоюды ойлаймын.

	Мен Форбстың қызы өткізген тренингте болғанда, ол былай деді: «Forbes журналы бейімделгіштіктің арқасында өмір сүруде. Интернет алғаш шыққанда, бізден басқа ешкім оған кірген жоқ, біз бірінші болып онлайн журнал шығардық. Ал өзінің глянц басылымын сақтап қалғысы келгендер баяғыда жоғалды!».

	Әрине, егер тыңдай не көре алсаң ғана иілгіш болуың керек. Көп кәсіпкер шындықты естігісі келмейді, олар мақтау сөздер естуге құмартады, ал нағыз пайдалы жаңалық сын-пікірде. Бұрын маған жақпайтын бірдеме айтса, менде агрессия болып, көңіліме алатынмын. Кейіннен менің мұндай реакция танытуымның бизнес үшін пайдасы жоқ екенін байқадым. Егер мен осылай қабылдасам, келісемін, мұндай қиындық бар, ендеше осы мәселені шешуге тырысамын, соның арқасында клиенттерімнің риза боп жазған пікірлерін аламын, ал риза болған клиент өзімен бірге қаншама мүмкіндігі көп клиенттер алып келеді. Сондықтан мен бос сөз таратуға тырысатындарға таң қаламын. Бейімделе алатын адамдар ғана бизнес мастодонттары бола алады.





Үш минутта идеяңды қалай сатуға болады?




	Орташа адам уақытын бос өткізумен әлек, дарынды адам оны орынды пайдалануға ұмтылады.

	Шопенгауэр А.



	Маған жастар өз өніміңе қалай таныстырылым жасағаным және қалай жазғаным дұрыс деп жиі жазады.

	Мен талай рет көпшіліктің алдында сөйледім. Таныстырылым жасауда тәжірибе болса да, залда 5000- нан астам адам отырғанын көріп, тұла бойың дірілдеп, тынысың бітіп, адреналин ойнап тұрады. Бірақ менің бір сезетінім – сен залға арнап айтайын деген ақпаратыңды ғана ойламай, эмоциямен, харизмамен, әзіл қосып сөйлеуге тырысу керек. Басқа спикерлерден ерекшелену, қазылар алқасының көзіне түсу, тыңдармандардың жүрегін баурап алу – міне, біздің міндетіміз. Мен әдетте сөзімді былай бастаймын: Менің аты-жөнім - Арман Тосканбаев. Өкінішке орай, алдыңғы спикерлер сияқты менің дипломым жоқ, бірақ менің кәсіпкерлікпен айналысқаныма 10 жыл болды. Өз тәжірибем арқылы байқағаным: табысты болу үшін ғалым болудың қажеті жоқ. Әсер ете алсаң болды.

	Таныстырылымның ең маңыздысы харизма мен көзіңде от ойнап тұру екенін мен қашан түсіндім?

	Бірде мен бір конкурсқа қатыстым. Ондабір өзінің ойлап шығарған сутегі двигателіне жан жүрегімен беріліп сенген жігіт сөйледі. Ол екі бөтелке су әкелді, оған сымдарды салып, оны батареяға қосты. Сосын ол тоқ көзіне қосқанда, оттегі сутегіден бөлініп шықты. Міне, осыны көрсете тұрып әлгі жігіт мұның сутегі двигателі екенін аузы көпіріп тұрып дәлелдеді. Оның өзіне деген беріктігі мен сенімділігінің күшті болғаны соншалықты – қазылар алқасына эмоциялық күйін жеткізе алды да, оған көлемінде ақшалай грант және үшінші орын берді. Міне, таныстырылым ережесі! Эмоция, харизма және көңілді бола білу. Егер сіз интроверт немесе оқымысты болсаңыз, жобаңыздың таныстырылымын өзіңіз жасамаңыз, одан да сізге қарағанда жандырып қорғайтын адам табыңыз. Атағыңызды екінші қатарға жіберіңіз де, алға таныстырылымның табысты болуын қойыңыз.

	Кейбіреулер әдеттенгендей терминдерді жаудырып қолданбай, қарапайым да түсінікті тілмен түсіндірген өте маңызды. Қаншама таныстырылымдарды көріп жүрмін: шынымен қызықты жобалар бар, бірақ қорғаушылар ноу- хау пайдасын аудиторияға жеткізе алмайды. Тура қорғаудағыдай жобаның кульминациясы да маңызды. Мен негізінде былай аяқтаймын: «Мен бүгін сіздердің алдарыңызда жобамды қорғап тұрмын. Менің басты мақсатым – миллионер болу, мүмкін, бір кездері жастардың өз бизнесін дамыту үшін мен өзім мүмкіндіктер жасайтын шығармын. Бірақ осылай болу үшін маған сіздердің қолдауларыңыз қажет, сонда ғана менің компаниям толығымен табыс тауып, мен қоғамға пайда әкеле аламын.

	Соңғы жағында эмоция басым болып, іске бастайтын сөздер болу керек.





Ларек сатушысы сияқты ойлауды тоқтат!




	Қозғалыста күш ұлғайып, қарқын ала түседі.

	Вергилий



	Жақсы кәсіпкер болу деген – жақсы балшықты жапсырып, тасты шауып сурет жасау, жону, пісіру емес… мұның білдіретіні біреу – басқа адамдардың еңбегін дұрыс ұйымдастыру.

	Көп адам өз ісін бастай отырып әдетте өзінің жақсы игерген дағдыларын қолданады. Тамаша! Кәсіпкер - өз мекемесінің әрі тігіншісі, орақшысы және дудада ойнаушысы. Ол жұмысын 1-2 сағатқа да тастап кете алмайды, өйткені бәрі соның мойнында. Жұмысының даму кезеңінде кәсіпкер ешқашан көп ақша таппайды әрі үнемі уақыты жетпей жүреді. Біріншіден, кез келген компания стратегиялық жоспарлауды қажетсінеді, ол даму керек, өсу керек, бірақ егер басты адамы операциялық жүйеде болса, ол бизнестің даму үрдісіне сырттан қарайалмайды. Бұлай қарамаса, даму да болмайды. Мысал үшін менің тәтем туралы айтайық, ол – есепші. Ол 5 компанияның жұмысын жүргізеді, ештемеге үлгермейді, бірақ өзінен басқа ешкім осы жұмысты істей алмайды деп ойлайды. Осындай ойлармен ол өз мүмкіндігін шектейді: күші мен энергиясы кетеді, фирма көтерілмейді, пайда көбеймейді, ол қалай 150 мың тапты, 5 жыл бойы әлі солай. Тәтемнің төзімі тусыла бастайды да, жұмысы әлдеқайда аз, тыныш, бірқалыпты ақша төленетін жалдамалы жұмысқа кетуді ойлайды. Бұл - тұйыққа тірелетін жол. Мен бизнестің мұндай мысалдарын жиі көремін. Адамдар осы шеңберден шыға алмай , бизнестен көңілі қалғанда ағатайына жалданып жұмыс істеуге кетеді. Бар мәселе кәсіпкердің жағдайдың үстінен қарап көрмеуінде, оның ішіне ғана тесіліп қарауында. Ал бұдан шығатын жол өте жеңіл!

	Тәтем өзінің мүмкіндігін, уақыты мен тәжірибесін анағұрлым пайдалы қолдануына болатын еді.

	Біріншіден, тез арада көмекші алып, оған ең аз көлемдегі жалақы төлеп үш фирманы беру керек еді. Жұмыс жүруін қадағалап, өзі негізгі есебін жүргізіп отырады.

	Әрі қарай тағы үш фирма алуға болады. Клиент базасы екі есе үлкейді, тәтем көп күш жұмсамайды, себебі үш фирмасын көмекшісіне беріп қойды. Тағы бір көмекші алуға болады, оны да жалақыға отырғызамыз. Тағы үш фирма аламыз. Енді үш есепшіден тұратын штат ашылды. Сіздің компанияңыз барлығы 12 фирманы жүргізеді. Сіз енді компанияда не боп жатқанына үстінен қарайсыз, ең өзекті мәселені жүргізесіз, көмекшілеріңіздің жұмысын қадағалайсыз. Енді сіздің бос уақытыңыз көбейді, клиент базасын тағы да үш компанияға көбейтуге болады. Осындай қулықпен 2-3 қадам жасап, сіз енді бәрін өзіңіз есептеп басыңызды қатырмайтын, тек төмендегі есепшілерді бақылап отыратын ірі консалтингті компания құрасыз.

	Өз ісінің кәсіби маманына айналғандар көп. Бүкіл міндетті жалғыз өзі арқалап жүргені. Телефонмен хабарлассаң, уақыты жоқ, тапсырыс көп, қиналған дауыс. Осындайды мен шынымен түсінбеймін, осы мамандар неге өзіне көмекші алмайды екен. Олар қызметкерлердің біршама тобын тәрбиелеп жатыр, адам сұранысын жоғалтпайды, пайдасын көбейтеді және өз уақытын алмайды. Мен осындай адамдарды аяймын, өйткені олар өздерін пайда түсіру жағынан ғана емес, ең бағалы ресурс – уақытын шектейді!



	Ойлағанның бәрі жүзеге аса бермейді.

	Цицерон





Сізге бизнес не үшін керек? – Бизнес үшін!




	Екі жыл көлемінде бізде консалтинг беретін компаниямыз болды, біз бизнес мағлұматтармен айналыстық - жас кәсіпкерлерге шеберлік сабағы мен тренингтер ұйымдастырдық. Жарты жыл ішінде бизнестің қыр-сырын екі жүздей жас кәсіпкерге үйреттім. Олардың бәрі өз кәсібін ашқысы келді. Менің «Бизнес саған не үшін қажет» деген сұрағыма көбісі мансап үшін, туыстар арасында сый-құрметке бөлену үшін, қыздар арасында танымал болу үшін деп жауап берді. Мен ол кісілер бизнестің не екенін мүлдем түсінбейтіндерін ұқтым.

	Біз биснесті атақ, даңқ, бедел үшін ашпаймыз. Біз бизнесті тек бір мақсатта ғана ашамыз-ақша табу. Ал қалғаны ол сіздің табысыныздың нәтижесі, одан артық болуы мүмкін емес. Ақша - біздің қалағанымызға қол жеткізетін құрал.

	Бизнестің негізінде өмірдегіндей не үшін күрессең, соны аласың деген ұғым жатыр. Егер сіздің мақсатыңыз - тек уақытыңызды бос өткізбеу болса, онда сіз бас ала алмас жұмыс табасыз, егер интрига іздесеңіз, оны да аласыз, жайлы өмір қаласаңыз - ол сізді толық жаулап алады, көп ақша қаласаңыз - ол да болады.

	Егер сіз бизнесті жәй ғана ашсаңыз, ол дотация болады, шөл далада қартоп егуге бел буған секілді, ол кезде нәтижелі болуын күтпе. Егер бастапқы мақсатты – ақша табу деп қойсаңыз, онда ол да болады, артынан бағалы аксессуарлар мен әдемі қыздар да келеді.

	Менің айналамда көптеген азаматтар өз кәсібін бизнес үшін ашқандар. Онда күнделікті табысы 5000тг болатын «донерка», айына 150.000тг, арендасы 170.000тг, оған қоса коммуналдық шығындары бар, бірақ ол еш саспай менде «бизнес» деп жүреді. Мен мұндай жағдайларды әр кезде әр жерден көремін.

	Бизнестің дамуына ең ықпал ететін – өзіңе ақшалы - сатылы қадамдар қою. Мысалға, біздің мақсатымыз – бір миллион ақша табу. Осы кезде адам миында алгоритм сияқты осы ақшаны табу үшін қанша тауар сату керек деген суреттер бейнелене бастайды. Ол тауарды сату үшін қосымша қандай әрекеттер жасау керек. Бәрі де шешімін табатын логикалық тізбек болып тұра қалады.

	Осы айтқанымнан кейін сіздер өз талаптарыңызды дұрыс қойып, бизнесті емес, ақша табуды қалайсыздар деген үміттемін. Сіздің бизнеске деген парадигма қабылдауыңыз өзгергенде, инсайттар да, керек адамдар да, әрине, ақша да келе бастайды.





	Басқалар сенің емес, сен олардың қателіктерінен тәжірбие алсаң жақсырақ.

	Плавт





Уақытты үнемдеудің ең жақсысы - ақыл-кеңеске құлақ асу


	Менің жолым болды. Өмірде әрқашан кеңестері мен ақылдарына рахаттана құлақ асатын адамдар кездеседі. Мансабымның алғашқы кезінен бастап тәлімгерге ие болдым, ол – менің бастығым Владимир Толкачев еді. 45 жасқа қараған шағында ол кісінің өте табысты өз бизнесі бар болатын. Егер ол осындай жетістікке жетсе, өмірге деген көзқарасы дұрыс екенін түсіндім, сондықтан оның кеңестерін қайта тексеріп жатпай, істің соңындағы айқын шындық ретінде қабылдадым. Қазіргі кезде маңызды ақпараттарды қабылдай алмайтын, әр кеңесті ренішпен көңіліне алатын адамдарды көп кездестіруге болады. Мен оларды «тас- адамдар» деп түсінемін, олардан барлығы алыстайды: кеңестермен бірге мүмкіндіктер де. Мен үшін бұл – кәдімгі шындық:

	«Уақытыңды үнемдегің келсе - өзге адамдардың тәжірбиесінен үйрен».

	Мен сіздермен табысты және ақылды адамдармен араласу кезінде үйренген маңызды 6 алтын ережемен бөлісемін.

	1. Бизнесті тек бір мақсат үшін - ақша табу көзі ретінде қарастыру. Көбісі өз бизнестерін бастай салысымен арманшыл, авантюрист болып кетеді, өз миссиясы мен адамдарға әкелетін пайдасын айтып ағынан жарылады.

	Әрине, бұның бәрі дұрыс, бірақ әр бизнестің басты мақсаты - ақша табу. Егер ісіңізде ақша болмаса, ол мүлдем бизнес емес.

	2. Егер бизнесіңіз жүйелі түрде тез дамысын десеңіз - өзіңізден де асып түсетін мамандарды алыңыз. Жас маманды үйретіп уақыт кетірмеңіз, ұтымды жағдай кезінде сіз оны өз деңгейіңізге дейін әкелесіз, бірақ сізге одан да жоғары деңгей керек.

	3. Көптеген адамдар біліктілігі жете бермейтін істерден бас тартады. Нағыз кәсіпкердің 100% маман болуы шарт емес, оның мақсаты - сол мамандарды жинап, өз идеясымен жандыру. Жұмыскерді алу барысында асығыстыққа жол жоқ. Керек адамды табу барысында кез келген бірінші үміткерді алып, бір айлар өтпестен көңілің қалғанша, алтын уақытыңды қиып, жүз адам ішінен асықпай іздестіріп, таңда.

	4. Берілуге болмайды! Егер қиындыққа берілген болсаңыз, сізді тағдыр бағындырды деп есептеңіз, мұнымен қоймай, сізді әрі қарай тексере түсетініне сенімді болыңыз.

	5. Проблема жайында ойлауға болмайды, шешім туралы ойлау керек, тек сол кезде ғана миымыз ойлау жүйесін өзгертіп, шешу жолдарын іздестіре бастайды.

	6. Бизнесті өзіңіз жоқ кезіңізде де жұмыс атқарыла беретіндей етіп қалыптастыру маңызды, ал бұл үшін жүйелілік керек.

	Мен жаңа қызметкер алған кезде, әр түрлі жағдайда дұрыс қадам жасай алатындай, он шақты қағаз бетіне міндеттерін жазып, принтскриндерді енгіземін. Көп жағдайда басшылар барлық міндетті өз мойнына алып, кейін оларсыз жұмыс атқарылмайтынына шағымданады, әрине, бұл жерде басшының қателігі бар.





Сұрағаннан көп беру - менің өмірлік қағидам




	Дарқандық тек беруде емес, уақытында беруден тұрады.

	Лабрюйер Ж.



	Бір күні қазақша бизнес жайлы анекдот оқыдым, мүмкін естіген боларсыздар: «Екі қазақ кездеседі. Біреуі тракторын сатқысы келсе, екіншісі сатып алғысы келіп жүр. Екеуі келіседі. Қол алысады. Біреуі трактор іздеуге, екіншісі ақша іздеуге аттанды». Бұл оқиға аянышты болмаса, күлкілі көрінуші еді. Өкінішке орай, көптеген жандар үшін бизнес немқұрайлық пен жауапсыздық, иеленуге деген ашаршылық сияқты қарым-қатынаста қалыптасады. Жалғастыра берсек біразға дейін ұзауға болады.

	Маған кері жағын үйреткен жақсы ұстаздарым болды. Олар маған: «Егер сенен тұтынушы бір рет сатып алса, ол сенің тұтынушың деген мағына емес, ал егер ол саған екінші рет, үшінші рет келіп, онымен қоса, достары мен туған-туыстарын әкелсе, міне, тек осы кезде ғана ол сенің тұтынушың деп есепте» деді. Осы тәсілді мен барлық бизнестерім үшін қолданамын, тұтынушыға жағу үшін тырысып бағамын, оларға өздері күткендерінен көптеу ұсынамын: қарым-қатынас болсын, қызмет көрсету, қосымша сыйақы болса да.

	Мен үнемі тұтынушылар бізбен жұмыс жасау кезінде оларға жағымды әрі ыңғайлы болу жағын, тауарларымды жеңіл сатып алу жолдарын қарастырамын. Менің мақсатым тауарды сатып, тұтынушыны ұмыта салу емес, не дегенмен ол адамнан тауарым үшін маған керектіні алдым: ол – ақша. Бірақ мен тұтынушымен ара қатынасты әрі қарай жалғастырамын: гидропондық құрылғыны қалай іске қосу керектігін түсіндіремін, құрылғыларды күтуді жеңілдету мен толық мөлшерде жұмыс жасауы үшін әрқашан

	бейнебаян түсіріп, тұтынушыларымызға жіберемін, керек болған жағдайда біз «OTAN» сағат компаниясының сағатын тұтынушыдан алып, қызмет көрсету орталығына тегін көрсетеміз.

	Жоқ, мен альтруист емеспін, тек көптеген қазақ кәсіпкерлеріне қарағанда, болашағыма екі-үш қадам бұрын қараймын. Тұтынушының сеніміне кіру оңай шаруа еместігін білемін, бірақ «ғашық» тұтынушы саған ондаған сырттай ғашық тұтынушыларды алып келеді. Бизнесті тұтынушы сіздің тауарыңызға немесе қызметіңізге ғашық болып және көңілі толған жағдайлар болатындай қалыптастыруы керек. Бұл ұзақ мерзімді бизнес деп аталады.





Түк шықпайтын оқушы - мұғалім үшін ауыр жүк




	Бәрінен үйрен, бірақ қайталама.

	Горький М.



	Көбінесе менен бизнесті қалай қалыптастыру туралы кеңес сұрайды немесе менің көмекшім, қызметкерім болуын қалайды.



	Егер мен миллионер болсам, әрине, бәріне айтып көрсетіп, шөлдерін қандырушы едім, бірақ менің өзім қалыптасу барысындамын. Мен үшін әр жоғалтқан минутым мүмкіндіктер мен ақшадан айырылу болып табылады. Мен өзіме пайдасыз адамға уақытымды бөле алмаймын. Менің жеке парақшама «Бауырым, қалай көтерілдің? Үйретші!» деген хаттар мүлдем қызықтырмайды. 100-дің 90- ы – ештеңеге әрекет жасап көрмеген адамдар, олар өздерінің жалқаулығы мен миларына ауыртпалық түсірмес үшін дайын алгоритмдер іздестіретін жандар. Бұл қатты айтылғанмен, мен өзіме пайда әкеле алатын адамға ғана көмегімді тигізе аламын. Құптамау дұрыс емес, себебі әр адам жеке сезімі бар тұлға, ренжіткенді ұнатпаймын, бірақ бұл адамдар өз өмірін өз қолына алмайынша менің уақытымды, әрине, өз уақытын бос жұмсап жатқандарын түсінбейді.

	Белгілі бір ұсыныспен келу алдында, ойланыңыз, ол адамға қалай пайдалы бола аласыз? Өзіңізді кәсіби жағыңыздан көрсетіңіз, егер сізді алмаса, ештеңе жоғалтпайды, бірақ егер сізді алса қазіргі барынан әлдеқайда көп затқа ие болатынын түсіндіруге тырысыңыз.

	Адамның бағасы дағдыланған сайын өседі, тәжірбие мен біліктілігіміз көп болса, жұмысқа қуана алады. Ал егер біздің уақытымызды көп алып, аз төлесе, бұларға күзетшіні, бақылаушыны жатқызуға болады. Егер біздің біліміміз бен біліктілігімізді сатып алса, дағдымыз жоғарылаған сайын бағамыз да жоғарылайды деген сөз. Егер сізде өзіңізді дамыта түсетін тәжірбиеңіз бен ынтаңыз болса, өзіңізден табысты адамға батыл беттеп, қызметіңізді ұсыныңыз. Егер ол сізбен бірге көп затқа ие болатынын түсінсе, сіздер бір қайықта болатыныңызға сенімді болыңыз, әрі қарай бәрі сіздің қолыңызда.





Қызметкерді жұмысқа алғанда, оның шығып кетуі мүмкін екенін ұмытпаңыз




	Бір адамды басқару кей кезде елді басқарудан да қиын болады.

	Вовенарг Л.



	Көптеген жас кәсіпкерлер өз істерін ашу барысында бастапқа кезеңде жұмыстарды өзім істеймін деп жоспарлайды. Әрине, бизнес табыс алып келмейінше, бәрін өзің істеуің керек, бұл –дұрыс шешім. Бірақ бірінші мол табыс басталуымен адамдарды жұмысқа алу керек. Себебі жалғыз жұмыс істеу шығынсыз болмайды. Егер сіз барлық жұмысты өзім атқарып пайда табамын деп ойласаңыз – өте қателесесіз. Бизнесменнің, компанияның басшысының басты мақсаты – кәсіпорынның стратегиялық дамуын әзірлеу мен басқару. Егер техникалық және де бухгалтерлік есепті өзіңіз жүргізетін болсаңыз, бизнесіңізді сыртынан қадағалай алмай, қалай дамыту керек екендігін түсінбейтін боласыз.

	Егер ақша жағынан қиындықтар болса, аутсорсингтік компаниялардың көмегіне жүгіне аласыз. Егер де жүйедегі сұрақтар көлемі ұлғайса, заң бойынша компания табысы да көбею керек. Сол кезде бизнесті делегациялау сұрағы туындайды.

	Бұл жағдай үшін сіздерге пайдалы кеңес бере аламын. Қызметкерді жұмысқа алудан бұрын, оның барлық міндеттерін сатылап тізбектеп жазу керек. Мысалға, қазір менің компаниямның маңызды жұмыстарын атқаратын басты қызметкер жұмыстан кеткелі жатыр. Мен бұл жағдайды алдын-ала қарастырып, көлемді электронды құжат әзірлеп қойғанмын, ол құжаттың ішінде барлық жұмыстар барысының қадамдары, реті, ненің қай кезде атқарылатынын сатылап жазып, принтскриндер қостым. Бұл ғажап құжатта барлығы бар: онлайн-банкингке қалай кіру керек, жеткізу компаниясының жеке кабинеті, қандай скрипті қоңырау қолдану, қандай да бір құжатта қайдан іздестіру деген маңызды жұмыстар реті сақталған. Мен осы құжатқа бір-екі күн жұмсадым, бірақ ойлап қарасаңыздар, жаңа қызметкерге осының бәрін түсіндіруге әлдеқайда көп уақыт пен жүйкеңіз кетуші еді. Осы нұсқауды тіптен жас сәби де түсінуші еді. Сол себепті қызметкердің жұмыстан кетуі мен үшін қайғы емес, оның орнына басқа жұмысқа тез дағдыланатын қызметкер келеді. Өміріңді жеңілдеткің келсе, мына кеңеске құлақ ас: «Мықты есте сақтау қабілетіңнен гөрі, қысқа қарандашың болсын».





Мен көбінесе ішкі түйсігіме сенемін




	Адамды оның жауаптарынан гөрі қойған сұрақтарына қарап бағала.

	Вольтер



	Барлық мен атқарып жатқан іс ішкі түйсік сезімінен туындап жатыр. Бизнесте мен аңшылыққа шыққан аң секілдімін, шапшаң қимылдаймын. Мысалға, қажетті адаммен сұхбаттасу барысында ол маған сену үшін, мыңдаған себептер таба аламын. Ішкі дауыс маған:

	«Барлығын істе, қызықтыр оны» деп тіл қатқандай болады. Менің ораторлық қасиеттерім, ым- қимылдарымды қосып, әр сөзімді әрлендіре түсемін. Бірақ адаммен әңгімелесу кезінде ішкі даусым үнсіз қалса, сөз таба алмай, әңгімелесушіге деген қызығым жоғала бастайды, миым сөніп, энергия үнемдеу режиміне түскендей болады. Мынадай сөз бар: бізге қажеттінің бәрі өзімізде бар, күн сайын өзімнің өміріме қарап көзім жетеді. Қайдан екені белгісіз, бірақ қажетті білім мен тәжірибе дер кезінде пайда бола қалады. Егер мен құлақ салып, сеніп, еліктесем бәрі де ең ұтымды жағдайда қалыптасады, ал егер қарама- қайшы келіп, бағынбасам еш жақсылыққа апармайды. Дегенмен, бұл ішкі түйсіктің кері жақтары да бар: ол адамдарға «қажеттілік пен қажеттілік емес» таңбаларын белгілеп қояды. Белгісіз бір формулада ақпаратты талдап, соңында маған адамның мен үшін маңыздылық деңгейін шығарады. Кей кезде бұл талқылау маған көп кедергі әкеледі, қарапайым болғым келеді, адамды таңбалаудан аулақтанып, тіптен маған пайдасыз адам болса да, бастапқы даму кезеңінде ол үшін пайдалы болуға тырысып жатырмын. Бір мезетте елестетіп көрдім: егер менің дамуыма үлес қосқан тәлімгерлерім сол кезде маған белгілі бір таңба қойып, қызығушылықтарын жоғалтқанда... жетістікке жету әлдеқайда қиын болар еді. Маған көптеген жас балалар ақыл сұрап келеді, ішкі дауысым шырылдап белгі бергенімен, әр балаға көмегім тигенінше тырысамын. Жақында Конфуцийдің «Тек өзіңнен асып түсетіндермен дос бол» деген сөзін оқыдым. Күн сайын өзімшілдікке қарсы тұруым керек. Бір күн - жеңіс болса, екінші күн - ұтылыс...





Бос кеуде адамдар - қазіргі заман қаңғыбастары




	Халық көп, ал адамдар аз.

	Диоген





	Жақында мен 25-ке тақалған көптеген қазақстандық жастардың ешқандай тәжірбиесі жоқ екенін байқадым. Олар өз қолдарымен ештеңе істей алмайды, бірақ олар ол жайлы еш уайымдамайды. Көбісі бізге оның керегі жоқ, біз бизнесмен боламыз деп ойлайды. Ал ертең капитализм құрыса не болады? Қандай да бір апат болса ше? Қолдарыңыздан түк келмейді гой, сіздер қалайша күн көресіздер?

	Бір күні мен универститетке шеберлік сабағын көрсетуге бардым. Магистранттар маған еш жұмыс тәжірбиеміз жоқ, жылдар бойы оқыдық деді. Мен кішігірім шок алғандай жағдайға түсіп, есеңгіреп қалдым. Оларға сабақпен қатар өміріне қажет болар тәжірибелік жұмыс үйренуіне не кедергі болды екен?

	Сондықтан осы басты тақырыпшаны ғылым тасын кеміріп жүргендерге арнаймын.

	Сенің қазір бос уақытың өте көп: мектеп, бакалавриат, магистратура - осы уақыт сен бір нәрсені үйреніп алуға болатын аралық. Егер сенің өнерің мен тәжірибең болмаса жақсы емес. Себебі, бизнес бұл өзің ұнатып ұғынатынды таңдайтын, тек тұлға әрекетінің монетизациялануы.

	Мен IT-технология ортасында өстім. Компьютерді жақсы жөндеу қабілетімнің арқасында бастапқа табысқа ие болдым. Техниканы жөндеу жұмысына мен ақша үшін емес, өзімнің құштарлығым болғаннан кейін келдім. Дәл осындай даму тізбегін мен дұрыс деп санаймын. Басында сүйікті ісің - кейін сол істен келетін табысың. Егер менің сүйікті ісім қол шебері болғанда, алғашында барлық қыр- сырын оқып, біліп, тек содан кейін ғана бизнесті қалыптастырумен айналысушы едім.

	Алтын уақытыңды құр босқа өткізу – ақымақтық, әр минутыңды пайдалы нәрселермен толықтыру керек, олар көп болған сайын, адам да аяғын нық басады. Бұл білімдер әрқашан әр жағдайда қолдана алатын бағалы қорға айналады. Жас қызға шаштараз немесе маникюр курсын оқып алуына не кедергі? Бір үзім нанға ақша таба алатындай бұл - практикалық тәжірбие. Бұл білімдер мен тәжірбиелермен ещқашан аш қалмайсың. Экономика факультетінде оқи жүріп, есепші курсын, 1С бағдарламасын, бухутчетті оқып, практикалық білімді өмірде қолданып, ақша табуға болады.

	«Қалайтындар - мүмкіндіктер іздейді, қаламайтындар –себеп іздейді» деген сөз бар ғой. Бұл - шындық.





Бизнес-жоспар – керегі жоқ қағаз!




	Ертең не болатынын сұрама.

	Гораций



	Бірде маған бір қыз телефон соғып, өзіне бизнес- жоспар жасап беруімді өтінді. Жұмыс бастамай тұрып, бәрін қағазда көрсету – қалыптасқан тәжірибе. Бірақ менің түсінбейтінім: сіздің жұмыс бағытыңызға ешқандай қатысы жоқ адам қалай сапалы бизнес-жоспар жазады? Бұл құжатты керегінше ғаламтордан да жүктеп алуға болады ғой! Меніңше, қандай да бір шаруа тындырғың келсе, ең дұрыс жолы – оған жан-тәніңмен беріліп, ең аз дегенде жарты жыл істеп, тәжірибе жинап, ішкі сырына үңіліп, өтінінішті қалай алуды үйрену, мамандар іздеу, жарнама жасау, сату. «Шарашкин кеңсесіне» қарай бару – стратегиялық қате, қандайын ашқыңыз келсе, сондай жерге орналасуыңыз керек. Сонда ғана бизнес-жоспар – күту әрі шындық, екеуі бір суретке сыйып кетеді.

	Егер нарықты зерттеуге жарты жылыңды жібергің келмесе, тауарыңды тестен өткізуге болады. Жұмыс бастамас бұрын бұл өнімді қолыңда тұрмаса да сатып көру керек. Өз қызметімде мен ештемені аспаннан алмаймын, бұл мен апробациялаған техникам. Мен келесі кезектегі бизнесімді бастағанда тура осылай істедім: бірнеше данаға тапсырыс бердім, ұсынысымды ғаламторға орналастырдым. Тапсырыс үйіліп қалғанда, заттар жолда келе жатқанын және бір аптадан кейін болатынын айттым. Адамдар алдын ала ақшасын беріп, заттарды әкелдім. Жаңа науаша бастауға тиын ғана жұмсадым. Бұл техника «сатып жібер де, сатып ал» бағытында өнімді, ең арзан табатын ақша осында, бірақ мен не байқадым? Көптеген қатарластарым АЛЫП САТУҒА құмар. Олар өздерін ірі өндіріс немесе ауыл шаруашылық иесіндей, жер магнаттарындай сезінеді, бірақ САТУ дағдысы жоқ болса, бастаған ісің аяқсыз болады. Мысалға Қарағандыдағы кәмпит өндіретін фабриканы алайық. Үлкен зауыт, өте жақсы кәмпит, қаншама миллион доллар салынды, бірақ олар сата алмайды, соның нәтижесінде зауыт қиын кезеңдерді бастан кешіруде.

	Табысты кәсіпкердің жүру жолы қиын емес:

	1. Ашқың келетін жеке кәсіп айналасында тәжірибе жинақта;

	2. Саланы бастамас бұрын –тестіле;

	3. Сатып үйрен!





Отандық «OTAN» сағат бренді қалай құрылды




	Егер тағы істейтін жұмыс қалса, ештеңе істелмеді деп сана.

	Лукан



	Осы бизнес туралы ойлаған сәтте, қуанып, шабыттанып достарыма, таныстарыма айттым, күмәнданушылыққа, сенбеушілікке кезіктім, тіпті менің сөзімді ақылға қонымсыз деп сезіктенді. «Арман, қандай сағат?! Сен не айтып тұрсың?!» деді бәрі. Есіңізде болсын, мұндай сөздерді жиі еститін боласыздар, бірақ сіз революция орнату үшін, сананы және адамдардың қарым-қатынасын өзгерту үшін тусаңыз, онда өз идеяңыз үшін күресіңіз! Маған біреудің қолдағаны қажет емес еді, мен осы ісім оңға басатынын білдім! Шамамен жарты жылда белгілі сағат фабрикаларымен келіссөздер жүргіздім.

	Ағылшын тілін білмегендіктен, барлық хатты google translate бойынша жаздым. Осындай керемет аударманың арқасында әлеуетті серіктестерімнің жартысынан көбі мені түсінбеді. Мен қисынсыз хаттарды қаптатып жазумен болдым. Бұрын желілік маркетингпен айналысқанда, бізге былай үйрететін: «жоқ» дегенді көп жинасаң, кейін «иә» дегенге жетесің. Сондықтан шетелдің сағат өндірушілерінің менімен келіспеуіне қиналған жоқпын. Ақырында, менің эскизіммен сағат жасауға келісім берген фабриканы таптым. Таң қаларлығы сол, Майамидағы сағат компаниясының негізін қалаушылар бұрынғы қазақстандықтар болып шықты. Маған оңай жолмен, тапталған жолмен жүрген ұнамайды. Базарда көп және белгілі механизмі бар және соларды қолданып, оңай табысқа жетуге болатын бизнес мені шабыттандыра алмайды. Мен ойлы-қырлы жолы бар, басыңды ауыртып ойға салатын, маркетингті оқып-білетін, ешкім зерттеп көрмеген жаңа бір іспен айналысқанды қалаймын. Бұған менің сағат брендім тамаша мысал бола алады. Маған дейін осы сияқты істі ешкім істеп көрмеген. Бастапқыда мен эскиздерді өз бетіммен сыза беретінмін, сағат жасайтын материалдарды өзім таңдайтынмын. Кейін әрбір жаңа коллекцияны жасап шығаратын маман дизайнерлер алдым. Біздің алғаш тапсырыс – 100 дана сағат ыстық бауырсақтай тез өтіп кетті. Мен ойлағандай, адамдар осы сияқты ерекше нәрсені күткен екен, олар Қазақстан гербі бар сағат таққысы келген. Бұл олардың Отанына сүйіспеншілігін, шынайы берілгендігін көрсететуге мүмкіндік болды. Оған қоса, жасалуы мен материалы сапасы мен дайындаушының керемет шеберлігін көрсетеді. Cағат брендін жасауда біз табыс табуды ғана емес, қазақстандықтар арасында өз еліне деген мақтаныш, патриоттық сезім оятуды да көздедік. Бірақ осындай игі істе біз көптеген теріс ниетті адамдарды да кездестірдік. Бізді адамдардың патриоттық сезімді ойыншық қып жүр деп айыптады. Олардың ойынша, біз ешқандай отандық бренд емеспіз, бүкіл өнім шетелден жасап шығарылған және Қазақстанға ешқандай қатысы жоқ дейді.

	Халық билері мұндай өнімді тап қазір Қазақстанда жасап шығару ақылға сыймайтынын есепке алмайды, біз шетелдік сағат бауын қазақстандықпен алмастырдық, бірақ бағасы екі есеге таяу өсті. Тіпті атақты ресейлік алыптар өз сағаттары үшін швейцария механизмін алады, сондықтан таза қазақстандық сағат жасау туралы сөз қозғау ақымақтық әрі жөнсіз болар еді. Бір нәрсе қуантады. Бізді кінәлы деп пәле жауып жатқан шақта сағаттардың сатылуы геометриялық прогрессиямен өсуде. Ай сайын 130 мыңнан 1 миллион теңгеге дейін 100 сағаттан артық сатып отырмыз. Адамдарға біздің сағатымыз ұнайды. Біз үнемі сервисті жандандырып отырамыз, мысалы, заттарымызды терминал арқылы төлеу мүмкіндігін жасадық, бұрын тек банк картасы арқылы ғана болатын. Бұған қоса біз сервис орталықтарын аштық, біздің сағаттарда ақау болып қалған жағдайда курьер келіп, сағатты алып, жөндеп, оларға ыңғайлы уақытта әкеп береді. Біздің жобаның табыстылығын айтсақ, қытайлық бәсекелестер бізді қайталап жасап шығара бастады. Нарықта төмен сапамен «OTAN» сағатын жасауда. Қытай данышпандары біздің сағаттың көшірмелерін 5-10 мың теңгеге сатады. Сыртқы түрі мен техникалық жағдайы біздікімен ешқандай салыстыруға келмейді. Басында менің көңіл күйім түсіп еді, бірақ кейін түсіндім: міне, табыс, міне, атақ! Егер бізді қытайлар жасай бастаса, онда біздің өніміміздің көлемі мен нарықтағы қажеттілігі бар деген сөз. Сондықтан теңселе басып жүретін уақыт жоқ, тер төгіп, елдің сұранысына ие болып тұрған ОТАНДЫҚ БРЕНД САҒАТТАРДЫ беруіміз керек!





	Кеңес көбісіне ұнай бермейді, бірақ ең қажет ететіндер оны аса жақтырмайды.

	Честерфилд Ф.





Әлеуметтік желімен сату құпияларым


	Жаңа өнім жарнамасын тарату үшін, буклеттер жасау үшін, жаңа жобалар ұсыну үшін, тауарларыңды қоятын орын табу үшін қаншама ақша керек. Тағы да тізсең кете береді, бірақ мәселе онда емес. Әлеуметтік желілердің дамуымен қымбат деген кәсіпорындар өзектілігін жоғалтты. Сіздерге шынымды айтайын, үй жағдайында өсімдіктің өсіп-өнуін және өнеркәсіп қондырғыларын жарнамалау компанияларына мен 0,1 тиын жұмсадым. Ол кезде тіпті сол өнімнің өзі әлі шығарылмаған, бірақ жарнама жүріп жатты. Алғаш әлеуметтік желіні өз өнімімді сату үшін пайдаланғанда, оның керемет күштілігін сезіндім. Үлкен масштабтағы жарнама кампаниясы үшін көп қаражатым жоқ, сондықтан жай өзіміздің гидропондық құрылғыларымызға байланысты қызметтерімізді жаза бастадым. Өз өнімін иесінен артық ешкім сата алмайды. Менің елмен бетпе-бет сөйлесуім, жобаға кәдімгідей берілгендігім және ашық мінезім өз пайдасын берді: қондырғыларымызға нақты тапсырыстар келе бастады және тұрақты жазылушыларымның жүрегінде, сіздердің жүректеріңізде сенім ұялаттым деп ойлаймын. Және осы сенімділікті нақты әрекеттеріммен күнде толықтырамын, қазір тіпті қалпына түсті. Сіздердің маған сенім артатындарыңыз соншалықты – мен жасап шығарғаным үшін-ақ сатып алуға дайын тұрасыздар. Осы сенімділіктің мен үшін қымбат екеніне сеніңіздер, мен оны ешқандай ақшаға айырбастамаймын.

	Сіздердің алдарыңызда мен ақшаның соңында жүрген кәсіпкер емес, өз міндеттеріме қарай асыққан, маңайын жақсартқысы келетін және сол үшін нақты қадам жасауды қолға алған жаңашыл кәсіпкер ретінде танылдым. Үй жағдайында өсімдіктің өсіп-өнуі мен азық, көкөніс дайындайтын өнеркәсіп қондырғыларына қатысты сіздермен ашық әңгімелесе отырып, біздің қарым-қатынасымыз жаңа бір деңгейге жетті. Сенім градусының көтерілгені сонша – СІЗДЕР маған енді өздеріңізге де арналған менің өнімімнің қалыптасуына үлес қосып, қалай жақсарту керектігін айтып ақыл-кеңес бере бастадыңыздар! Кейінгі кездерде мен байқаған бұл құбылыс керемет! Маған мейрамхана иегерлері азық, көкөніс дайындайтын өнеркәсіп қондырғыларына қатысты ұсыныс айтып жаза бастады. Біз бұл сұрақты қарастырған жоқпыз. Мейрамханаларға дайын көкөністерімізді сатамыз ба деп отырмыз. Бірақ осындай ұсыныс бізге ой салды, біз бизнес-модельге басқа қырынан қарай бастадық. Қазір енді қондырғының іште орналасуын жасап бітіреміз, өйткені көпшілігі осы қондырғыны тура залдың ортасына қойғысы келеді. Бизнесте біздің ойымызға әсер еткен мұндай мысалдар жеткілікті. Бұлай болатын себебі, менің маңайымда ниеті түзу адамдар жиналған, мен мұндай аудитория жасауға көп уақытымды жібердім және менде осындай адамдар болғанына шүкіршілік етемін. Өйткені сіздер арқылы біздің өнімдеріміз сатылып қана қоймай, жақсара түсуде, түрленіп дамуда. Біз сіздердің әрбір ұсыныстарыңызды тыңдап, талдаудан өткіземіз.





Үйленген адам кеңесі: өмірлік жар табу




	Сую-басқа адам бақытынан өз бақытыңды табу.

	Лейбниц Г.



	Келіңіздерші, бір мезгіл бизнестен кетіп, қарым- қатынас жайлы сөйлесейікші. Кейінгі кезде адамдардың бір-біріне көңілі қалуы жиілеп бара жатқанына куә болып жүрмін. Қыздар жігіттерінен, жігіттер қыздарынан түңіліп, серіктестер бір-бірін түсінбей қалып, ерлі-зайыптылар айрылысып жатады. Бұлай болу себебі не? Себебі көп, бірақ ең басты себептердің бірі – екі жақтың бір-бірінен не күтетіндігінде. Адамдар керемет жағдайларды күтеді, идеал жасап алады, кейін сырты бүтін, іші түтін болып шыққанда өкініштен өзегі өртенеді. Мен кісіні сөзіне қарай емес, ісіне қарай бағалау керектігін жақтаушымын. Жаңа серіктеспен кездескенде мен оның сөзіне аса мән бермеймін, мен үшін маңыздысы – осы уақытқа дейін не бітіргенін түсіну, бэкграунд көру. Мен ұсақ-түйекке де мән беремін, мысалы, мен үшін кездесуге кешігіп келу – жұмысқа деген қарым-қатынасты білдіреді. Егер еркектер мен әйелдер туралы айтатын болсақ, қыздардың ойын мүлдем түсінбеймін: олар өмірлік жарын сыртқы өлшемдеріне қарап таңдайды. Неге беті жылтырағандарды ойлап есің кетеді? Сендер қалай оның бет сұлулығы бірігіп өмір сүрулеріңе көмектеседі деп ойлайсыңдар? Шынымды айтсам, мен тым сұлу адамдардан қорқақтаймын, бәрібір, еркек пе, әйел ме, олар нарциссизмге бейім. Олар өзінен басқаны сүюге қабілетсіз. Өз денесіне табыну, менің ойымша, әлеуметтік ортаға бейімделуге, не керек, оған қалай жету керектігін білуге қарағанда маңыздырақ. Қыздар бай отбасыдан шыққан жігіттерге құштар-ақ, ата-анасының әмиянының көлемінен гөрі жігіттің ақылы мен өршілдігі маңызды екені көпшілігінің қаперіне кірмейді. Ақшаның таусылатын кезі болады, егер жас жігіт ақыл-парасатпен жарқырамаса, оған туғаннан бұйырған байлықты ұстап тұруы, еселеп көбейтуі екіталай.

	Өмірлік жарыңды іздеу барысында, меніңше, бірнеше сүзгіден өту керек:

	1. Ол адамның басқалармен қарым-қатынасы қалай екеніне мән беру керек, бұл – тәрбие мен адамгершілік мәселесіндегі маңызды көрсеткіш;

	2. Өмірде ол өз орнын тапты ма, кім болғысы келеді, міне, осы маңызды. Егер 30-дарда болып, осы сұрақтар маңайында анық айта алмаса, алдағы неше жылда айқындала қоймас;

	3. Оның айтқан сөздеріне емес, тындырған істеріне, жетістіктеріне қарау керек.

	Егер адамның дұрыс ойлайтын басы болса, өз сөзіне жауап бере алса, сол үшін жауапкершілікті мойнымен көтерсе, өзінен-өзі үй де, көлік те бола береді. Себеі оның өмірлік ұстанымы дұрыс. Мен тіпті адамға ең маңызды ерекше қабілеттер емес, әуел баста қалыптасқан тәрбие, біздің өмірімізді жасайтын қалыптасқан мінез дер едім.



	Махабатта жан-жақтылықты іздеу- әлсіздік белгісі.

	Бальзак О.





Ерте үйлену - атпен жүру!


	Өмірдің өз заңдары бар, заңға бағынбау да бар. Маған оң әсерін тигізген заңдарды басқалар да солай қолданады деуге болмайды. Мен 19 жасымда үйлендім. Үйленер алдында жарты жыл бұрын ғана ағам: «Арман, отбасын құр, неғұрлым тезірек үйленсең, әйелің жұмыс істеуге ынтаңды арттырып, адал дос әрі көмекшің болады!» деп ақыл айтқан еді. Бұл сөздер менің санамда мықтап бекіді. Төрт айдан кейін мен бір қызды кезіктірдім, ал танысқаннан екі айдан кейін мен оған сөз салдым. Отбасы болғанымызға қазір бес жыл, егер бес балдық жүйемен өлшейтін болсақ, бізде бес балл. Бес жыл өткеннен кейін мен сенімді түрде айта аламын: мен дұрыс қадам жасадым. Жап-жас бозбала шағымда басқа адамның өміріне жауапкершілік алудан қорықпадым. Осының арқасында есейе түстім, өмірлік жарымды кездестіру, таңдау мақсатындағы қажет емес әрекеттерді, күмәндануды, реніштерді тастадым. Қазір кей қыздар мені мейлінше жаман прагматик деп есептер, бірақ жігіттер мені түсінеді. Кіммен қыдырсам екен деген сияқты ойлармен басымды қатырмаймын, романтик ақымақ боп өз уақытымды алмаймын. Менің бар ойым – ақша табу, ал менің жұбайым – мен үшін тыл, сүйеніш, ал ауыр жұмыс күнінен кейін әрбір еркек ондай әйелді армандайды. Мен өзіммен жасты жігіттерді байқап жүрмін: не қыз жүрегін жауларын білмей, не өз жұмысын жолға қоярын білмей екі ортада қиналып жүргені. Олар екі кеменің басын ұстаған суға кетеді деген күй кешіп жүр. Бір жағынан қызы көңіл бөлмейді деп ренжісе, бір жағынан үнемі ой үстінде қалықтап, өзін- өзі жия алмайды. Мен өмірімде осындай мәселеден құтылдым. Менің әйелім – өте түсінігі мол, ақылды адам, қай кезде артық сұрақ қоймаған дұрыс, қай кезде менің еркелеткім келіп тұрғанын сезеді. Қанша жерден уақытың болмаса да, қандай қиындықтар үйіліп жатса да, сен өзіңнің жақын адамыңда бәрі жақсы болғанын қалайсың. Өзіңнен гөрі сол үшін тырысасың, өз- өзіне қараса екен, шетелге шығып демалса екен, ұнайтын заттарын алса екен деп ойлайсың. Әйелің - ең күшті мотивация беруші, шабыт беруші. Басқа қыздардай талап етуші емес, оның ойы – ОРТАҚ ізгілік. Сіздерді қалай қарай бейімдеп жатқанымның сырын түсінген боларсыздар, бірақ таңдау, әрине, өз қолдарыңызда.





	Мақсатыңа жету үшін алдымен ілгері қозғалу керек.

	Бальзак О.





Қағазсыз ешкім емессің!


	Бұл пастулатты менің айналамдағылар өмір бойы маған айтып келуде. Ата-анам, туыстарым, достарымның айтуы бойынша: «Арман, диплом саған міндетті түрде қажет» дейді, бірақ бұл қағаз қалай менің жетістіктерім мен жұмысқа икемділігімді анықтай алады деген сұрақ мені жиі мазалайтын. Мен 4-5 жыл партада отырып, бір мамандық иегері атанып, бірақ басқа салада жұмысқа тұрған жүз шақты адамды білемін. Осындай адамдар дипломсыз таңдаған кәсіптерін дұрыс орындай алушы ма еді? Әрине, ол мүмкін жағдай, сонымен қатар қаншама қаржысын үнемдеп, уақытын тиімді пайдалануға мүмкіндіктері болады.

	Менің философиям жеңіл әрі түсінікті: университетте білім алудан өмір мектебі маңыздырақ. Себебі мысалдары анық, яғни түсінуге және есте сақтауға жеңіл. Ақырғы бес жылда әртүрлі тренингтарде айтылатын техниканы қолданудамын. Бір істі бастамас бұрын өзіме бір сұрақ қоямын: жасалатын іс-әрекетім мені қалаған мақсатыма әкеле ме? Егер жауабы теріс болса, бұл істі бастамаймын. Өз-өзімнен диплом маған не береді деп сұрағанда, ештеңе ала алмайтынымды түсіндім. Менде ешқашан мемлекеттік құрылымда жұмыс атқарып, мансаппен көтерілемін деген мақсат болған жоқ. Өзімді тек бизнесте көрдім, ал бұл салада ең маңыздысы университетте берілмейтін әрі тек жұмыс барысында ғана практикалық түрде иеленетін не қате кетіру арқылы машықтанатын тәжірибе мен дағдылар қажет. Жолдан жаңылған сайын болашақта табысты болатынымды білемін, сондықтан әр жеңілісімді келесі мақсатыма жететін қадам деп білемін.

	Өзімді әр күн сайын дамытуға тырысамын. Алтын уақытымды білім алумен, іскерлік форумдарға қатысумен, шетелдік табысты компаниялардың тәжірибесімен танысу мақсатында шетелге шығумен өткіземін. Жақында Туркиядан оралдым, көптеген кәсіпорындарды аралап, жұмыс жасау үрдісімен танысып қайттым, бұл сапарда жарты миллиондай қаржы жұмсадым және оның орнына алған білімім мен тәжірибенің арқасында одан бірнеше есе қайтарымы болатынына сенімдімін.

	Өз уақытым мен қаражатымды өзіме шынымен де жеткіліксіз мөлшердегі машықтарға жұмсаймын. Бір университет бұндай мүмкіндік бере алмайды, себебі сіздер қажетті ақпаратпен қоса, пайдасыз мәлімет үшін де ақша төлейсіз. Мүмкін болашақта диплом алуға деген ынтам ашылып, дайын болармын, бірақ қазіргі таңда ондай қажеттілікті сезінбеймін. Еуропада білім алмай-ақ белгілі бір салада білімің бар екеніңді дәлелдеген жағдайда емтиханды тапсырып, диплом алу мүмкіндігіне ие болатын ерекше тәжірибе бар екенін естідім. Бұл өз уақытын бағалайтын адамдар үшін оптималды нұсқа. Бәлкім, 10 жылдан кейін осы қызметті қолданармын, ал қазір өз білімімді қажетті мағлұматтар мен пайдалы тәжірибемен толтырамын.



	Ана жүрегі тұңғиық, ең түбінде әрқашан кешірімділік жатады.

	Бальзак О.





Анаңа істеуге болмайтын 4 нәрсе


	(қалыптасқан, ер жеткен ұлының байқаулары)

	Әдетте бұндай мақалаларды психологтер не журналистер жазады. Мен не бірінші не екінші категорияға жатпаймын, бірақ мен анамның ұлымын. Бизнесте қанағат етерлік жетістіктерге жеткен, қоршаған ортамен жақсы тіл табыса білген ұлын табысты әрі бақытты жан деп айтуға болады. Сондықтан маған жақсы тәрбие берілген деп сеніммен айта аламын. Қазір белгілі өмірлік тәжірибеге ие болғаннан кейін менің қалыптасуым мен ұстанымдарымды айқын белгілеп, өз-өзіме деген сенімділігімді арттырып, маңызды істерде жауапкершілікті мойныма алуыма ат салысқан анамның ролі мен ақылды істерін қорытындылап, анализ жасаймын.

	Мамам - менің өмірімдегі ең маңызды адамдардың бірі. Мені әрқашан түсінетін, әр бастауымды қолдайтын анам болатын, мен не ойлап шығарсам да анамның маған кеңес айтып, бағыт-бағдар беретініне сенімді болатынмын. Мамам маған ешқашан ренішті сөздер айтқан жоқ. Көптеген аналар баласына ақылсыз не ештеңеге жарамсыз деген сияқты сөздерді айтып, балағаттайтынын жиі еститінмін. Бұл ауыр сөздер өсіп келе жатқан баланың ой-өрісіне таңба қалдырып, сенімсіз болып, шектеп, өзін-өзі кемсітуіне әкеп соқтырады. Әрқашан тілалғыш бала болдым деп айта алмаймын, соған қарамастан анамды қанша ренжітіп алсам да, менің намысыма тиген жоқ. Қатты ашуы келген кезде ұрып алатын, бірақ оның өзінде үндемейтін. Ұлағатты ісі осы әрекеттері болды деп ойлаймын.

	Мамам менің жетістіктерге жететініме ешқашан күмәнмен қараған жоқ. Қандай идеямен келсем де, менің қолымнан бәрі келетініне сенімді бол деп айтатын. Анамның сенімдігі маған күш-жігер беріп, бастаған істерімді аяқтауға күш берді. Анамның арқасында қолымнан келмейді деп мүлдем ойлаған емеспін.

	Мамам мені ешқашан басқа балалармен салыстырған емес. «елдiн баласы» деген сөз тіркесі қазағымыздың ең сүйікті тақырыбы ғой. Менің достарымның аналары өз балаларының көзінше «Неге Алла тағала маған Арман сияқты ұл бермеді?» деп айтатын, бұл бала үшін өте ауыр сөздер. Ата-ана өз баласынан бас тартып, басқа баланы армандап отыр. Алла тағала сіздерге алмас беріп отыр, соны бедерлеудің орнына басқаның өңделген тасына қызығасыздар. Анамыз бізге әрдайым біздің ерекше екенімізді айтып, қолымыздан барлығы келетініне сеніммен қарайтын. Туған кезімізден бастап әлемді бағындырамыз деген 100 пайыздық сеніммен өстік, себебі бізді сол уақыттан бастап анамыз дұрыс жолға бағыттап, бағдарлаған.

	Мені әрқашан бақылауға алмай, таңдау құқығын берген. Мен қиын тәрбиеленетін балаларың бірі болдым, себебі үнемі төбелесіп, көше шиеленістеріне қатысып, милиция бөлмесіне түскен кездерім болды, соған қарамастан анам ешқашан мені қатал ұстаған жоқ. 7 күннің 4 күнінде достарымның үйінде түнеген кездерімде ата-анам қай досымда жүргенімді де білмейтін. Олар маған немқұрайлы қарамады, керісінше еркіндік берді және менің аяқ-қолым байлаулы болмағандықтан, өз істеген істеріме өзім жауапты екенімді түсіндім. Соның арқасында қиын жағдайларға тап болған кездері әке-шешеме ешқашан жүгінбедім, өз мәселелерімді өзім шештім. Ата- ана тарапынан сенімділік бала бойындағы жауапкершілікті арттырады.





Жалдамалы жұмыскердегі «Суырдың күні»




	Өз қабілетіңнен артық сенетін қолдаушы жоқ.

	Вовенарг Л.



	Бала тәрбиесінен кейін бәріміз зәру тақырып - кәсіпкер тәрбиесі тақырыбына өтуді ұсынамын. Жақында бір досыммен кездестім, екеуміз менің бұрынғы жалданбалы жұмыс атқарып жүрген кезімнен таныспыз. Досымды Ербол деп атайық. 2 сағаттық әңгімеміздің барысында Ербол өз өміріне шағым айтумен болды. Уақытының көп бөлігін алатын жұмысын балағаттады. Қиын міндеттерді жүктейтін бастығына ренішін айтты. Шығынын әзер жабатын еңбекақысының аздығын айтты.

	Мен Ерболдың өмірін елестетуге тырысып көрдім...

	Сағат таңғы 7, сағат қоңырауы шырылдап жатыр, бұл дыбысты қарғап-сілеп Ербол екі көзін уқалап әрең тұрды. Бүгінгі күні бір қызық болар деген үміт жоқ. Алдын ала не боларын, не істерін біледі.Кешкі 6-ға дейін бір күндік өмір сүріп, уақытын өткізіп, үйге асығады. Бірақ үйде не қызық бар? Жұмысбасты әйелі қызметінен үлгермей, кешкі асқа бірінші қабаттағы дүкеннен сатып алынған, дайын, жартылай фабрикатты дайындайды. Әртүрлі жобалармен жегілген оның жалғыз мақсаты балаларын тез тамақтандырып, үйді реттестіріп болған соң ұйқыға кету. Тек тамақтану үшін ғана бөлмелерінен шығатын балалары өз мекендеріне қайта кіріп, виртуалды өмірге енеді. Кешкі астан кейін Ербол өзінің сүйікті диванына жатып, теледидар қосады. Бәлкім, осы бір сәт үшін қызықсыз бір күні өткен шығар. Диван және теледидар - Ерболдың бір күнгі ең жағымды нәрсесі және дәл осы уақытты өзінің өмірі деп санайды. Ертең болатын күнді ойлағанда көңіл-күйі түседі, бірақ кешке басқа адамдардың өмірін тамашалап, осы диванда қайта жататынын ойлап өзін жұбатады. Ербол саяхатқа шығатын адамдардың, қызықты әрі пайдалы кездесулер ұйымдастыратын тұлғалардың, жеке бизнесін ашып, өз уақыты мен қаражатынбақылауға алған адамдардың өмірін көріп, бұл адамдар бақытты, олардың жолы болды деп ойлайды.

	Ерболдың ойына ол да осы адамдар секілді өмір сүре алатыны кіріп шықпайды. Әлемдегі көп адамдар секілді оның міндеті 40 жыл бойы күніне 8 сағаттан жұмыс жасау. Бұның бәрі тек бір арманға, өзінің емес, қоғам таңдаған арманға – 63 жасында зейнетке шығу мақсатында жасалады.

	Бірақ статиситика біз ойлағандай емес, әлемдегі 90 пайызға жуық адам зейнеткерлік жасқа жетпей қаза табады (әсіресе еркектер) немесе кедейшілік жағдайда өмір сүреді. Адамдардың 9% ғана ешкімнің көмегінсіз өзін-өзі орта деңгейде асырай алады. Тек 1% - лайықты қамтамасыздандырылған. Сіздердің ойларыңызша, тәуелділік пен кедейшіліктің шеңберінен шыға алған осы 10% халық кім деп ойлайсыздар? Бұл өз өмірлерінің билігін өз қолдарына ала білгендер. Өз мойындарына тек өздерінің ғана емес, басқалар үшін де жауапкершілікті алуға батылдығы жеткендер.

	Білесіздер ме, мен де бір уақыттарда Ербол секілді өмір сүрдім. Бірнеше жерде жұмыс атқарып, бірнеше компанияларды ауыстырдым. «Шығатын жері қайда» деп сұрадым өзімнен. Бір күні мектеп кезімді, сол кездегі бизнес жасап, өз-өзіме билік еткен және менің ісім маған ақша, уақыт, қанағаттанарлық сезім берген шағымды еске түсірдім.

	Көбісі бұл жолдарды оқып белгілі бір қаражатсыз бизнесті қалай бастаймын деген болса, жауабым кішкене философиялық тұрғыда болады: бір істі қатты қаласаңыз және бастайтын ісіңіздің мүмкін болатынына сеніміңіз болмаса ештеме шықпайды. Қалау – бірінші қадам. Белгілер мен мүмкіндіктерді көру – екінші қадам. Ғалам таңғаларлық жағдайға толы және тек ғажайыпқа сенетін адамдарға ғана ғажайып сыйлайды.



	Қажет етпейтін сыйлықтарды алма.

	Кант И.





Сізге инвестор керек екеніне сенімдісіз бе?


	Қазақстанда қаражатын қайда саларын білмей жүрген қалталы азаматтар өте көп және идеяны жүзеге асыруға тырысқан, бірақ бір тиыны жоқ жас кәсіпкерлер де аз емес. Осы екі топқа бірігуге не кедергі болуы мүмкін деген сұрақ туады?

	Бәрі біз ойлағандай оңай емес.

	Бұл нарықты зерттегеніме біраз болды, сонымен қатар инвесторлармен жұмыс жасаған тәжірибем де бар. Нәтижесінде қандай қорытындыға келдім? Бұл әріптестіктің дамымай қалуының ең негізгі проблемасы - серіктестердің екі түрлі болжамдары мен күтілген нәтижелері.

	Жас кәсіпкерлердің қалауы - бизнестеріне ақша салып, сол қаражатты толығымен қайтарғаннан кейін инвестордың бизнестен шығуы. Олар бұл жағдайда инвестор ешқандай пайда алмайтынын түсінбейді. Инвесторға пайызсыз несие беру тиімді емес, сондықтан ол қаражатын бизнеске салып, бизнеске араласпай ай сайын өз пайызын алып отырып, банкротқа ұшыраған жағдайда өз инвестициясын толық көлемде алып кету. Екі жақтың бұндай әріптестіктен күтетіндері әртүрлі...

	Негізі біздің қоғамға «инвестор» сөзі аса танымал емес. Бізде ешқандай жұмыс атқармай-ақ өз қаражатын еселегісі келетін қалталы «ағаларымыз» бар. Өз пайдаңыздың жартысындай көлемін беруге дайынсыз ба? Егер сіздің бизнесіңізге біреу ақша салса, дәл осылай болады. Кезінде біз инвестор іздеген кезде бізден компанияда үлесін немесе қаражат жағында елеулі өсімді сұрады. Амал болмағандықтан орасан пайызға келісуге тура келді. Бізге 10 млн теңге берді, 1 жылдан кейін 20 млн теңнге қайтардық. Кейбіреулер банктен кредит алған жеңіл болмайды ма? деп ойлауы мүмкін. Жоқ, жеңіл емес, егер сіз 25 жасқа толмасаңыз және атыңызда кепілге қоятын мүлігіңіз болмаса, кредит берілуі екі талай. Бір жарым жылдан кейін бізге компанияны жабуға тура келді.

	Егер қазір маған инвестор болуға ұсыныс жасаса, ең алдымен компанияның қаражат есебін қараймын, бизнес кем дегенде жарты жыл жұмыс жасап, оң бағытты динамиканы көрсетуі тиіс. Кәсіпорынның қаншалықты өміршеңдігін түсіну қажет, сата білу қабілеттері бар ма екенін білу қажет, себебі сізде керемет жоба болса, бірақ оны өткізе алмасаңыз бизнес тоқырауға кетеді. Егер фирма тез өссе, оған қаражат салу міндетті емес деген қате тұжырым, керісінше міндетті түрде ақша құйылуы керек. Мысалға менің сағат шығару фирмамды алсақ, бір жылда біздің пайда 1000% артты, осы динамикамен бізге жиі айналым қаражатының өсімі қажет, егер инвестор кіретін болса, зор дивидендтерге ие болып, біздің кіріс те ұлғаяды. Ал инвесторды күтемін бе? Жоқ! Компаниямның кірісін өз қаражатым есебімнен ұлғайтуды қалаймын, себебі бизнес ашқан кезімде өзіме жұмыс жасауды қаладым, ал инвесторды тартсам, қаражатыммен бөлісе бастаймын.





	Біз өле-өлгенше не жақсы, не жаман болмаймыз. Алла қалай жаратты, біз солай қаламыз!

	Омар Хайям





Менің жасқаншақтығым - менің басты қозғаушым!


	Шындығында, менде көптеген комплекс болды, дәл солар менің өмірімді өзгертуіме үлкен ықпал тигізді. Ешқашан шындықпен келіспей, әрдайым күресумен болдым.

	Бала кезімде барлық сыныптастарымның бір салада таланттары бар екенін аңғардым: біреуі әсем ән салса, біреуі әдемі суреттер салатын, ал кейбіреулері футболды өте тамаша ойнайтын. Мені ештеңі ерекшелендірмейді, мен – көпшіліктің бірімін деген ой жиі мазалайтын, қыздар маған көңіл аудармай, қатарластарым сөздерімді қалжыңмен қабылдайтын. Сондықтан барлығынан асып түсу мақсатында компьютерді меңгере бастадым. Менің қолымнан келді. Алдымен достарыма, мұғалімдерге, ал кейін мүлдем таным емес адамдарға компьютерлерін жөндеп, жақсы ақша таба бастадым, 11 сыныпта менің табысым ата-анамның еңбекақысынан асып түсті. Сонымен, 17 жасымда ең алғаш маңызды қорытынды жасадым: іскерлік пен тәжірибесіз өмір сүру мүмкін емес және өмірге деген жоспарың жоғарғы деңгейде болған сайын үйренетін дағдыларың көп болу қажет.

	Өсе келе комплекстерім көбейе бастады. Менен көбірек пайда табатын, табыстырақ адамдармен танысқан кезде іштей өзімді қоярға жер таппай қызғаныш сезімі оянып, өзімді дамымай қалған не қабілетсіз секілді сезінетінмін. Оларға ешқашан жамандық тілеген жоқпын, бірақ барлық параметр бойынша олардан асып түсуді қаладым. Көбісі осындай сезімде болатындарын жасыратынына кепіл беремін, бірақ мойындап, табысқа жеткендерді басып осыңыз, қиналған сәттеріңіздің орнына үлкен жеке марапатыңыз болады. Қызғаныш сезімі мені азапқа салды, күні-түні ұйықтамастан еңбек етуге итермеледі. Мен табыстырақ, қалталы әрі танымал болуды армандадым. Әр күнді нәтижемен аяқтау дағдысын әдетке айналдырмайынша басынан бәрі сәтті болды деп айта алмаймын. Бір күнді зая өткізбеуіміз керек. Мысалы, бүгіннің өзінде мен өніміме төлемақы жасау үшін терминалдарды қосып келдім. Енді қазақстандық сағатты сатып алуға ниет білдіргендердің барлығы терминал арқылы төлемдерін өткізуге мүмкіндіктері бар. Бұған қоса, рефералды сілтеме деген керемет құралды қолдандым, енді әр сатып алушыда достарына, таныстарына жібере алатын өзіндік сілтемелері бар, егер менің өнімімді осы сілтеме арқылы сатып алып жатса, сілтеме иесі сатылымнан пайыз алады.

	Егер әр күнімді нәтижемен аяқтамасам өзіме деген ренішім арта түседі. Әрекетпен шыңдалмаған амбициялар

	40 жасқа қарай орта жас кризисіне ұласады. Жарты өмірім өтті, ал комплекстерім мен амбицияларым қалды, ешқандай нәтижеге жеткен жоқпын деген өкініш болады.

	Өте үлкен белестерге жетуді армандаймын, сондықтан бір сәт өзіме әрекетсіз отыруға мүмкіндік бермеймін, пайдалы әрі керек затпен айналыспасам іштей қиналамын. Бұндай темпте өмір сүру оңай емес, бірақ басқаша өмір сүре алмаймын. Комплекстерім мен амбицияларым баяғыдан менің жалқаулығым мен әрекетсіздігімнен мықтырақ.





	Ешқашан қажет етпейтін дуние жасамаңыз.

	Бальзак О.





«Серіктес» дегеннің аяғымнан шалғаны


	Біз айырылмас 10 дос едік. Бизнесті бірге бастамайынша солай ойладық. Біздің кездесуімізге өте ірі инвестор, тәжірибелі кәсіпкер келгені жақсы есімде қалды. Бізге ойлана қарап: «Достар, ертең бір-біріңе наразы болмай, ренішсіз қарау үшін бизнесті бастамай тұрып қарым- қатынастарыңды реттеп, алдын ала келісімшарт жасасып, лауазымдық ұстанымдарыңды белгілеп алыңдар»- деді. Біз бір-бірімізге қарап, «ағаның» сөзіне іштей күлдік.

	Біздің арамызда түсінбеушілік жоқ, барлығы сеніммен құрылды, «бұл біз туралы емес» деген ойда болдық сол кезде. Кейін бір серіктесім мені кассаға негізгі емес, басқа түсімді әкеліп жүр деді, ал басқасы мені тапсырыс беріп, өз-өзіме қосымша ақша жасайды деп кінәлады. Мен үшін бұл таңсық нәрсе болды. Басқа серіктестердің де атына кінәлар тағылды. Тура бір жылдан кейін бизнесіміз жабылып, бәріміз «Қайдағы достық?» деген сезіммен қоштасып кеттік.

	Бизнестерін жаңадан ашып жатқан көптеген кәсіпкерлердің қателігі - олардың шыдамсыздығында. Біз алдын ала қорғанбай, киім-кешекті, қару-жарақты дайындамай, айқасқа аттанамыз. Қанымызда адреналин, драйв ойнап, рационалды сезіміміз бәсеңдейді. Ал бизнесті ашқанда уақыт үнемдеудің орнына, керісінше қиыншылықтар басталғанда алтын уақытымызды аямай жұмсаймыз.

	«Жағада келісіп алу» менің негізгі ұстанымыма айналды. Қазіргі серіктестеріммен жолым болды, үйренген тәжірибемнен осы серіктестеріме өз ұстанымымды қолдандым. Бизнесте дос болмау керек деген тұжырым бар, «тек бизнес, артық ештеңе емес» - осы сөздерді жиі естісек те мен келіспеймін. Әріптестеріммен бизнесті достық қарым-қатынассыз құруға болмайды деген тұжырымды ұстанамыз. Бөтен адаммен компанияның ақшаны шығындауға қатысты өзекті сұрақтарын жайбарақат талқылау мүмкін емес, тек досыңмен арам ойсыз пікір алмаса аласың.

	Серіктесіңмен іскерлік қатынас нағыз некемен пара пар. Өзіңіздің жұбайыңызбен сөзге келген кездері ұзақ уақыт сөйлеспей, бір-біріңізден алшақтап, жат адамдарға айналасыздар және бір уақытта қайтымсыз бір жерге кеп тірелесіздер. Бизнесте де дәл солай. Әрдайым диалог жүргізу маңызды, ал бір мәселе туындаған жағдайда үндемей не жасырып қалмау керек. Мен әріптесітеріммен жиі көлікпен саяхаттап отырамыз, аса маңызды мәселелерді шешу, арамызда реніш сақтамау және бір- бірімізден алшақтамау үшін үш сағат жеткілікті. Жанұя психологиясында бізге отбасы сағатын ұйымдастыруды үйретеді, бұл уақытта күйеуі мен әйелі ортақ тақырыптарды талқылап, ақпаратпен алмасады және бұндай сағаттар сирек болса, арасындағы түсінбеушілік те арта түседі.





Ашықтық – ұзақ серіктестік негізі




	Шығармашылығымыздың соңына жеткенде ғана, біз неден бастау керек екенін түсінеміз.

	Тургенев И.С.



	 «Біз төрт жақын достармыз және бірге компания аштық. Сізде осындай тәжірибеңіз болды, достармен жұмыс жасаған қалай екен?» деген хат алдым. Алдындағы тарауда серіктестік жайлы сөз қозғадым. Жолдастарыммен бірге жұмыс жасағаныммен бөлістім, екі жылға жетпей қарым-қатынасымыздың үзілгенін жаздым.

	Әріптестікте ең негізгі қателік- бизнесті бастамай тұрып келісіп алмау. Көбісі ауызша келіседі, біраз уақыт өткеннен кейін қалай келіскендерін ұмытып та қалады. Барлығын тиянақты жазған дұрыс. Қазіргі таңда әртүрлі үлгілік құжаттарда, құрылтай келісімшарттарында кім қанша қаражатқа ие болатыны, кім қандай жұмысқа жауапты болатыны, шығын қалай бақыланатыны туралы егжей-тегжейлі жазулы. Нақтырақ жазған сайын сіздің қорғанысыңыз күштірек болады. Бірақ бизнесті достар ашса көп жағдайларды талқылауға ыңғайсызданады. Қаражатты қалай бөлу не қай уақытта қаржыны айналымнан шығарып алу мүмкіндігін ашып айту қиындыққа түседі. Достық-әріптестік көбінесе: «Досым, түсін, солай болып қалды!» деген «жолдастық» түсініктеме негізінде қалыптасып, болашақта көп кедергі келтіреді. Осындай қарым-қатынас бизнесте бөгет жасайды, егер жауапкершілік болса, міндеттемелер де бар, бұл тек бизнес, жеке ештеңе болмауы тиіс. Эмоциялар мен қарым-қатынасты офистан тыс көрсетуге болады, бірақ іскерлік қатынаста бір мақсатта, бір механизмде қызмет атқаратын әріптес болу қажет.

	Тағы бір маңызды пункт – серіктестердің бір-бірімен жиі араласып отыруы. Айтылмай қалушылық не ойымен бөліспеушілік болмауы қажет, егер сіз бір нәрсеге күмандансаңыз дәл сол уақытта шешкен абзал, себебі біраз уақыт өткеннен кейін күманыңыз еселеніп, ара-қатынасты бұзып алу қаупі бар. Достарыммен серіктестік қатынаста болғанымда маған достарым сеніммен қарайтынына күманданбадым, бірақ кейін білгенімде көбісі бизнесті ашық әрі әділ жүргізетініме сенбепті. Мен өз жағымнан бағалап, дәлелдеуге тырыспадым. Бұл жерде менің қателігім де кетті. Атқарған ісімнің адал екенін білгендіктен чектерді, коммерциялық ұсыныстарды көрсетуге не қаржылық есепті беруге асықпадым. Өзіңнің ғана білгенің жеткіліксіз екен, міндетті түрде әріптестеріңе айтып, бөлісу қажет.

	Осы тәжірибеден үшінші пунктке келеміз, ол әрқашан айқындық, ашықтық таныту. Әр келісімді барлық құжаттармен растап, әріптесіңіз сұрамаса да, көрсету қажет. Кез-келген компаниямен жұмыс істеуге бел бусаңыз, әріптестеріңізге бұл ең мықты компания екенін дәлелдеңіз. Ешқашан жалғыз өзіңіз ең ұсақ мәселе болсын шешім қабылдамаңыз.

	Серіктестік – ерлі-зайыпты некесі секілді, ал бизнес – ортақ балаларыңыз. Әркімде баланы тәрбиелеуде өз қағидалары мен ұғымдары бар, бірақ нәтижеге жету үшін ортақ шешімге келу керек. Ол үшің ең керегі – өз серіктестігіңді өз ойлары мен түсінбеушіліктерімен жалғыз қалдырмай әрдайым пікір алмасу.





	Енді өмір сүрем дейтіндер нашар тұрады.

	Публий





Табысты қалайсыз ба? Онда шығынға дайын болыңыз


	Біздің тәуелсіздік алғанымызға 25 жыл, ал бизнес құруды одан да кеш бастады. Бізде мықты кәсіпкерлік фундамент жоқ, сонымен қатар нақты бизнес салада білім де жеткіліксіз. Байқап көру мен қателіктер әдістерімен үйренуге тырысып жатырмыз .

	Мен көптеген уақыт бойы бизнесті «сеземін» әдісімен жасадым. Егер бір нәтиже шығатынын сезсем, сол жерде кірісіп кететінмін. Салдарын есепке алмай, жүріс-тұрысыма анализ жасамадым. Әрқашан ақшамен жұмыс істей аламын деген ойда болдым. Ал шынына келгенде бұл істе шорқақ екенмін. Бар білерім – пайда мен жұмсалған ақшаны санау. Ал «бюджеттендіру» деген түсінікпен мүлдем таныс болған жоқпын. Дұрыс қаржылық модель бойынша қаржыгерлер әкімшілік шығынға жыл сайын 5- 10% салады. Егер компания айналымы өссе, сәйкесінше әкімшілік шығын да ұлғаяды. Біз жаңадан келген кәсіпкерлер ретінде бизнесті құрып жатырмыз деген ой нәтижесінде қаржы сұрақтарын шешіп, өз ісінің маманы бола алатын кәсіпқой маманды іздей бастадық. Қаржы заңдарын білу – ол қажеттілік: шығысты жоспарлау, қаржыны айналымнан қашан шығару керектігін, пайданы қалай жоспарлау керектігін білу. Компанияның қаржылық моделін елестетпей бизнесті дамыту өте қиын. Үлкен көлемді тауарды сатып алу үшін алдын-ала қаржылық моделге енуі қажет және ондағы параметрлер автоматты түрде ауысады.

	Интернет маркетинг деген тағы бір бағытты алсақ, біз көптеген кәсіпкерлер секілді кәсіби түрде қарастырмаймыз. Жарнамаға көп қаражат жұмсаймыз, бірақ көбінесе олар бос шығындар, себебі жарнама кампаниялары жүйелі түрде қарастырылмайды. Егер сіз велосипед ойлап тапқыңыз келмесе, бұл бағытты тәжірибесі мол кәсіпқой мамандарға аутсорсингке берген дұрыс. Көп қаражатты тиімді пайдаланбағандықтан, бұл функцияны білікті мамандарға табыстадым және қаражат тиімді жұмсалып, «баға=сапа» өнімдерін ала бастағанымды өз тәжірибемнен білемін.

	Бизнес ұлғайған сайын команияның дамуы үшін салалық мамандарды тартқан дұрыс. Басшы бар саланы жетік меңгеруі мүмкін емес, мысалы мен бес жыл уақытымды МБА-ға арнағым келмейді. Белгілі бір деңгейге келгенде, батылдықты қолға алып, жұмысты жемісті істеу үшін керекті адамдарды негізгі позицияларға қою қажет. Бизнесменнің негізгі міндеті жұмысты атқару емес, компанияны стратегиялық дамыту мен еңбекті ұйымдастыру.





Басыңдағы шектеулерді жой




	Адам - құмар жан. Оған Жақсы аз, ең кереметін бер.

	Лэм Ч.



	Менен барлығына қалай үлгеріп, әрі қалай сапалы жасайтынымды сұрайды. 30 жасқа жетпей бір уақытта бірнеше бизнесті қалай алып жүрмін? Осындай нәтижеге қалай жетуге болады?

	Мен оларға бірнеше рет айттым, неге екенін білмеймін ең негізгі сөздерімді әрдайым қалдырып кетеді.

	Бұл тарауды осы адамдарға арнаймын.

	Олардың назарын негізгі мәселелерді түсінуіне бағыттаймын.

	Маған дамуыма мүмкіндік беретін НАҚТЫ ОСЫ НҮКТЕНІҢ қашан болғаны және түсінгенім нақты есімде жоқ. БҰЛ әркімде туғанынан бастап бар. Кейбіреулері БҰНЫ сақтап, өмір бойы алып жүреді, ал қалғаны маңыздылығын елемей, қоғам сынына ұшырап, жоғалтып алады. Сізде БҰНЫҢ болғанына күманданбаңыз. БҰЛ болмаса, тіпті өмірге келмеуші едіңіз. Не сөйлей, не жүре алмаушы едіңіз.

	Қытай тренерлері БҰНЫҢ маңызды екенін түсініп, БҰНЫ жоғалтпай тұрғанда, 3 жасынан жеңіл атлетикаға қабылдайды. БҰЛ не болды екен деп болжап отырған шығарсыздар, БҰЛ – БАРЛЫҒЫ МҮМКІН деген білім! Денесімен адам айтқысыз нәрселерді жасап, балалар бұл мүмкін емес деп ойламайды. Жүре бастаған кезде бала құлай сала қайта тұрып, алдында 200 рет құласа да, бір сәт болса да жүру мүмкін емес деген ой келмейді.

	Менде бұл қасиет әрдайм болды және болады. Егер бірдеме істеуге бел бусам, оның мүмкін болатынына сенімді боламын, егер жүзеге аспай жатса, бұл мүмкінсіздіктен емес, нәтижеге жету мақсатында басқа құралдар қолданбауым себебінен деп түсінемін.

	Көптеген адамдарда шектеулер мен бастарындағы «мүмкін еместіктер» тым көп, олар құрдымға апаратын шығуы екіталай рельстерге апарады. Егер, шынымен, өз бизнесіңді ашуды қаласаң, талпыныспен қамдан және жалданбалы жұмыскерлерге қарағанда екі есе жұмыс жасауға дайын бол, әрдайым даму туралы ойлап, басыңнан «мүмкін емес» деген сөзді жою қажет.

	Егер математикада есеп болса, оған әрқашан жауабы табылады. Өмірде де дәл солай. Осы қасиетті өз бойыңда әрдайым ұштай беру керек – проблемаларды емес, оны шешетін жолдарын көру қажет.





Елбасына сағат сыйлау деген қалай екен?!




	Жете алатынымнан да көп сұрайтыным үшін Аллаға шукіршілік.

	Микеланджело



	Бұл кәдімгі күн болатын. Мен әдеттегідей күнделікті мәселелерді шешумен айналысып отырдым, бір кезде телефон шылдырлады. Желіде Ақ Орда.

	-Арман, сіз тәуелсіздікпен құрдассыз ғой, сіз 25 жастасыз ба?

	-Иә, дәл солай.

	-Сіз қазіргі таңда кәсіпкерсіз және сізде 4 бизнесіңіз бар ма?

	- Иә...

	-Жақсы, сіз мемлекетіміздің президенті Нұрсұлтан

	Назарбаевпен кездесетін үміткерлер тізіміндесіз. Ешқайда кетіп қалмаңыз, әрқашан байланыста болып, Астанаға тезарада ұшып келуге дайын отырыңыз.

	Менің өмірімде болатын барлық жағдай ойларым мен армандарымның орындалуы не жер жүзінің ықыластылығы емес, бұл Алла тағаланың әмірі. Бұған 100 пайыз сенімдімін. Жоғарғы деңгейде мені байқап, елбасымен кездесуге шақырылуым қажет болды. Қарапайым қарағандылық отбасынан шыққан бала 10 жыл бұрын президентімізге сағат сыйлайды деп армандап па еді? 10 жыл бұрын мұндай арман болған жоқ, бірақ 1 жыл бұрын осындай батыл ойлар санамда болды.

	Біз «Президент» деген сағатты 2016 жылы шығардық, клиенттерге сату барысында: «Бұл сағат жақынарада президенттің қолында болады» дедік. Біз бұл ойдың жүзеге асатынына сенбедік, тек жарнама ретінде қолдандық. Бірақ керемет мәтел бар емес пе, «Кемеңді қалай атасаң, солай жүзеді» деген, сондықтан бұл коллекцияны «Президент» деп атау өте дұрыс шешім болды.

	Президенттің қолына сағат таққаным жайлы оқиға өте ерекше әрі сенгісіз және сенбейтіндер де көп. Кейбіреулер маған бұл кездесуге қатысуыма біреулер көмектесті десе, кейбіреулері сол жерде болуым үшін ақша төледі дейді. Бұл сөздердің шындыққа жанаспайтыны соншалық, осыны айтқан адамдардың түріне қарап күлкім келеді.

	Сол күні қатты қобалжыдым, адреналин тымкөтеріңкі еді. Сыйлығымды шын жүрегіммен, жастарға жасалған мүмкіндіктер үшін аса құрметпен табыстадым. Көбісі мені бұл жағымпаздану деп айыптайды, білесіздер ме маған бәрібір! Президентке айтылған сөздерім жүрегімнен шықты. Менің жетістігім – оның еңбегінің нәтижесі деп білемін. Себебі президенттің дұрыс саясаты мен білгір басшылығы арқасында бизнесті дамытып, мемлекет игілігі үшін қызмет жасап, жұмыс орнымен қамтамасыз ете аламын.

	Бұл жарқын сәттен кейін құттықтаулармен қатар әртүрлі сындар келіп түсті, көреалмаушылар менің сыйлығым пара деп, мемлекет қызметкерлеріне қандай болмасын сый беруге тыйым салынады деді. Мен ерінбей бұл мәселені зерттедім. Саяси шараларда қызметкерлер алдында табысталатын сыйлықтар ешқандай пара емес, ол бірінші президент музейіне беріледі. Сондықтан көңілдеріңіз жайлансын, бәрі заң түрінде.

	Президентке сый 2016 жылдың ең жарқын оқиғасы болды, осының арқасында біздің компанияны барлық Қазақстан біліп, дамуына үлкен үлес қосты. Сонымен қатар мені отандық өндірісте шығарылмаған сағатты сыйлады деп те айыптайды, бірақ Мәскеу де бір күнде құрылған жоқ қой. Сағат зауыттарын салатын инвестицияны иемденбеймін, бірақ сатылымның көбеюі есебінен дами береміз және кім біледі, мүмкін бұл салада алғаш болып, сағат өндірісін отандық нарықта қолға алармыз. Енді мүмкін емес ештеңе жоқ екеніне көзім жетті және Алла тағала қаласа, осыны да істерміз.



	Ең күлкілі қателік-бәріне ұнауға тырысу.

	Гете И.





Бетбақтық – кәсіпкерге қажет қасиет


	«Сыпайы бол, дөрекі сөйлеме, батыл болма, өжет болма» - кішкентай кезімізден ата-анамыз бізге осылай үйретті, бірақ мен ешқашан тілалғыш бала болмадым және маған бұл мінезіммен жолым болғанын қазір түсіндім.

	Егер кәсіпкер сыпайы әрі тым өнегелі болса, жетістікке ұзағырақ әрі қиын жетеді. Мен бұндай қасиеттерден аулақпын. Өзіме керек адамдардан қалмайтын, кейде тым жалықтырғыш боламын. Егер ол табысты кәсіпкер әрі одан үйренетінім көп болса, кездесуімізді сұрап, сыйлық беріп, әлеуметтік желілерге жазамын. Мысалы маған Ракишевті көшеде кезіктіріп қалсам оған жақындап, визиткамды табыстап, немен айналысатынымды айтып беру ұят емес. Бұны қандай мақсатпен жасаймын? Білмеймін. Менде нақты жоспар жоқ, белгілі бизнесменмен танысып не кездескен кезде өзіме мүмкіншіліктер ашып, соларды қолданамын. Кейін кездесу барысында менің негізгі міндетім сұхбаттасушымды қызықтыру боп табылады. Мен оған жалығуға мүмкіншілік бермеуім қажет. Сол кезде менің

	«сатушы» қабілетім қосылып, клиенттің сұранысын біліп алып, өзімді қымбаттырақ сатып әрі жақсы жақтан көрсете білуім керек. Әңгімелесушіме маңызды сұрақта өзімді эксперт ретінде көрсетіп, алдында тек өжет адам емес, сонымен қатар басы бар бала екенімді аңғарта алу міндетім.

	Инновациялық даму вице-президентімен кездескеніме көп болған жоқ. Бұл кездесуге қалай қол жеткіздім? Замануи әлемде әлеуметтік желілер ғажап нәрселер жасайды. Оны әлеуметтік желіде тауып алып, министрлік қызметін сынға алып, сосын кішкене позитив қосып, өзіме назар аударттым. Сектордың дамуына конструктивті ұсыныс беруім үшін өзі кездесуге шақырды. Бұл адамның менің бизнесіме қандай пайда әкелетінін білмеймін, бірақ әріқарай дамуыма септігін тигізетін жағдайдан бас тартпаймын.

	Өжеттілік пен келісе білу – бір-бірімен жақын жүреді. Ірі зауыттар мен фабрикаларға барғанымда адамдарға менімен серіктес болу өте маңызды екеніне сендіруім керек. Оларға перспективаны көрсетіп, нарық мүмкіншіліктерін, сату деңгейін айтып, арасында өз тәжірибем мен айналысып жатқан жобаларымен бөлісемін. Сіз сұхбаттасушыңызды қандай мәселе қызықтыратынын білмейсіз, сондықтан тиімді тұстардың барлығын айту аса маңызды және біреуімен сіздің сұхбаттасушыңызды баулап алатыныңызға сенімді болыңыз.

	Келісе білу қабілетімен ешкім туылмайды. Ол бірнеше сәтсіздікке ұшыраған не тиімсіз келісімдерден кейінгі тәжірибеден, қай кезде өжеттілік танытып, қысымға алу не аяғын аңдап басып, екінші жақ шарттарымен келісу керектігін түсінгеннен кейін пайда болады.



	Бәрін бір уақытта істеуге ұмтылу ештеңе істемеумен бірдей.

	Лихтенберг Г.





Біздің жеделдетуімізде маңыздылық жоқ


	Тағы бір маңызды мәселе: жоғарыға көтерілу үшін жоқшылықта болып көру керек, сол кезде 6 шаршы метр ас үйі бар 1 бөлмелі пәтерде тұрғың келмей, автобуста жүруді қаламай, нашар тамақтанғың келмейтінін түсінесің. Адам шаршаған кезде 2 шешім бар: өмір бойы депрессияда болып, қайта шыдау не өз-өзіңе жауапкершілік алып, өз ісіңді бастау.

	Көбісі бірінші нұсқаны таңдайды және әбзелі бар атқа ұқсас болып, жан-жағына қарауға қорқады, себебі қоршаған орта олардың көңілінен шықпайды, болашаққа көз салмай тек шұғыл шаруаларды шешеді.

	Өмірде өз орныңды білу үшін бір сәт тоқтап, жан- жағыңа көз салу қажет. Өзіңді бес жылдан кейін қайда болатыныңды елестетіп, сол арманыңа орындалу үшін қазір қандай қадамдар жасау керектігін алдын ала ойластыру керек. Әбігерлік көбінесе ойлағандарыңнан алшақтатады, менімен де сол жағдай болып тұрады. Сондықтан күнделігімде шұғыл шаруалар тізімін қысқартуды ережеге айналдырдым, бұл жұмысты қызметкерлеріме бөліп беремін. Егер жедел жұмыстарды ғана шешсек, айналамыз өзгермейді, бір бөлмеде тұруды жалғастыра береміз, сынбайынша ескі көлікте жүре береміз.

	Шұғыл шаруа дегеніміз – өз біліміңе инвестициялау, өз-өзіңді дамыту, пікірлестеріңмен араласу, табысты адамдармен қатынас жасау, жаңа идеяларды іздеу және, маңыздысы, оны жүзеге асыру. Көп айта беруге болады, бірақ алдыңызда шынымен маңызды іс болғанда түсінесіз.

	Бұл істердің барлығында өмірдің мәні мен болашағы бар, ал қазір тезарада кесені жуып тастау маңыздылығында – мән жоқ.



	Үлкен қиындықтарсыз ешқашан үлкен жұмыстар болмайды.

	Вольтер





Ғылым және бизнес


	Егер мен туралы ойларыңыз жинақталып, нақтыланған болса, онда оңай әрі үйреншікті жолды іздемейтінімді түсінген боларсыздар. Қазақстандық нарықта ешкіммен жасалмаған жаңа жоба бастар алдында жүрегім тез соғып, дем алысым жиілейді. Осындай жаңа өнімдерді іздеу барысында бірнеше жыл бұрын беймәлім ғылыми ізденістерге жол ашылды. Ол жерде басқа қарқын, басқа көзқарас және басқа табыс табу жолдары бар. Ғалымдармен тіл табысқан соң түсінгенім: мен үшін қиын әрі түсініксіз жағдайлар олар үшін оңай әрі жеңіл және керісінше. Олар жаңа өнімді қалай шығаруды білсе, онымен кейін не істерлерін білмейді, ал мен үшін ойлап табу мен сынақтар жүргізу қиындық туғызса, бірақ сату жағынан мықтымын.

	Нәтижесі белгілі болып тұрған сияқты, келісесіздер ме? Бірігіп нарықты жаулап алу керек.

	Осылай гидропонды құрылғылар идеясы пайда болды. Тек бір жобамен шектеліп қалу ақылсыздық болушы еді, сондықтан мемлекеттің ғылыми әлеуетін зерттеуді бастадым. Ғалымдармен араласқан сайын, шындықтан, өмірден алшақ екендерін түсіндім. Олар өз әлемімен өмір сүреді, көктен түскендей болады, өмір тек әйел және еркекке ғана бөлінетіндей көрінеді (қазақстандық ғалым Азамат Байтасовтың бұлттардың жыныс белгілері болжамы) және нарық сұранысын түсінбейді.

	Батыста бизнес пен ғылым бірлескен қалыпта жүреді. Лайықты ғылыми жасаулар тез арада коммерцияланады. Қазақстандық ғалымдарды сынау да дұрыс емес, себебі қозғалыстары заң деңгейінде бөгеледі. Отандық ЖОО аясында коммерциялық кәсіпорын ашуға тыйымсалынған, яғни, шығарылған өнімдерді сатуға олардың құқықтары жоқ.

	Қазақстанда талантты ғалымдар өте көп, олардың негізгі проблемалары – өз жобаларын шығаруға, сынап көруге және әрі қарай жылжуына қаражаттың болмауы. Тек санаулысы ғана инвесторларға жүгінеді, ал көбісі идеяларын ұрлап, нарыққа өз бетімен алып шығады деген ойдан қорқады. Қауіп әрқашан болады, оны азайту үшін бизнес-секторда сенімді адамды табу керек. Мен мемлекетіміздің ғылыми нарығын белсенді түрде зерттеп жүрмін, сондықтан көмек керек болса, маған жүгінулеріңізге болады. Менің айналамда ғылымды қажет ететін кәсіппен шұғылдануды қалайтын кәсіпкерлер бар. Әлемде бұл жоғары маржиналды болып табылады, бұндай өнімнің өзіндік құнын есептеп шығару қиынға соғады, ал адамдар үшін құндылығы кремет. Бірақ барлық кәсіпкерлер бұны түсіне бермейді, фантазияны керек етпейтін «алып- сату» екі сатылы сызбамен ғана жұмыс жасауды қалайды. Мен дайындаған Жаңа жасыл технологиялар жобасының негізіндегі кәсібімнің кіріс әкелуіне тек бір жыл ғана кетті деп айта аламын.

	Жақын арада тағы бір жоба жүзеге асады – сублиматор – өнімді қарқынды қатыру әдісімен ылғалдылықты вакуум арқылы тартып шығару құрылғысы . Бұл идеямен алғаш рет ғалымдарға келгенімде бұндай құрылғыны ойлап шығару ғалымдар үшін оңай жұмыс болатынына таң қалдым. Құрылғыны шығару үшін бірнеше жыл сынақтар жүргізу керек деп ойлағам, бірақ біз бірнеше айда ғана мақсатқа жеттік. Бірінші тәжірибені таңқурайға жасадық. Жидекті құрылғыға орнатып, қатырып, барлық ылғалдылығын тартып алдық, нәтижесінде пайда болған ұнтақты йогурттар мен шырындарға қосуға болады, барлық витаминдері сақталып қалады. Еуропада бұндай құрылғылар бес мың еуродан жоғары тұрады. Ірі зауыттар сублимация арқылы құрылғыны өте үлкен сомада сатып алады, ал біздің ғалымдар тура сондай құрылғыны сонша уақытта 3-4 есе арзанға жасай алады.

	Еліміздің ғылыми әлеуеті өте жоғары, ал оның дамуы үшін тек ғалымдар мен кәсіпкерлер бір-бірімен кездесіп, түсіністікке келуі ғана жеткілікті.





Тотықұс-кәсіпкер болмаңыздар




	Дайын істі ақымақ та түсінеді.

	Гомер



	Күнде мыңдаған кәсіпкерлер қандай саланы дамыту керек не оның ойдағыдай болатынын қайдан білуге болады деген сұрақтар қояды. Барлығы осы саланы таңдады, мен де олардан қалмауым керек деген принципті ұстанады. Барлығы киім тігумен айналысуда, яғни бұл сұранысқа ие, инстаграм ғажайып шаш бұйралайтын құралмен қолдануда, мен де сонымен айналысумен керек, таныстарымның кем дегенде екі-үшеуі ұялы телефон қосымшаларымен айналысуда, ертең-ақ оларды құру курсына барамын...

	Сізге бұл кәсіпкер - тотықұс синдромы таныс па? Ешқашан ондай кәсіпкерлерді түсінген емеспін. Бизнеспен айналысқаннан бері отандық нарықта жоқ, эксклюзив болатын идеяларды іздедім. Бұрын менде аңдаусыз пайда болатын. Мені басқалар айналысатын іс ешқашан қызықтырмайтын, керісінше ешкім істеп көрмеген істерді бастап, алғаш жол салушы болуға асықтым. Құзыретке ие болу не нарықпен танысу – «русская рулетка» деген ойын секілді, сәтті боларын не болмасын ешқашан болжап білмейсің. Егер маған бір идея ұнаса, оны тестілеймін, егер оңай сатылса, жақсы пікір білдірілсе,онда өнім табысты.

	Менің барлық қазіргі бизнестермде бәсекелес жоқ деуге болады. Мысал ретінде «Жасыл технологияны» алсақ, бұндай жобалар Шымкент пен Атырауда болды, бірақ ол грант есебінен құрылған, ірі шаруашылыққа арналған алып кәсіптер, олар жай халыққа, бірнеше ғана сиыры бар шаруаға арналмаған. Мен аз көлемде қолданысқа ие болатын, түгел кешенді не комплектілеуші қосымшаларды сатып алуға міндеттелмеген автоматтандырылған құрылғыларды жасадым. Бұл бизнестің гүлденуі бес жылдан кейін күтілуде, қазір тек бастамасы, ашылмаған гүл секілді.

	Кәсіпкерлердің тағы бір қателігі басымен қайта сатып алуға кету, мен бұл әдісті келешегі жоқ табыс табу деп атаймын. Сіз бастапқы капиталды жинау мақсатында осыдан бастасаңыз болады, бірақ он жыл бойы соның арқасында табыс табу мүмкін болуы екіталай. Сіз бұл бизнесті ұрпағыңызға қалдыра алмайсыз, себебі бұндай салалар өз өзектілігін тезарада жоғалтады. Белгілі бір табысты алып-сатудан жинаған соң ары қарай жылжыңыз. Шынымен үлкен қаражатты нарықта жоқ не аз мөлшерде ғана бар, инновациялы, эксклюзвті өніммен жасауға болады. Бірақ алтын бөлмеге жол ашқаннан кейін артыңыздан бәсекелестердің қаптауына дайын болыңыз. Менің сағаттарыммен сол сияқты үрдіс жүріп жатыр, біз бұл саланы аштық, артымызша қытайлық көшірмелер көбейіп кетті. Бізді баға жағынан демпингілеуде, біздің абыройымызға зиян келтіруде, бұнымен олар жақсы табыс таба алмайды әрі біздің де беделімізді түсіруде. Сондықтан кері тәжірибе салдарынан ең қызықты кезеңде бизнес құлдырамас үшін фундаменталды тірек қою қажеттілігін түсіндім. Бұрын авторлық құқықты қорғау деген сияқты нюанстарға көңіл бөлмесем, қазір бір нәрсе ойлап тапсам, алдымен патентті тіркеп, нарыққа шығамын.

	Өз санамды нарықта бар әрі танымал заттарды ойламауға дағдыландырдым, мен оларды мүлдем аңғармаймын. Бірнеше ғасырлар бойы сұраныс ұсынысты белгіледі, бірақ нарық талабын өзгертетін, кенеттен пайда болып тұтынушыны баулап алатын тауарларды шығаратын адамдар бар. dvd-плеер не Iphon-дар инновациялығы арқасындар барлық нарықты жаулап алды. Бұл аса маңызды міндеті бар, халықтың өмір сүру деңгейін жеңілдететін не жақсартатын тауарларға қатысты.

	Егер бір эксклюзивті ойлап тапсаңыз тұтынушыларға өз тумаларыңызды не бизнес-бастамаларыңызды жұмыс барысында көрсету үшін demo-үлгілерін беру маңызды. Мысалы көбісі менің тік жылыжайларымның маңыздылығы мен қажеттілігін түсінбейді, сондықтан барлық үрдісті қамтыған қадамды видеоролик түсірудеміз. Қалай егіп, баптаукеректігін,қайуақыттанкейіннәтижеболатындығын, барлық технологияның қалай жасалатындығын айқын көрсетеміз, басқа өндіруші компания болса идеяны ұрлап алуы мүмкін деген күдікпен бұндай әрекеттер жасауы екіталай. Ұрласа ұрлай берсін! Сата берсін! Өсіре берсін! Менің міндетім бұл құрылғыларды көпшілікке тарату, барлығы құлағдар болып, әр колхозшы бұның қаншалықты тиімді екенін түсінуі, ал мен бұл шығыстарды нақты менен сатып алуымен айналысамын, және солай жасалады, себебі мен ең тиімді бағаны ұсынамын. Бұған қалай қол жеткіземін? Себебі комплектілеуші өндірісінде мен алғаш боламын.





Бизнестегі достық




	Бақыт ешқашан адамды досын қажетсінбейтіндей аспандатпайды.

	Сенека



	Мен өте қарым-қатынасшыл әрі ашық адаммын, мектепте жанымда әрдайым көп адам болатын, уақыт өте келе барлығы жоғалып кетті. 19 жасымда достарды еске алушылық емес, ортақ қызығушылық біріктіретінін түсіндім, қазіргі таңдағы менің негізгі қызығушылығым – бизнес, көптеген адамдар менің қызығушылығымды бөліспегендіктен жоқ боп кетті, бірақ олардың орнына мен сияқты идеямен жанданған әрі бір бағытта ойымыз түйіскен басқа адамдар келді.

	Аса ұзақ өмір сүрмесем де, өзіме бір аксиоманы таңдадым: достарды бизнес-әріптес ретінде тарту стратегиялық тұрғыда дұрыс емес, ол идеямен жанданып тұрмаса, сені де өшіруі мүмкін.

	Керісінше әріптестерді досқа айналдыру тиімдірек әрі ұзақ мерзімді. Бизнесте пайда болған, сенің көзқарасыңды бөлісетін, егер өшіп бара жатсаң қайта жандандыратын әрі мотивация беретін адам нағыз досың. Сендерде бір бағыттағы қозғалыс векторы анықталған және өзара алмаса алатын, әркім өз саласында маман болатындар бизнесте таптырмас жолдас.

	Қазіргі таңда менің екі негізгі серіктесім бар – сағат компаниясында Айбек Есенов, гидропонды құрылғыда Диас Тастенбеков. Айбек сатумен айналысса, мен компанияның стратегиялық дамуымен айналысамын. Диас менің ортамда пайда болғанына көп болған жоқ, біздің серіктестігімізді бір әбзелде жүгіруге ұқсатамын, бір-біріміздің арқамызда тырысқанымыз ақталуда, оның орнына басқа «артқа тартқыш» адам болса, мені кейін шегеріп, алысқа кетпуші едік. Бизнес-әбзелде бірнеше мықты тұлғалар болған жағдайда компания кез-келген кедергіге төтеп бере алады.

	Өз адамдарымды бірнеше шақырымнан көре аламын, олар тек табыс үшін тырыспайды, оларға жобаның ұзақтылығы мен негізділігі маңызды, ал бұл – өнім сапасы, жұмыстағы жүйелілік пен өзіңді және өз ісіңді әрдайым дамыту. Менің адамдарым дамып жатқан тұлғалар, аздықпен қанағаттанбайды, мықтырақ, ақылдырақ, күштірек және ұйымшыл болуды қалайды, олар шыншыл әрі ойындағысын нақты, ашық айта біледі. Жан-жағыма өзіме ұқсас адамдарды тартуға тырысамын, себебі оларды түсіну оңай әрі тезірек болады. Достық пен серіктестік үшін әрдайым жұмыс жасау керек, жылдан-жылға байланыс күшейе беретін ғасырларға құратын отбасы секілді.





Үздіктердің нашары болған артық, бірақ ешқашан керісінше емес!




	Өзін басқалармен салыстырмаған, өзі туралы тым биік ойлайды.

	Квинтилиан



	Адам әлеуметтік жан, сондықтан ол қорашаған орта мен қоғамға тікелей тәуелді. Жақында америкалық ғалымдардың зерттеуі көрсеткендей, адамның интеллектісінің дамуында ген екінші орында тұрады, себебі бірінші орынға оның қай ортада туылып, тәрбиеленгені шығады. Сондықтан күштілердің арасында болуға деген ұмтылыс – өмірің мәнді болады деп үміттенуге жақсы себеп.

	Адам әрқашан өзін жақсартуға, алдыға жылжып, өз- өзімен жұмыс жасау үшін дүниеге келеді. Егер сіз қоғамда өзіңізді ең ақылдымын деп санасаңыз сізде деградация басталды деп біліңіз, сондықтан басқа ортаға ауысуға асығыңыз. Мысалы, сіз орта таптағы кәсіпкерсіз дерлік, ал сіздің достарыңыз – жалданбалы жұмыскерлер, әрине, сіз олардың арасында ең кереметсіз, бірақ олармен сізде ешқандай даму болмайды. Бұл қоғам сізді мүлтіксіз екенмін деп ойлауға итермелейді, нәтижесінде сізде бәрі дұрыс, ары қарай даму керек емес деген ой туады. Осындай жағдайда «қанағат» күйі қауіпті. Бірақ өзіңізді «ірілер» ортасына жіберсеңіз, өзіңізді қандай ұсақ әрі кішкентай қылып сезінесіз? Әріптестеріңнің әр жетістігі таныс, сондықтан ерінбей еңбек етіп, сондай нәтижелерге де жетесің.

	Негізі мен адам өмірін сатыға теңеймін, сіз астыңғы сатыларда өмір бойы отыруыңыз мүмкін немесе өзіңізге қарсы шығып, ең биік нүктесіне шығуға болады, биіктік пен жолыңыздағы аялдамаларды өзіңіз таңдауға құқылысыз. Ерекше үлгілі аттестат - адамның сыныптастарына қарағанда жоғарырақ сатыға шығуға деген ынтасы, қызыл диплом – сатылардан қарғып өтуі, өз бизнесің – тағы бірнеше сатыны артқа қалдыруың, осылай сатыдан сатыға өтіп адам өз шыңына жетеді. Сатыға шыққан сайын алдыда бағындыратыны әлі біраз бар екен деген түсінік келеді, ең қиыны бастапқы 5-10 сатыны жүгіріп өту, содан кейін темпіңді түзеп, демалуыңды қалпыңа келтіріп, оңайырақ, өз-өзіңе сенімдірек жүгіресің және ең бастысы – жүгірісіңнен ләззат аласың...





Көлемді кеңейтіңдер




	Күмәнданбайтын мақсаттарды жүзеге асыру оңайырақ.

	Дюма А.



	Неге компаниялардың көбісі ашыла салып, жартылай заңды кеңсе болып қала береді? Олар белгілі бір деңгейге дейін өсіп, әрі қарай дамымай қалады, яғни тесіп өте алмайтын төбеге кеп тіреледі. Егер фирма көптеген жылдар бойы орнында тұрса, бұл компания басшысының өз кедергісіне төтеп бере алмайтынын білдіреді.

	Кез-келген бизнесті масштабтауға болады. Бұны жай ғана жеңіл-желпі тамақ сатқан дәмханалар мысалынан көруге болады, кейбіреулері басшысының білікті әрекеттерінің арқасында миллиондаған адам таңдаған нағыз брендке айналады. Ең алғаш масштабталу туралы әртүрлі елдерді аралай бастаған кезде ойландым, өзіме:

	«Арман, неге бұл жерде сенің өнімің жоқ? Осы нарықта болуға саған не кедергі жасайды?» деп сұрақ қойдым. Менің өнімдерімнің басқа мемлекет сөрелерінде болуына айтарлықтай кедергі болған жоқ, тежеушілік факторлары тек басымда болды. Сол кезде өз мүмкіндіктерімді түсініп, дамуда нағыз квантты секіріс жасадым. Қанша адам уақытында өздеріне осы сұрақты қоймады деп бір сәт ойланыңыздаршы? Олар жылдар бойы өз-өздерімен болып, потенциалдарын көрсете алмай, қызығушылықтары өше берді.

	Масштабталу керек екенін білгеннен кейін ең маңыздысы алғашқы қадам жасау. Белгісіз елде бизнесті бастау қиынға соғуы ықтимал, бұл жерде әртүрлі форумдарда танысқан байланыстарың көмекке келеді.

	Сіздерге шетел форумдарында іскери танысулардың маңызды екенін айтып өткенмін. Егер шетелде серіктесің не белгілі бір қолдау болмаса, масштабталу мүмкін емес, сол сияқты екі жағалауда сүйеніш болмаса, көпір салу да мүмкін емес. Бір жазда сондай конференцияларға бару нәтижесінде менде мыңнан аса визиткалар жиналады. Карта иелерінің біреуін есімде болса, кейбіреулерін ұмытып қалуым мүмкін, соған қарамастан байланыс жасалған және нақты ұсыныспен нақты адамға оңай жүгіне аламын.

	Біздің масштабталу бойынша алғаш тәжірибеміз ресейлік нарықпен байланысты, біз ресей елтаңбасымен сағаттар шығара бастадық. Таныстарсыз «басқаның ауласына» ену өте қауіпті болар еді, барлығынан айырылу мүмкіндігі өте жоғары. Сондықтан нарықты, оның потенциалы мен клиенттерді жақсы білетін танысымызға сүйендік. Нәтижесінде көрші республикада сәтті сатылып жатқан сапалы тауарымыз бар.

	Он жыл бойы бизнеспен жүріп, бірақ өспейтін адамдарда дамуға деген ынта не талпыныс жоқ, бірақ бұндай жағдайда бизнес тұрып қалған сумен тең, ертелі- кеш бұзылып, уға айналады.

	Тағы бір маңызы мәселе – сіздің өніміңіз адамдардың сұранысына төзетінін, иілгіштігін не нарыққа бейімделгіштігін түсіну. Мен көптеген бизнестерді көрдім, алғаш қарағанда өте табысты, бірақ бейімделуінсіз жаңа ортаға шыққанда жойылады. Масштабталудың тағы бір қажеттілігі – нарық талабына сай икемделу.

	Масштабталудағы негізгі пункт – жүйелілік. Егер сіз кішігірім дүкеншенің қожайыны болсаңыз, өзіңіз сатып, нан пісіріп, орныңызды жинастыра аласыз, ал масштабталуды жоспарласаңыз барлық үрдісті қалыптастыру өте маңызды, сіз бір ай компанияда болмасаңыз да, компания сағат секілді жұмыс жасап тұру қажет. Сондықтан өз қызметкерлерімнің лауазымдық өкілеттілігін пункт бойынша жазуды әдетке айналдырдым және тек сол кезде ғана алаңдамауға болады, себебі компаниядан негізгі қызметкерлер қызметінен шыққан жағдайда да, компания табыс табуын жалғастыра береді.



	Адам бір жұмыстан демалып жатып, екінші жұмысты қолға алу үшін жаратылған.

	Франс А.





Сізге миллион табуға мүмкіндік беретін


	Бұл тарауды әрдайым «Қай бизнесті дамыту қажет?» деп сұрайтындарға арнаймын. Алдында жазғанымдай, бизнесті түйсікпен сезіну деңгейінде, яғни ішкі дауысымның нені бастап, неге көңіл бөлмеу керектігі деңгейінде жүргізетінімді айтып өттім. Өз миымды жаттықтырғаным сонша, 24 сағат бойы нарық қажеттілігін сараптап, бір бизнеске қарағанда сенсорлы дисплей ретінде ондағы барлық үдісті көре аламын. Мен қиялшылмын.

	Немен айналысатын білмейтіндерге айтарым, неге біздің нарыққа Uber, Indriver, Yandex taxi кіру себептерін аңғарыңыз. Неге бізде шетелдік қосымшалар дамуда? Бұл біздің кәсіпкерлердің көзін ашып, жан-жаққа қарауға деген құлшынысының болмауы. Менің ойымша, кәсіпкерлер 16 миллион халықпен бірге жүріп, алдыға қарай ұмтылмай, халыққа не қажет екенін білуге тырыспайды.

	Uber, Indriver, Yandex taxi оқиғасында көбісі бренд болғаннан кейін таңдайды, бірақ функционал бойынша, олардың қай жері артық? Біз дәл солар секілді не одан да артық дүние жасай алмаймыз ба? Мысалы таксистке салық төлеу секілді. Диспетчерлік қызмет көрсететін және транзакция жасайтын ұйым өз жұмысы үшін ғана пайыз алмай, әр таксист үшін 10 пайыз кіріс салығын төлей алады. Осылай кәдімгі көлік жүргізушісі өз ЖСН нөмерін беріп, келісімшартқа тұрып, салық төлеп, мемлекет алдында адал қызмет жасай алады.

	Қазақстандық нарық әлемдік брендке толы, бұл брендтерді өз өнімдеріңмен алмастырып, жаңашылдық енгізуге тырысыңыздар. Бұл бағытта ерекше мысалы ретінде Toidriver айтуға болады. Қосымшада әртүрлі мерекелерді ұйымдастыратын асабадан бастап, ыдыс-аяқ прокатымен аяқталатын көптеген қызмет көрсетушілер тізімі жиналған. Олардың қызметтеріне тапсырушы өз бағасын ұсынады, бағасы қанағаттанарлық болса, тапсырысты орындаушы сізбен тікелей байланысқа шығады. Уақыт пен ақшаңызды үнемдейсіз! Қосымшаны біздің менталитетке керемет үйлестірген.

	Маркетингтегі осал жері мен өнімнің сапасын көре білу – әр кәсіпкер үшін аса маңызды. Мысал ретінде отандық сұт өнімдерін алайық, естеріңізде болса, мен қарағанды тумасымын, жергілікті «ашытқы-сүт» өнімдерін өндірушілер маған жойылып бара жатқан динозавр секілді көрінеді, бұл өнімдер тәтті шығар, бірақ сырт қаптамасын көргенде көзіңе тура жас келердей. Бұл – өздері жасай алмайтындарға арналған, компанияларға сапалы әріәдемі қаптамаларды шығару - тұтас бір сала ғой. Қазіргі таңда фабрика, зауыттар дарынды емес қызметкерлермен бәрін өздері жасап шығаруда, бірақ олар қаптама шығаруды аутсорсингке берсе жақсырақ болушы еді, егер сондай қызметті ұсынатын кішігірім компаниялар өздері барып, ұсыныс жасаса, фабрика-зауыттар бұл шешімді қабылдап қоюшы да еді.

	Біздің нарық шетелдік тауарлар мен қызмет көрсетулерге тым толы, қалайша біреулер өз бисзнестерін сонша дамытып, бізге франшизасын сатады? Ал біз жергілікті деңгейде бір кәсіпорынды дамыта алмаймыз? Себебі біздің кәсіпкерлерде басынан өз дүкеншелерін алып супермаркеттерге айналдыру мақсаты болмайды, біз таяз ойлаймыз. Бұл ойды өзгерпейінше, басқаларға біздің табысты шетелге алып кетуіне жол береміз.





Жеке бренд құрылысы




	Көптеген жұмыстар жүзеге асқанға дейін өте қиын саналатын.

	Плиний



	Елімізде қанша адам бар, кімге теңескің келеді? Бес, жеті, он? Ойға бірнеше айқын тұлғалар келеді. Бірақ олар сіз ойлағаннан да көп. Тек менің айналамда ондаған, мүмкін жүздеген тұлғалар бар шығар. Олар -табысты, өмірлік дұрыс ұстанымдары қалыптасқан, елі үшін жанын беретін азаматтар. Бірақ бәрінде бір кемшілік бар. Олар тым қарапайым. Олардан өз жобалары туралы неге әлеуемттік желіге жазбайтыны туралы сұрағанда, олар бұның қажет емесін айтады. Табысты жастар өздерін жария етулерінің әлеуметтік маңызды жағдай екенін түсінбейді. Көз алдарыңызға қандай мысалдар келді? Стив Джобс, Ричард Брэнсон, Марк Цукерберг, Илон Маск… Олар біздің батырларымыз емес, олар басқа әлем тұлғалары. Оларға қазақстандықтардың теңесуі ақылға сыймайды әрі келешегі жоқ. Кумирлердің аздығы жастарға көп заттың мүмкін екендігін елестетуге мүмкіншілік бермейді.

	Бұл сұрақ мені екі жыл бұрын ойландырды. Дәл сол кезде өзімді мысалға келтіре отыра әлеуметтік желілерде жазуды бастадым. Егер мен сияқты Майқұдықтан шыққан, жыртық аяқ киім киген қарапайым бала жетістікке жетсе, неге сенің қолыңнан келмейді? Мен сериялық белгілі кәсіпкерге айналдым, жақсы табыс табамын, көптеген жерге саяхат жасаймын, уақытымды қызықты өткіземін. Маған басқаға үміт беріп, жігерлендіру ұнайды, мен оны миссиямның бір бөлігі деп білемін.

	Әлеуметтік белсенділіктің арқасында жаныма жақын көптеген адамдармен таныстым, маған деген сенімдері көбейіп, көптеген қызықты коммерциялық ұсыныстар түсе бастады. Қалай ойлайсыздар, бұл байлықтың бәрі мен әлеуметтік желіде өзімді көрсетпесем пайда болушы ма еді? Екіталай болар еді.

	Айналамда нағыз ақпараттық алаң пайда болды, күн сайын жаңа таныстар мен мүмкіндіктер әкеледі. Әрине, танымалдылық белгілі бір жауапкершілікті жүктейді. Мен өз өнімдерімнің бет пердесімін, сондықтан олардың сапасы үшін өз беделім мен атыммен жауап беремін. Баға өте жоғары, сондықтан демалуға уақыт жоқ. Танымалдылық өзіңді сергек ұстауға, дамуға, өзіңмен жұмыс жасауға итермелейді.





Кішігірім мүмкіндігіңнің өзін құр жіберме




	Өмірде әрекетсіздік пен күтуден асқан бүлдіру, төзбеушілік жоқ.

	Герцен А.И.



	Маған керемет сабақ берілген күнді ешқашан ұмытпаймын. Бұдан кейін кез-келген мүмкіндікті жіберіп алмай, өмір сыйлайтын әртүрлі қолайлы жағдайларды уақытылы қолдана бастадым.

	2011 жыл болатын, «Атамекен–start-up» конкурсы. Сол кездегі Қазақстан үшін революциялы IP-АТС жобасымен қатыстым. Фавориттердің қатарында болып, қазылар алқасының бір мүшесі – медицина компаниясының басшысы серіктестікке ұсыныс жасады. Менің ноу-хауымды компаниясының 20 филиалына құруды жоспарлап, менің визиткамды сұрады. Мен презентациямды аяқтап, ештеме болмағандай залдан түсіп, орныма жайғастым. Бірнеше минуттан кейін төрешілер жобаларды талқылауға кетті. Жеңімпаздарды жариялағанда қатарына ілікпедім. Жүргізуші де шыдай алмай менің неге жеңімпаздар арасында болмағанымды сұрады және жобамның серпілісті екенін айтып өтті. Осы сәтте медицина компаниясының басшысы орынан тұрып, менің ой-өрісімді түгелдей өзгерткен мына фразаны айтты:

	«Мен бүгін мына балаға бір сабақ бергім келіп тұр, жобасын қорғағаннан кейін маған визиткасын бермей, ол өз мүмкіндігінен айырылды. Егер сәтін дереу әрі кешіктірмей қолданбаса, өмірде ештеңеге қол жеткізбейді». Менің бойым түршікті, залдағы 1000 адам бір уақытта менен көз алмай қарап тұрды. Сол сәтте бұл әйелге әбден ренжуіме болар еді, бірақ бұл ақпаратты қабылдап, маған не айтпақ болғанын ұқтым. Менің өмірімде девизге айналды. ЕШҚАШАН МҮМКІНДІГІҢДІ ЖІБЕРІП АЛМАУ КЕРЕК!

	Өмірлік жолымдағы әр адамды мүмкіндік ретінде қарастырамын. Белгілі бір адаммен таныстығым мен әріптестігім арқасында жаңа жолдар ашылуы мүмкін екендігін түсінген жағдайда көбінесе тегін көмектесуге уақытымды да білімді де аямаймын. Осылай сапалы ұзақмерзімді қатынастар құралады. Бүгін көмек көрсеткен адамың ертең міндетті түрде саған да қол ұшын береді. Көптеген маңызды жобалар менің тегін қызмет көрсетуімнен басталған. Кәсіпкерлердің ұлттық палатасында шара ұйымдастырылып, бірнеше жобаларды тегін жасап, палата атынан өз қалтамнан жүлделер алдым. Болашақта қайтарымы болатынын білдім, себебі жақсы істер ұмытылмайды. Солай бұл ұйымда мені танып, кейін конкурстар ұйымдастырылған жағдайда барлық комиссия мүшелерімен таныстығым мен жақсы беделімнің арқасында гранттарды ұтып алып жүрдім.

	Көптеген адамдармен танысу – үлкен мүмкіндіктерге жол ашылу. Өкінішке орай, көбісі бұл заңдылықты түсіне бермейді.

	Кейбір дизайнерлер менің сағат компанияма эскиздар дайындау барысында ақшаны алдын-ала сұрайды. Менің шарттарым негізіне маған қызмет көрсетсе, жаңа мүмкіндіктерге жолдары ашық болатынын – Қазақстандағы бірінші әрі жалғыз компания серіктестігі болып, жарнамалану немесе ұзақмерзімді қатынас орнатып, жақсы табыс табуға болатынын түсінбейді. Бірақ олар мүмкіндіктерді ысырып тастап, бір сәттік табыспен ғана шектеледі. Тағдырдың берген мүмкіндігіне жармаспайды. Мен ондай адамдармен жұмыс жасауды бұрыннан тоқтаттым, себебі олар ақпаратқа жабық әрі шектеулі, яғни сенімді әріптес бола алмайды.

	Кез-келген ірі масштабтағы шараларды өзім үшін жаңа мүмкіндіктер деп есептеймін. Максималды түрде адамадармен танысып, өз визиткаларымды беремін, міндетті түрде олардікін не жоғарғы рангтағы адаммен тікелей қатынасқа түсу қиын болғандықтан көмекшілерінікін аламын.

	Қызықты оқиға болды, кенеттен далада Кеңес Ракишевті кездестіріп қалдым, алыстан бірнеше адам ол кісіні фотоға түсіріп жатты, бір сәт ойланбастан қасына келіп, танысып, өз визиткамды беріп, лифтіге бірге міндік, Ritz Carlton қонақүйінің 10 қабатына көтерілгенше, өз жобаларым мен жоспарларым туралы айтып бердім.

	2011 жылы сол данышпан әйелдің ақылын естімегенде, маған әр мүмкіндікті мүлт жібермеу туралы түсінікті айтпағанда, бұлай жасауым екіталай еді. Тәжірибелі адамдардың айтылған кеңестерін тыңдап жүретін өзімді жақсы оқушымын деп санаймын. Осылайша өз уақытымды үнемдеп, олардың постулаттарын заңдылық ретінде қабылдап, қайта тексеруге уақыт кетірмей, өмірімде қолдана беремін. Білесіздер ме, бұл кеңестер расымен дәлелденді.



	Істе, егер істей алсаң.

	Цицерон





Бос қалтамен қалай бизнес бастауға болады?




	Таңертең маған тәтем телефон шалып, өз ісін ашқысы келетін айтып, бірақ неден бастайтынын білмейтінін және қаражатының жеткілікті болатынына сенімсіз екенін айтты.

	Біздің қоғам стереотипке толы: барлық байлар – ұрылар, барлық ірі бизнесмендер – қарақшылар, өз ісіңді ашу үшін – миллион қажет. Бұл ойларды кім міндеттеді?

	Мен бұл мифтерді жоюшы ретінде өз миссияма аламын.

	Мен өз ісіңді бастауға үлкен қаражат керек еместігін көрсететін тірі мысалмын. Тек алғырлық, ынтызарлық және әрекет етуге дайындықтың болуы жеткілікті.

	Менің досым әрі серіктесім Айбек «жаңа кәсіпкерлер: менің қолымнан келе ме? Ақшам жете ме? Қызметкерлерді қайдан табамын? деген философиялық сұрақтар қоюдан қиналады» деп қайталауды ұнатады. Бұл сұрақтарға жауапты бірнеше Hard - күндік америкалық жүйеден алуға болады, сіздің идеяңыз тестілеуден өтіп, «бизнес-план на салфетках» деп аталатын бизнес-жоспар жазылады. Аз ғана күн ішінде жүзеге асатын өте қысқа, сыйымды, бірақ ақпаратқа толы маркетингтік зерттеу жүргізіледі. Менің барлық дерлік бизнес-жоспарларым осы әдістеме бойынша іске асырылды, бірақ қазір мысал ретінде тек идеясы ғана бар және оның жүзеге асырылуына миллиондаған қаражат керек деп сеніммен келген баланы алғым келіп тұр. Ол белтемірлер, яғни турниктер жасап шығаруды қалап, ол үшін үлкен цех, офис, сатушылар керектігіне сенімді болды...

	Біз былайша жасадық:

	1.Нақты не сататынын жаздық;

	2.Сатып алушының образын шығардық, жасын, жынысын, сүйікті ісін егжей-тегжейлі анықтадық;

	3.Біздің тауар жарнамасы мен клиенттің түйісетін нүктелерін таптық;

	4.Бірегей сауда ұсынысын жаздық, ол жерде потенциалды сатып алушыға не жетпейтінін көрсететін ерекшелік болуы қажет. Адамды қызықтыру керек;

	5.Сапалы жарнама жасадық. Логотиптан бастап, Instagram пост дизайнын ерекше талғамы бар кәсіби маман жасауы қажет. Бұл міндетті шарт, себебі компанияны сырт селбетіне қарап бағалайды;

	6.Өз тауарымыз не қызметіміз жайлы барлық әлеуметтік желілерде, тегін не ақылы жарнамаларда жариялаймыз;

	7.Өтінімдерді қабылдаймыз.

	Бұл кезде тауар қолда болмауы мүмкін екендігін айтқан жөн. Тауардың апта ішінде дайын болып, әзірше тапсырыс жиналып жатқанын айтуға ешкім бөгет болмайды. Турникпен айналысуға бел буған бала дәл солай жасады. Оған бір мезетте бірнеше тапсырыс келіп, соның есебінен дәнекерлеу аппаратын, қажетті материалдар сатып алып, әкесінің жертөлесінде бірге осы турниктарды жасады. Дайын болғаннан кейін өзі барып, құрып, қызмет көрсетті, сәйкесінше клиенттер тарапынан лоялдылыққа ие болды.

	Бұл жігіт өмір бойы турникты жасап шығарғысы келмесе де, бизнесті бастаудың алгоритмін түсінді.

	Кез-келген бизнесте адамдарды массалық қармау қажет, яғни үлкен сандар заңы бойынша 10 адамнан 1 адам сіздің жарнамаңызды көрсе, 0 қызығушылық білдіреді. Кемінде 1 тапсырыс алу үшін 100 адамнан 10-ы көріп, 1-і жүгінеді.

	Бұрын бұл құпияны білмегенде жылына тек 2 бизнес- идеяны тестілеуден өткізетінмін. 5 жылда 10 шықса, үлкен сандар заңы бойынша, 10-нан тек 1-еуі ғана жүзеге асатын. Айына 5 идеяны тестілеуге болатынынтүсінгенде, бұның таптырмас ақыл екенін білдім. Тек жарты жылдың ішінде 50 шақты бизнес-идеяларды тестілеуге болады. Мен үшін бұл жаңалық болды. Жылына біз 100 шақты бизнес-идеяларды тексереміз, әрине бұған белгілі бір шарттар қажет – команданың, бір бағыттағы адамдардың болуы маңызды.



	Ақшаға бағынбай, оны басқару керек.

	Сенека





Ақша айналымда болу керек


	Орыстарда «Скудость бедного в скудости ума его» деген мақалы бар, оны әркім әртүрлі түсінеді, бірақ ақша мәселесін жаңаша түсінуге тырысыңыз. Егер адам мол ақшаны елестете алмаса, ол ешқашан қомақты ақша жасай алмайды. «Ақша ақшаға тартады» деген сөз бар. Бұл туралы көбісі кітаптан оқып білді, бірақ бұл постулатты шын деп, өтірікке сеніп қалғандар аз. Мен өз тәжірибем арқылы көз жеткізгенім: егер сен тыныш қана көп ақша туралы айтсаң, олар да саған ешқандай қиындықсыз келе бастайды. Мен біраздан бері бизнестегі мәмілеге бірнеше миллиондап ақша салудан қорықпаймын, бірақ бірнеше миллион долларға келісімшартқа отыруға қорқамын, өйткені мен әлі ондай жағдайға жеткен жоқпын. Әрине, ең алдымен, сондай ақшаны жеке қабылдайтындай жұмыс істеу керек.

	Кийосаки айтқан тағы бір ереже: «Алғашқы өз миллионыңды еңбектеніп тап, сонда ақша өзі келе бастайды». Елдер мен туралы, менің жобам туралы көбірек біле бастағанда, мені теледидардан көрсете бастағанда, газеттер мен ақпарат сайттарында жариялай бастағанда, жұрт маған хат жаза бастады, мені өздері іздеп табатын болды, ынтымақтастыққа шақырды, бірігіп жұмыс істеу, нақты инвестициялар туралы айта бастады. Бұрын мен мүмкіндіктер іздестірсем, енді мүмкіндіктер мені таба бастады.

	Адамдар менің жобамның табыс әкелетінін көрді, іс-тәжірибеме сенді, сондықтан оның кейбіріне қатысу үшін жақсы ақша төлеуге дайын болды. Неліктен әйгілі дәрігерлер, заңгерлер, яғни мықты мамандар клиентке зәру емес? Неге оларға қанша ақша болса да төлеуге дайын? Себебі олар өздерінің сапалы кейстері арқылы қоғамда сенімге ие болды. Олар өздерінің беделін ойлап жұмыс істейді. Кәсіпкерлерде де дәл осылай, егер сіздің тәжірибеңіз болса, бұрын жақсы табысқа қол жеткізсеңіз, онда сізге келушілер көбейеді, ынтымақтастықта жұмыс істеуді, ақшасын, идеясын ұсынады.

	Имидж, бедел және даңқ арқылы кәсіпкерге қаншама есік ашылады, сіз миллионер бола аласыз, бірақ сізді ел көп танымаса, бай әрі танымал адамға қарағанда сіздің мүмкіндігіңіз де азааяды.

	Көпшілігі қажетіне жарату үшін ақша табады. Мен асып-тасқанды ұнатпаймын, аяқты алшаң басып жүрмеймін, 2008 жылғы көлігіммен жүремін, туыстарымды тартпаймын. Мүмкін, бұл біреулерге түсініксіз боп көрінер, бірақ мен ақшаны үнемі бизнесті қаржыландыруға және өзіндік дамуға жұмсаймын. Егер бизнестің алғашқы кезеңдерінде ақшаны шашып жіберсем, армандап жүрген биігіме жете алмай қаламын. Туған-туыстарыма кеңінен көмектесетін, қанша болса да қалаған ақшамды жұмсай алатын күн алыс емес. Бірақ қазір емес, себебі менің табысым құбырдағы судай ағып кетпеу керек, ақша үнемі айналыста болу керек.



	Адамдар не айтса да, өз жолыңмен жүр.

	Данте А.





Менің бизнестегі «қазақылығым»


	Бірде ғаламтордан мен «Кімсің сен? Көшбасшысың ба, әлде бастықсың ба?» деген жазуы бар сурет көріп қалдым. Жақсылап оқып шыққаннан кейін тек қана бастық екеніме көзім жетті! Қызметкерлермен қарым-қатынаста мен өзімді жоғары ұстаймын, олардың босаңсығанына шыдамаймын, оларды түсінуге тырыспаймын, олардың жағдайына қарамастан нәтиже талап етемін, мені қулықпен жеңе алмайды,себебі мен адамдардың сезімдері мен уайым- қайғыларына күйіп-піспеймін. Жұмыс нәтижесіне бағытталған роботпын. Бастықтың мұндай мінез-құлқына бәрі бірдей шыдай бермейді, көбісі кетіп қалады, бірақ шыдап қалғандар кәсіби тұрғыда тез көтеріліп, осындай жағдайға ыңғайланып, үйренеді.

	Мен бастық емес, көшбасшы болғым келе ме? Мүмкін! Бірақ бұл жоғары деңгей екенін түсінемін. Көшбасшы болу кәсібиліктен де, атқарушылықтан да, сарапшылықтан да жоғары. Бұл рухани, нәзік нәрселермен байланысты. Бастықтарға қарағанда көшбасшыларға көп ойды басына сыйғызуға тура келеді. Сондай сезім толқынында командасын ұстап тұру үшін көшбасшының күш-қуаты тасып тұру керек. Көшбасшы ештеме берем демей-ақ топты ынта, құлшыныспен ғана басқара алады. Кісілер өздерін көшбасшымен бірге болатыны үшін ғана жайбарақат, жайлы сезінеді. Көшбасшы әрқашан қайда бара жатқанын, нақты немен айналысатынын біледі. Ал егер қателессе, мойындап, өзіне жауапкершілік алып, жұртты қайтадан басқа бағытқа қарай бастауға күш- жігер табады. Көшбасшы өз компаниясының ондаған жылдардан кейін қалай дамитынын алдын-ала біледі. Ол 10-20 жылдан кейін не болатынын сезеді. Өмірде өзін-өзі көсем санап, бірақ іске келгенде жауапкершілікті мойнына алмай, өз беделін ойлап, дау-жанжалдан қорқып қашатын талай өтірік көшбасшыны көрдім. Ал көшбасшыда өзіне қаратып айтылған ашу-ызаны көтере алатын, сыртқы жағымсыз әсерлерге беріле салмайтын қасиеттер болу керек.

	Мен істеп жүрген жұмыстағы менің негізгі мақсатым да - көшбасшы болу. Әзірше, мен өз компаниямның дамуын 1-2 жыл бұрын байқайтын жай бастықпын. Мен өзіме 50 жылдан кейін қарауға қорқамын, өйткені қазіргі ісімнің бос әуре екенін түсінемін, себебі өмірдің мәні ақша мен атақта емес. Оны 25 жасымда түсініп қайтем? Онда бүкіл әрекетім маңызын жоғалтады ғой.

	25 жаста толыққанды көшбасшы болу мүмкін бе, білмеймін. Қазіргі кезде мен жұмысымды «қазақпайшылық» мінезбен басқаратын бастықпын. Көп нәрсені түсінбеймін, әйтеуір бұзып-жарып келе жатырмын. Көп шаруаны кітаппен емес, ішкі түйсігіммен жасаймын. Не істесем де, басымнан өткен өз тәжірибем мен сезу қабілетіме сүйенемін.

	Кейбір ірі кәсіпкерлер мені ауылдың түк білмейтін баласындай қабылдайды, мен ренжімеймін, шынында солай. Мен зиялылар қауымынан емеспін, джентльмен де емеспін. Әдебиеттегі даналық сөздерді жаттап тегістелген жоқпын, университетте жонылған жоқпын. Мен осындаймын: қатал шындық пен өмір өзі шыңдады мені.

	Мен жұмысымда өмірде көшбасшы болуға тырысып жүрген бастықпын.





Неліктен көптеген бизнес-идеялар сол беті қағаз түрінде қалады?




	Пайдасыз жоқ құмарлық атаулыдан аулақ бол.

	Демокрит



	Армансыз адам болмайды. Солардың көпшілігінің уақыты тек армандаумен кетеді. Армандап кейбір мықты кәсіпкерлер миллиондап табады, қызметкерлері қаншама, сұхбат береді, өз табысының тарихын баяндап кітап жазады... Әрине, арман алысқа жетелейді, бірақ арман мен оның іске асуының арасы қысқа болу керектігін ұмытпаған жөн.

	Отандық сағат өндірісін енді бастағанда, маған көп адам хабарласып, мен олардың арманын орындағанымды айтты. Олар маған өз эскиздерін, жасағандарын көрсетті. Кейбірі 2010 жылдан бері, кейбірі тіпті одан да бұрын арман қылғанын айтты. Бірақ мәселе онда емес. Осылардың ешқайсысы істі соңына дейін жеткізбеді, ал бұл кез келген кәсіпкер үшін ең басты дағды болу керек!

	Бизнес-идеяңның жақсы-жаманын байқап істеп көрмесең қайдан білесің, қателесіп жатсаң ештеме етпейді, есесіне тәжірибең молаяды. Көп адам іс жүзінде қалай болатынынан қорқақтап, жұмысын бастамайды. Нағыз маман иесі кім? Ол – білмесе үйреніп алатын, үйренбесе, сол істің кімнің қолынан келетінін табатын адам.

	Отандық бренд сағатты қалай жасадым.

	Идея 9 ай бұрын, 2015 жылдың маусымында келді.

	Ғаламторды ақтара отырып, мен ұлттық белгілермен безендірілген сағаттарды көріп қалдым да, неге осыны іске асырмасқа деп ойладым. СОЛ КҮНІ бірден сызбасын

	сызып, дизайнерге тапсырыс жасап, әлеуметтік желілерге отандық бренд шығаратынымды жаза бастадым, сызбалардың фотосуретін қойдым. Маған жазған жағымды пікірлердің көптігін көріп таң қалдым. Тіпті, менің өнімімді сатып алғысы келетіндер болды. Ендеше, бұл жұмысты жүзеге асыру керек. Мен сағат, оның материалы, механизмі туралы ештеме білген жоқпын, бірақ бұл мені тоқтата алған жоқ. Белгілі сағат зауыттарының барлығына хат жаза бастадым. Ағылшын тілін білмегендіктен, хаттарымды google translate түрінде жаздым. Жолдаманың қалай болса солай жазылғаны сонша, watches орнына аудармашы hours деп жіберген. Шетелдіктер мені түсінген жоқ, сондықтан мен хаттарымды қаншама рет түзетіп жібердім. Осындай деңгейдегі келіссөздер өте қиындықпен өтті. Хабарламамды жіберген 30 зауыттың тек екеуімен ғана дұрыс байланыс жасау мүмкін болды.

	Тек бес айдан кейін ғана біз келісімшартқа қол қойдық, бізге сағаттың алғашқы партиясының 100 данасын шығарды. Контракт бойынша бүге-шігесіне дейін жазылды, менің бизнестегі 10 жылдан астам уақыттағы тәжірибем бұл сұраққа жақсылап мән беріп, үлкен сомада ұтылып қалмау үшін егжей-тегжейлі, жете қарауға көмектесті.

	«Отан патриоты» атты алғашқы сағаттарды біз 16 желтоқсанда алдық, мерекеге сай)). Бұл уақытқа дейін 20 данасына ақша төленіп, артығымен сақтап қойғанбыз. Адамдар сағатты суретіне қарап-ақ 300 мыңға сатып алды!

	Біздің сағат стартапын шығару тәжірибеміз «бола ма», әлде «болмай ма» деп таразылап, ұзақ ойлануға болмайтынына айқын дәлел бола алады. Алдын-ала кесіп-пішіп, не көріп тұрғаныңды болжау мүмкін емес. Қателесу қайтсе де болады, ешқашан қиындықсыз, түзу бизнес деген болмайды. Өз болжамыңның дұрыстығын тексерудің бір-ақ жолы бар: ол – кейін біреуге «сен менің арманымды орындадың» деп айтпау үшін жұмысты бастау. Арманыңызды тек өзіңіз ғана жүзеге асыруыңыз керек!



	Барлығы жұмсалып біткенде үнемдеу кеш болады.

	Сенека





Қызметкерлер есебінен үнемду-бизнесіңнің жойылуына әкелу


	Кәсіпкерлікті алғаш бастаған жылдары, әрине, менде жұмыскерлер алу туралы ой да болған емес. Өзім тігінші, өзім суретші, өзім жонушы, сатып алу бөлімі де, сату бөлімі де, логистика бөлімі де бір өзім, PR, маркетингпен де өзім айналыстым. Бұл өте қызықты уақыттар еді, бірақ нағыз жауапкершілікті мен компанияма бірінші қызметкер алғанда сезіндім.

	Жас кәсіпкердің ісін бастаған бетте жіберетін қателігі – жұмысқа өзінің досын не туысын алуы. Бизнестің иісі мұрнына бармаса да, қасымда әйтеуір біреу болсын деп алады. Бұл тәжірибені мен де бастан кешірдім. Мұндай жағдай көбіне дұрыс аяқталмайды. «Жұмыс беруші» ерте ме, кеш пе, әлгі «қызметкерінен» сұрай бастайды, талап етеді, шыдамы таусылады, ақыры, ол жаман жұмыскерді, бірақ жақсы досын жоғалтады.

	Мен санама сіңірген ең бірінші алтын ереже – бейтарап, бірақ өмірге, бизнеске өз көзқарасыңа жақын адамдарды алу. Екінші ереже – мамандарға қатысты үнемдеудің кажеті жоқ. Тәжірибесі көп, нәтиже бере алатын қызметкерлер көп ақшаны қажет етеді, бұған данышпандық ойдың қерегі жоқ: қазір мен мұндай қымбат тұратын қызметкерді алатын шамам жоқ дейік, студентті алайын, бәрін үйретейін. Бірақ жас қызметкер – білікті маманның қолынан келетін жұмыс көлемін бәрібір істей алмайды.

	Үш миллионға сауда жасауыңыз керек дейік, өзіңіз миллионын ғана сата аласыз, бір жақсысы, сол жұмысқа сіз жаңа қызметкерді үйретесіз, бірақ оған қанша өмірлік орны толмас уақытыңызды жұмсайсыз? Жаңа жұмыскер алып қанағаттану қымбатқа түседі, ал еврейлер не дейді: «Арзан зат сатып алатындай мен соншалықты бай емеспін».



	Жақсылық ғылым емес, ол - әрекет.

	Роллан Р.





Қайырымдылық


	Менің ойыммен келіскісі келмейтін сыншылар да бар шығар. Бірақ ескертейін, мен өз ойымды білдіремін, пікіріме біреуді күштеп көндіру деген жоқ. Мен үшін қайырымдылық деген Құрбан айтта балалар үйіне әкелінген еттен немесе ауыр науқасқа ұшыраған баланың шотына жіберілген ақшадан да артық. Кәсіпкерлік қызметімнің алғашқы жылдарында ақша өзендей тасып құйыла бастағанда, мен осыларды істедім. Біреуге уақытша көмек үшін ұйымдастырылған бір реттік акциялар бола ма, ойланбастан ақша тарататынмын, бірақ осы менің бизнесімнің дамуын тежеді.

	Осы жағдай маған ой салды: үзіп-жұлып бергеннен ештеме шықпас, одан да ақшаны таратуды тоқтата тұрып, әуелі ай сайын миллиондап бөлінетін ақша менің ісім үшін көп қаражат болмайтындай етіп бизнесімді көтеріп алайын. Қайырымдылық бір реттік көрсету үшін берілетін акция болмау керек. Ол жүйелі түрде үнемді болу керек, ол үшін өзің мықты орнығып, көтеріліп алмасаң болмайды.

	Әлемді жақсарту маңызды, себебі мейірімділік пен қатыгездіктің тепе-теңдігі дұрыс сақталмай, кейінгі кезде жамандыққа қарай ауып барады, сондықтан тезірек теңестіру керек. Балабақшада не мектепте жүріп басқа біреуге дұрыстап көмектесу мүмкін емес, себебі сіздің өзіңізге көмек керек. Алдымен өзіңе жағдай жаса, содан кейін ғана біреуге жасаған жақсылығың «ұят болмасын» деп көзге түсу үшін емес, шын жүрекпен, ақ ниетпен болады.





Іске кіріс!




	Нақты әрекеттеріңнің әрбір қадамы құрған өлшеміңнен әлдеқайда маңызды.

	Маркс К.



	Ақша жоқтығымен ақталмаңыз, егер әлі жоқшылық көріп жүрсеңіз, бұл – сіздің жалқаулығыңыз. Күн сайын өз өмірінің оңай еместігіне шағымданған жастардан қаншама хат келетінін сіз білесіз бе? Олар өз туған отбасының жағдайсыз екенін, сүйемелдейтін туысқандары жоқ екенін, жалпы өзі тұрып жатқан мемлекет дұрыс емес екенін айтып қайғырады. Ақшасыз босқа тырбаңдаудың керегі не деп жыларман болады. Ал менің басымнан өткен жағдай – бұл енді бір керемет оқиға!

	Көздеріңді ашып қараңдар, халайық!

	Осылай ыңқылдап, қыңқылдап сөйлеу арқылы өз кемшілігіңді – жалқаулығыңды көрсетпеуге тырысасыңдар. Адамға табысты және бай болу үшін ерекшеліктер мен барлық мүмкіндіктер берілген. Мен және менің командам – осыған дәлел.

	Біздің командада норка жаялыққа бөлеп өсірген серіктестер мен мүдделестер жоқ. Біздің бәріміз жартылай жалаңаш отбасынан шыққандармыз. Жоқшылық бізді қозғалысқа итермеледі. Жақсы өмірге ұмтылғанымыз сонша – бар мүмкіндікті қолдан жібермеуге тырыстық. Күні-түні тыным таппай жұмыс істеуден қорықпадық, тіпті, бір тиын төлемейтінін білген күннің өзінде біз тәжірибе болады деп жұмыс істедік. Себебі білім өзіңе керек маңызды инвестиция деп түсіндік. Айлар бойы нан ғана жеп отырудан қорықпаңыз, есесіне ертеңгі күні сізге ризық болатынына сеніңіз. Баға жетпес skills-ке қол жеткізу үшін қандай жұмыс болса да жиіркенбей кірісіңіз. Осының бәрі ішіңізге құйылған баға жетпес байлық деп есептеңіз.

	Сіздің қайдан шыққаныңыз тағдырыңызға әсер етпейді. Мен үшін кедейшілік кемшілік емес, қайта бір берілген батадай. Мен жоқшылықты түбімен көрдім, сондықтан оған қайтып барғым келмейтінін түсінемін. Әркім жарысты әртүрлі бастайды: біреулер жоғарыдан, біреулер төменнен, бірақ жолыңды төменнен бастау қызықтырақ. 26 жасыма дейін мен әлемнің 10-даған елінде болдым, түрлі жағдайларға тап болдым, күлкілі де, күлмейтін де кездерді бастан кешірдім, менің өмірімде романтика да, атыс-шабыс та, драма да болды. Сіздерге шынымды айтайын, мен өзімді 26 жастағындай емес, әлдеқайда үлкен сезінемін. Тренингтерімді өткізгенде 4 сағатқа дейін созылып кетеді, сонда мен қатысушыларға өз өмірімнің кейбір сәттерін айтып беремін. Қандай да бір ұрыс-керістің ішінде жүрейін, қандай жағдайларды бастан кешсем де, 15 жастан 26-ке дейінгі қанық оқиғаға толы өмірім – өзгерістен қорқатын, ұшу мен құлаудан сақтанатын кей адамдардың сүріп өткен өміріндей. Қыңқылдып қана қоймай, маған кей балалар маңайындағылар онша емес екенін айтып шағымданып, наразылығын жазады. Бірақ мәселе басқада, оларды ештеме рухтандыра алмайды, оларда нақты мақсат, ұмылыс жоқ, себебі олар жоқшылық көрмеген, дайынға үйренген. Мен олардың күйін кешкен жоқпын, сондықтан оларға арналған нақты бір ақылдар айта алмаймын. Менің бір білетінім: жоқшылық - өсіп- дамуға мәжбүрлейді. Өміріңізді жақсартатын нәрсе – армандау не елестету емес, нақты қадамдар. Өмірдегі менің заңдылығым: әр күніңді арманыңа жақындата түсетін бір пайдалы іспен аяқтау. Мен бір күнімді берекесіздікпен, мақсатсыз өткізбеймін. Арман деген не? Бір қарағанда, тұрақсыз сияқты, жоқ, арман – нақты әрекеттер жиынтығы. Егер оны ондаған құрамдарға бөлсеңіз, онда оған тезірек қол жеткізесіз. Қимыл көп болса, арманның шындыққа айналуы да тезірек болады.

	Бүкіл өзгерістің бастауы өміріңнің дұрыс емес екенін сезінуден басталады деп ойлаймын. Сен өз күшіңе сенесің, аспаннан түскен бай ағаң да емес, алтынмен аптайтын бастығың да емес, бай қалыңдық та емес, сен өзің өзгертесің. Сенен басқа ешкім де сенің өміріңді жасап бермейді, оның сапалы болуын қарастырмайды.

	Сондықтан мына кітапты жауып, тұрыңыз да, іске кірісіңіз!



	Оглавление

	Редактор сөзі

	Бұл кітап не үшін?

	Балалық шақ. Ата-анам. Аштық

	Жоқшылық өткенде, менің қозғаушым осы шақта

	Ер адам тәрбиесі

	Жас кәсіпкердің қателіктері

	Күш командаңда

	Ашылу кезі

	Сериялық кәсіптегі менің тәжірбием

	Идеяларды ұрлаудан қорықпаңыз, оны жүзеге асыра алмаудан қорқыңыз!

	Бизнесте қатал принциптер болуы зиянды!

	Үш минутта идеяңды қалай сатуға болады?

	Ларек сатушысы сияқты ойлауды тоқтат!

	Сізге бизнес не үшін керек? – Бизнес үшін!

	Уақытты үнемдеудің ең жақсысы - ақыл-кеңеске құлақ асу

	Сұрағаннан көп беру - менің өмірлік қағидам

	Түк шықпайтын оқушы - мұғалім үшін ауыр жүк

	Қызметкерді жұмысқа алғанда, оның шығып кетуі мүмкін екенін ұмытпаңыз

	Мен көбінесе ішкі түйсігіме сенемін

	Бос кеуде адамдар - қазіргі заман қаңғыбастары

	Бизнес-жоспар – керегі жоқ қағаз!

	Отандық «OTAN» сағат бренді қалай құрылды

	Әлеуметтік желімен сату құпияларым

	Үйленген адам кеңесі: өмірлік жар табу

	Ерте үйлену - атпен жүру!

	Қағазсыз ешкім емессің!

	Анаңа істеуге болмайтын 4 нәрсе

	Жалдамалы жұмыскердегі «Суырдың күні»

	Сізге инвестор керек екеніне сенімдісіз бе?

	Менің жасқаншақтығым - менің басты қозғаушым!

	«Серіктес» дегеннің аяғымнан шалғаны

	Ашықтық – ұзақ серіктестік негізі

	Табысты қалайсыз ба? Онда шығынға дайын болыңыз

	Басыңдағы шектеулерді жой

	Елбасына сағат сыйлау деген қалай екен?!

	Бетбақтық – кәсіпкерге қажет қасиет

	Біздің жеделдетуімізде маңыздылық жоқ

	Ғылым және бизнес

	Тотықұс-кәсіпкер болмаңыздар

	Бизнестегі достық

	Үздіктердің нашары болған артық, бірақ ешқашан керісінше емес!

	Көлемді кеңейтіңдер

	Сізге миллион табуға мүмкіндік беретін

	Жеке бренд құрылысы

	Кішігірім мүмкіндігіңнің өзін құр жіберме

	Бос қалтамен қалай бизнес бастауға болады?

	Ақша айналымда болу керек

	Менің бизнестегі «қазақылығым»

	Неліктен көптеген бизнес-идеялар сол беті қағаз түрінде қалады?

	Қызметкерлер есебінен үнемду-бизнесіңнің жойылуына әкелу

	Қайырымдылық

	Іске кіріс!





