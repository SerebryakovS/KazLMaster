	Қуаныш Жиенбай

	Ән салуға әлі ерте





	Роман





	«Ән салуға әлі ерте» романы Байқоңыр космодромы іргесіндегі кішкентай ғана қазақ ауылының тыныстіршілігі әлемдік өркениетпен байланыстыра суреттеледі.





1




	Тепловоз мәшинисі ұзыннанұзақ созылған қос рельс бойындағы әлдебір қараңдаған бейнелерге бой тіктеп, жітіленіп қайта қарады. Алқашқыда мән бермеген. Сұлутам мен ғарыш айлағы аралығындағы жиырма шақырымдық жол үстінен бұған дейін де талай сұмдықты кезіктіріп жүргенді. Сұлутам – төрткүл дүниеге белгілі Төретам бекетіне дария тұсынан келіп жапсарлай қоныстанған шағын ауыл. Баржоғы қырық шақты шаңырақ. Төретамға алқынып жеткенімен жазатайым кептеліп қалатындай төтенше жағдайлар қалыптасса, онда жүк поездарының дені осындағы тұйық жолға келіп тоқтайды. Екі бекеттің күллі тіршілігі тонның ішкі бауындай біте қайнасқан, ғарыш айлағына кезексіз жөнелтілуге тиісті жүк тиеген платформалар уақыт өлтірмес үшін тек осы жерде ғана маневр жасауға мүмкіндік табады...

	Ал мына қызықты қараңыз, қаныңды қайнатқанда cол ұлы даладан ұлтарақтай орын таппай, қарасан келгір сиыр малының әдейі қитығып, дәл осы тұстағы темір жол бойына бұзаулап қалатындығын қайтерсің! Айттыайтпады, жаның сондайда тырнақ ұшына тірелерді. Сигналды ойбайлатып олай да басасың, былай да басасың. Әрине, мық шегедей әскери тәртіпке бағынатын үштөрт тіркемелі шолақ платформаның алдынан ол тұрмақ адам шыға келсе де жарты минут аялдауға мұршасы жоқ, жылдамдықты бәсеңдетпей тарта беруге тиістісің қатаң ереже бойынша. Иә, ереже бойынша солайы солай ғой, бірақ көзің көріп тұрып қолың дірілдеместен, жүрегің алқынып аузыңа тығылмастан, түк болмағандай тірі мақұлықты дәу тұмсықпен қағып жіберіп, шылымыңды бұрқыратып қалайша бейқам отыра бермексің. Оу, оның обалсауабы деген болмас па және ана құрсағынан жаңа шыққан бұзауы бар болғырдың осыған келгенде кінәсі не? Жә, оны қойшы, ал сиыр сауып, құрт қайнатып жүрген айлақтағы келіншектерді, бәсеау, қайдан, қашан көріп едіңіз?! Көре алмайсыз, тіпті шекараның ар жағынан да ақ жаулықтыны емге таба алмайсыз! Яғни, бұзаулы сиырдың иесі – мына іргеліктегі қазақ ауылында тұратын көп жамағайынның бірі. Бүгін керек болмаса көре қал, жан ұшырып ертең түгендейді сол жоғалған дүниесін... Сонда ғой, бұл пақырдың да үйдіүйдің арасымен бұқпантайлап, тірі жанның көзіне түспестен май сіңген шпалдарды аттапбұттап, депоға жеткенше қан сорпасы шыға алқына жүгіретіндігі. Сұлутам мен айлаққа қатынайтын платформа жолданжолға ауысып, темір доңғалақтары қышырлап, күн сайын мың сан мәрте бағытбағдарын өзгертіп жататын өзге поездарға мүлдем ұқсамайды. Тепловозы да баяғы Түрксіб заманынан келе жатқан ескінің көзі еді. Әйтсе де бір жеріне сызат түспеген, жарау жорғадай әлі де жұлқынып тұр. Қосалқы жолдағы екіүш вагонды бейбіт тұрғындар рұқсатсыз еркін бара алатын ғарыш айлағының темір қақпасына дейін жеткізіп береді де, содан көп кідірмей кері бұрылады. Айлақтың ішінде не болып, не қойып жатқанымен қарт мәшинистің инедей шаруасы жоқ. Тіпті еш нәрсесіне қызықпайды. Зымыран тасығыштың қалай көкке көтерілетіндігін айтып, өздерінше қызылкеңірдектесіп қалатын кейбір әріптестерінің мылжың әңгімелеріне де миығынан күліп қана қоюшы едіау. «Жеке бастарына көк тиын пайдасы жоқ, малтасын езген өңшең қырт! Ал соған бола несіне дауласады, ана жолы тура темір қақпаның аузында вагондарды ағытып жатқан тұста зымыранның қол созым жерден көкке көтерілгендігін өз көзімен көрген. Әлемді дүр сілкінткен керемет жаңалықтың тірі куәгері едіңіз деп, біреулер сонда мұның өңіріне орден тақса сөз бар ма, ауыз жарымайтын жалақысын үстемелесе де шүкіршілік айтар еді ғой. Тас та жоқ!» Көсеудей қос саусағының арасынан быртиған бармағын шығарды. Жұтқыншағы жыбырлады. Ол пәлекетті көрдім десең де, көрмедім десең де басыңның пәлеге қалатындығын былайғы жұрт қайдан білсін. «Әлемдік жаңалық, әлемдік жаңалық!.. Ұрып қойыпты бүйткен әлемдік жаңалығын!»

	Тепловоздың терезесі көптен бері сүртілмегенді. Оң жақ бүйірдегі оймақтай тесіктен амалдап су бүркіп, әйнек тазалағыштың ескілеу тетігін немкеттілеу бұрап кеп қалғанды. Сірә, құдай бір нәрсе берер, резина таяқшалардың дірілдеп, бұралаңдап, әпсәтте шаңтозаңнан көрінбейтін терезесі түскірді айнадай жалтыратып жібергені. Төңірегі дөңгеленіп көз алдына келе қалды. Айлақтың андыздаған антенналарын да санап алуға болатынды. «Кетсінші әрі, ендігі қалған ауруының емі антенналар ма еді?!» Көкірегіне қыстап қалған арманы әнтек қана бас көтерді. Айлақ басшыларының аратұра аяушылық сезімдері оянып, сол самсаған антеннасының бірін, тіпті істен шыққаны болса да мына ауыл тұрғындары үшін деп орнатып берсе, олардан өткен қайырымды адамдар болмас едіау деп те ойланып жүрген. Ондайда Төретам мен Сұлутам іргесіндегі қазақ ауылдары алаңсыз телевизор көріп, бір жасап қалмас па! Олар әлем құлақ түрген аса маңызды саяси жаңалықтарыңды қайтсін, облыстан берілетін көркемөнерпаздар концертін тамашалап, жергілікті термешілер дауысын өз құлақтарымен естісе бітті ғой. Өзгесіне алдыраз болсын! Өкініштіақ, әлемдік ұлы оқиғалардың қақ ортасында отырғандар облыстан берілетін телехабарды да дұрыстап көре алмайды. Зымыран ұшқан сайын жержаһанның апшысын қуырған аласат дауыл апталап соғып, құм суырып, сол байғұс ауылдардың есіктерезелерін аштырмай, сыртқы әлеммен болмашы байланыстарының өзін үзіп тынады. Оу, несін жасырады, бұлардың да өзгелер секілді жақсы өмір сүргілері келетіндігі рас. Балалары да өз беттерінше талпынып облысқа, қала берді астанаңызға барып оқып жүр. Ең құрыса, солармен де телефон арқылы сөйлесе алмай, кәріп боп қалады ғой қапелімде. Коммерциялық зымырандардың күн сайын парпарлап ұшқандығынан бұларға не пайда?

	Самара – Ташкент тас жолының үстінен өтетін аспалы көпірге кимелеп жете бергенде қарт мәшинистің жүрегі тас төбесінен шықты. Көздері алақтап қос рельс бойына шұқшиып тағы қарады. Саусақтары дірілдеп ие бермеген соң алдымен бірін, сосын екінші қолын бөксесіне басты. Тамағы құрғады, әрліберлі құрғақ жұтынды. Қалайы шәйнектегі қанжылым суды үстіүстіне қылғытты. Екі көзі жол бойында. Жанары жасаурай берген соң, оны жейдесінің жеңімен апылғұпыл сүртті де, шынтағын терезе жақтауына тіреп, қайта назар жықты. Құлағы шуылдады ма, шекесі шыңылдады ма, ол жағын анық ажырата алмады. Кеуде тұсы дүрсдүрс. Қос өкпесі алқынып аузына тығыладыай! Сигнал басатын рычагке әлсінәлі алақан жүгіртеді. Ізінше әліптің артын бағайын дегендей сәл іркіледі. Тепловоз жылдамдығы бірқалыпты. Аспалы көпірдің арғы құламасына аман жетсе, айлақтың темір қақпасы да әне тиіп тұр.

	Пенде байғұстың жаны тырнақ ұшына тірелгенде сандырақтап, әр нәрсені шатыпбұтатын әдеті ғой. Сірә, мына қараңдаған тобыр мен аспалы көпірдің арасы, мықтағанда, сегіз шақырымдық қана жол болар. Манадан бері Төретам – Сұлутам бекетінің батыс бетіне шашырай қоныстанған қазақ ауылдарының өткенкеткенін көз алдына елестетіп, іргеліктегі айлақтың шашетек шапағатын тек солардың ғана көре алмағандығына кәдімгідей іші ашып, қолынан анау айтқандай үлкен көмек келмесе де сырттай мүсіркеп, ауылдастарына сырттай болысқан мұның дәл осы тұрғанда солардан өткен ата жауы да жоқты. Адамау, бұл ағайынға не көрінген? Аспалы көпір астында құдайдың айдау жолы сайрап жатқан жоқ па! Жеті қараңғы түнде Жетіқарақшыны маңдайға ұста да, қиыстап тарта бер. Ешқайда адастырмай ауылдың төбесінен бірақ түсірсін. Ал әлгі Бетбақдаладан ракетаның қалғанқұтқан теміртерсегін жинайтындар артыныптартынып келе жатады да, үш доңғалақты мотоциклімен темір жолдың өкпе тұсынан қойып кеп кетеді. Көпір астындағы күрежол олардан иненің жасуындай бір нәрсе дәметсе жөнау?! Кім жүрсе де бәрібір. Көткеншектіктің мұнан өткен сорақысы болар ма, жоқ, қос рельсті кесіп өтпесе солардыңақ ішкен астары бойларына тарамайды, көңілдері көншімейді. Ауылға қарай төтелей тартамыз деп жүргенде аяқ астынан бір пәлеге ұшырап қалса қайтеді?! Кім жауап береді? Айлақтағылар ма? Тоқтай тұрыңыз! Беттері безерген, кессе қан шықпастардың ол тұрмақ күллі ауылың өртеніп кетсе де қылдары қисаймас. Оу, ең болмағанда, соны түсінуге болады ғой. Әлде оларды өмірден безген біреулер ме дейін десең, алюминий сынықтарын құрақ көрпедей қиюластырып жинағанда бар ма, қолдары қолдарына жұқпайды. Және бір нәрседен құр қалатындай үнемі жанталасып жүргендері. Үш доңғалақты дырылдағы түспегіріңнің оты нақ рельстің орта шеніне келгенде өшіп қалса не істемек? Оң жақтан түтінін будақтатып әдеттегіше товарный келе жатады. Бұл товарныйдың жылдамдығын сәл тежеуге, не ретсіз тоқтауына мүмкіншілігі жоқ. Атамзаманнан солай қалыптасқан әскери тәртіп. Күллі айлағыңыз – әскери тәртіптің құлы. Зымыранның ұшар сәтіндегі әрбір минуты мен секунды қатаң есептеулі. Жер шарының ендіктері мен бойлықтарындағы уақыт ағымының өзі сол Төретамнан ұшқалы жатқан зымыранмен тығыз байланысты болса енді не істемексің?! Жаныңды көзіңе көрсеткенде аяққолыңды өстіп байлапматап тастап, дымыңды құртады ғой. Жыл сайын әскери тәртіптен қарыс сүйем аттасам атылып кетейін деген мағынада ант беріп сынақ тапсырғандығын әлгі айдаладан теміртерсек жинайтындар қайдан түсінсін. Түсінетін кісі тура жолмен тікелей тартқанда ұтатын жарты сағат уақыт үшін әлдекімді әбігерге салмайын деп, көпірдің астыменақ жөнеп бермес пе?! Өмірлері өтіп бара ма? Ауылға арсалаңдап жеткенде де бітіретіндері белгілі. Әзір тамақтан апылғұпыл ауыз тиеді де ұйлыққан қаншықтай тізбектеліп, кеш батысымен дүкен маңын торуылдайды. Одан соңғылары да оңған тірлік емес, еске түсірудің өзі ұят. Әлде тепловоз мәшинисі бізді тірілей басып көрсін деп, іштей айбат шеге ме екен, а?! Баспақ түгілі сүйегін үгітіп кеп жіберер. Ғайыптан... іргеліктен күн шықпай қалуы мүмкін, ал ғарыш айлағына белгілі уақыт аралығында жетуге тиісті платформаны ешбір құдіреттің күші тоқтата алмайды.

	...Өткен жолы да ойламаған тұстан күлкілі оқиғаға тап болған.

	Жылапсықтаумен аяқталатын қатерлі шаруа әйтеуір, әупіріммен ыңшыңсыз басылып қалды. Үстіне таудай жыңғыл томарын тиеген есек арбаны қас пен көздің арасында таптап кете жаздады. шикіөкпе балалардың талқаны таусылмаған екен де, арбаның артқы доңғалағына тепловоздың тұмсығы жанаса бергенде бір ересен күш жер астынан жарылып шыққандай, арбаны есегімен қоса аулаққа лақтырып кеп жібергені. Жүрегі сәлден соң барып орнына түсті. Терезеден гүрзідей жұдырығын шығарып, ұртын толтырып бір боқтады. Басқадай не істей алады? Маңдайының терін сүрткілеп, аздап күйзеліп отырған күйі «Ескі тепловозды біраз тепкіледім ғой, ендігі жерде осы абыройыммен есімнің барында елімді табайын» деп те армандаған. Автоматты кнопкамен басқарылатын зымырандардың бірінен соң бірін орбитаға шығарғанда жиырма шақырымдық жол бойындағы тепловозды адамсыз жүргізу деген не тәйірі?! Бәлкім, біреулер оны да жасырын түрде тәжірибеден өткізіп жатқан шығар.

	Оу, айдыңкүннің аманында мынаусы несі, шырағымау?! Аспалы көпірдің үстіне жете бергенде сигналды үстіүстіне төпеледі. Самайынан аққан ащы тер мойнына құйылды. Жүрегінің атқақтап аузына тығылғаны аз еді, енді тұла бойынан жан кетіп қалғандай үстіүстіне қалшылдады. Бір сәттің ішінде қолаяғына ие бола алмай діңкеледі де қалды. Әлдеқандай заман болады дегендей, оң бүйіріндегі стопкранның трос арқанын қозғапқозғап, терең күрсініп бір дем алды. Шыны керек, ендігі тағдыры сол трос арқанға тіреліп тұр. Мұндайда асыпсасқан әрекет кісінің ойлануына мұрша бере ме? «Өліп қалғаннан сау ма, мына түгелер!» – деп сигналды тағы да үстіүстіне төпеледі. Аза бойың тітіркенетін ащы дауыстан секем алған саршұнақ та зып беріп ініне жасырынып үлгерді. Олар дәп бір мұның шіңкілдеген үнін еститіндей көкірегі күбірлеп: «Жолдан былай тұрыңдар, өлемісіңдер соры қайнаған түгелер!» – деп қолымен жасқап, белгі береді. Мә, безгелдек! Мына пәтшағарлардың шынымен естері ауысқаннан сау ма?! Бұрынсоңды мұндайын жолықтырмаған. «Бұл дүниенің қызықшыжығына әбден кеңірдектеп, енді өлуге ыңғай білдірген екенсің, адамау, поездың астына түсіп нелерің бар, бір кездік арқанды мойынға тас қып ора да, тіліңді кәлимаға келтіріп асылып қал. Бірден сеспей кетесің, сүйегің де арулап көмуге жарайды. Ал сендерге керегі осы болса күлталқандарыңды шығарайын шеттеріңнен!»

	Платформа аспалы көпірдің арғы құламасына тұмсық тіреген.

	Санап үлгермеді, сірә, бесалты әйелдің ағараңдаған орамалдарын аңғарып қалды. Соның артынша көзіне ащы тер құйылды да, қарашығы бұлдырап кетті. Жолдан шығайықау, жазым болармызау деп айылын жиятын бірі жоқ. Бірінің қолынан бірі ұстап, жарты шақырымдай қашықтықта тапжылмастан сіресіп тұр. Бетпішіндерін ажырата алмады.

	Мәшинист дереу рацияға жабысты. Төретам стансасының үш нөмірлі телефонын саусақтары икемге келмей әзер тергіштеді.

	– Құрыдық! Ереуіл!.. Тез бол, маған бекет бастығы Қаражанды қосыңыз?!

	– Кімді?!

	– Қаражанды деймін, өй, құлағы керең болғыр, еболш!

	– Боқтамаңыз, сізді де ата сақалы аузына түскен кісі дейдіау! Осы бассыздығыңыздың, реті келгенде, біз де есесін қайтарармыз. Ұмытпаспыз әсілі! Немене, сонша аттандап, жау қуып келе ме?! – Диспетчер пультіндегі кезекші тағы нелерді мұрын астынан міңгірлеп айтып жатты. – Ал бастық жоқ, облысқа кеткен, өнесіей, өңмеңдеп!..

	– Қашан келеді?!

	– Бастық бізге есеп беруші ме еді. Кеш бата оралар аман болса.

	– Оралмаса терісінен!

	«Енді кімнен ақыл сұрамақ?» Айлақтағылар мәшинистпен сірә да сөйлеспейді. Әлде мына немелердің ереуілдеген сықпыттарының күлін көкке ұшырып, қабырғаларын күтірлетіп, қайдан шықса одан шықсын деп, таптап тастаса ма екен, а?! Өзі тартар айыптан құлантаза ада. Әскери тәртіптің шеңберінен шықпастан ережеге сай әрекет жасады... Оо, айтқандай Әбдімәлік қайда жүр? Ғарыш айлағының жергілікті тұрғындар арасындағы өкілі осындайда қол ұшын бермегенде қайтеді. Рацияға қайта жармасты.

	– Күнім сол, кезекшімісің? Атыжөнің кім еді?

	– Оны қайтесіз?

	– Сұраймыз да...

	– Жержебірімізге жетіп алып...

	– Кешір, кешір айналайын, қазір сенімен ырылдасып жататын уақыт жоқ. Түсінемісің, бір топ әйел ереуіл жасап, темір жолды бөгеп тұр. Жиырмаотыз метрдей жер қалды, стопкранды басуға кімнен рұқсат аларымды білмеймін.

	– Енді маған не дейсіз?

	– Әбдімәлікті қосшы... жер бетінде тірі жүрсе тауып берші! Космодромның өкілі осындайда көмектеспегенде қайда көмектеседі?! Сосын тағы мынаны тыңдап ал!

	– Кәдімгідей бұйрық бересіз ғой өзіңіз...

	– Оттама, алдымен рацияның лентасын жалға! Осы әңгімелердің барлығы түгелдей дерлік хатталып жазылып қалатын болсын. Енді сен де боққа былғандың, ешқайда қашып құтыла алмайсың! Ертең бәріміз бірге жауап береміз.

	– Не, не дейді?!

	– Солай, шырылдама!

	– Қазір, қазір... мінеміне... Әлло, Әбеке, Әбдімәлік Саржаныш, Саржаныш деймін, естіп тұрсыз ба? Не көрінген бұл жұртқа?.. Ауылдың бір топ әйелдері ереуілге шығып, темір жолды басып алыпты деседі.

	– Қой, қой шырағым, қайдағы ереуіл? Сондағы талаптілектері не?

	– Ит білсін! Сөйлесіңіз, платформа мәшинисін байланысқа қосамын.

	– …

	– Әбдімәлік, әләу, Әбдімәлікпісің?!. Құрыдық!.. Әйелдер!..

	– Әйелдер, қайдағы әйелдер, олар не істеп жүр темір жолдың бойында?!

	Машинистің одан әрі үні шықпады. Стопкранның пломбасы сырт етіп, тас еденге домалап түсті. Темір доңғалақтар біраз жерге дейін үйкетіліп, сүйретіліп барып, әзер тоқтады.





2




	Шүкір ғой, шүкір, шүкіршілік! Аспандағанда қайда барады, айға ұша ма? Ол үшін мына үш қабатты коттеджіңді айналы әуітімен бірге қосып сатқанда қолың жетсе, кәнекей! Еріккен жұрт қазір не істемейді? Сірә, одан өзге ермектері түгесіліп қалған ба, жер бетіндегі адамға керекті игіліктің бәрін тіміскілеп бітірген ғой. Еш нәрсеге қызықпайды немесе еш нәрсе қызықтырмайды. Ендігі қалып тұрғаны, турист ретінде мың сан корабльдердің біріне отырып алып ғаламды зерттеу, аспан әлемінің құпиясын ашу... Бір жағынан, елдің құлағын шулатып қайтеміз дейтін болар, өзімізге белгілі жайды дабырлатып, сырнайлатып, сүйінші сұрап не қыламыз дейтін болар... Кейде солардың кәдімгі Төретам мен Сұлутамның түстік бетіндегі қазақ ауылдарында тұратын туған нағашысынікіне бара жатқандай, «космостағы салмақсыздық дәрежесін сезінсек те неміз кетеді» деп жіптіктей етіп, анаумынаудың қолы жетпес дүниені тым жеңілдетіп, сүмірейтіп жіберетіндерін қайтерсің! Ал соған жұмсайтын қаражатына шашыңның түгі жетпес. Адамау, өліпөшіп салмақсыздық дәрежесін сезінгісі келсе, айлақтың тәжірибе алаңында да дәл соған лайықталған техникалық аппарат дегеніңіз аузымұрнынан шыға сықиып, толып тұрған жоқ па?! Көңіліңнің қалағанына отыр да, салмақсыздық дәрежесін сезіне бер. Қолыңнан кім қағар екен? Олар күйдіргенде өстіп күйдіреді ғой, қыруар ақшаны баскөзге қарамастан ауаға шашып жібереді де, ол жаққа тек әлгі бір ауыз жарымайтын «салмақсыздықты сезіну» үшін барып қайтадымыс...

	«Не?!.. Мен әсілі жынданғаннан саумын ба?» – деді Әбдімәлік.

	Сөйтті де айналы әуіттің мраморланған жиегіне басын қойып, аспанға қарады. Иә, дәп бір жынданған адамша айналаны басына көтеріп, ахахалап күлгісі келді; қоңыр дауысымен барылдап ән салғысы келді. Айтқандай, соңғы кездері өзгеге сыр етіп аша бермейтіндей өзгешелеу бір әдет тауып алды. Онысын керек болса өзінен табандаған жиырма бес жас кішілігі бар қазіргі әйелі Патшагүлге де айтқан емес. Ұяла ма, қысыла ма, әлде уыздай уылжыған жас иіс «Шалдың шалқақтауын қара!» деп мысқылдап жүре ме деп те азкем қауіптенеді. Дегенмен әлгісі өзіне ұнайды. Ән болғанда да кеудесін соққылап, алыпжұлып бара жатқан қайбір әншілік? Әбдімәлік әнші болғанда енді нені қиратпақ? Сахнаға жүгіре шығатындай жас емес, көшедегі көңілді топтың қарасын көбейтіп, солармен бірге ахахулап таң атыратын қайран уақыт та біртіндеп қош айтысқан. Уақыты бар болғыр, ыңшыңсыз өз дегенін істеп бағадыей! Сенен иненің жасуындай ақыл сұрамайды, есептеспейді, не істеп, не қоятындығын өзі ғана біледі. Мүмкін оған ән деп айдар тағудың да реті келмес. Бір сөзбен түйіндегенде, жүректің тербеліс сезімі ғой кәдімгі. Не істейсіз, жүрегі құрғыры соны қалап тұр. «Саған жетпегені сол еді, соры қайнаған!» деп сол сезімді іштей буындырып, тұншықтырып өлтіре салу керек пе?! Әділеттілік пе мұнысы? Ал жүректі жаулап алған сол әуен жиналажинала келіп, кәдімгі ауа сыймаған шар тәрізденіп, күндердің күні туғанда тарс етіп жарылса Әбдімәлікті көктен іздейсіз бе, жерден іздейсіз бе? Осы керек пе сендерге?! Оның өзін де тісінің арасынан сыздықтатып, ыңылдап қана айтады. Ұнайды біртүрлі. Ұнағанда сұрамаңыз, мүмкіндік туса онысын үзіпжармай жалғастыра бергісі бар. Содан соң денесі де жеңілденіп қалатындай екі қолын көкке көтеріп, секіріпсекіріп қояды. Жүрегінің соғысы да саябырсиды. Бір қалыпты ырғақпен дүрсілдейді. Онысы құлағына анық естіледі. Жүректің соғысын есту әрине, шүкіршілік, шүкіршіліктің көкесі! Жүрек денемен сырласуға көшті деген сол, әне! Ән салғысы келетіндігінің бар сыры осы ғана. Бәлкім, Әбдімәліктің де барлық болмысбітімін осы төңіректен іздеуге тура келер. Бұл бұрынсонды ел естімеген аса бір жаңалық ашқандығы емес. Өзіне ыңғайлы. Жүрек шіркіннің басын тауға да ұрып, тасқа да ұрып, анаған да шашылыптөгіліп, мынаған да шашылыптөгіліп, ақыр соңында мұнан артық жайлы орын таба алмаған соң денеге барымен бұрылып, барымен беріліп, бірінбірі түсініп, бірінбірінің құлақ қойып тыңдай бастауы ғой! Жүрек пен дене бірінбірі енді тапты, мінекей!

	Ал мұның сыртынан «Әбдімәліктің бар шаруасы түгелденді, балаларын өздері қалаған қызметтеріне қойды, ұзаққа созылған сырқаттан соң қайтыс болған әйелінің де қарызпарызынан құтылды, жас әйелге үйленіп көңілін бірледі» деген секілді қазақбайшыл пәленпәштуан ілік іздеудің қажеті шамалы. Жүрек пен дене түсіністі! Мұнан былайғы жерде біріненбірі ажырамай, бірге өмір сүргенде ғана мұратқа жететіндігін ұғынды. Шамасы жүректің үнемі ыңылдап ән салғысы келетіндігі содан болар. Сол, сол ғой, одан басқа қандай құпия болушы еді?!

	Сол әні түскірдің әсіресе, әдемі әуіттің ішінде жатқанда жүректі түрткілеп оята бастайтындығын айтсаңшы! Қайқайдағы еске түседі. Тіпті турист ретінде орайы келсе ғарышқа ұшудан да кет әрі емес! Атшаптырым ауланың дәл орта тұсынан қазылған әуіт жер асты артезиан құдығының мұздай суына шөпілдей толып, екі иінінен әзер дем алады. Айна тәрізденіп күн сәулесімен шағылысады. Әбдімәлік екі адам еркін сиятындай әуітті де әдейілеп кеңірек, тереңірек қаздырғанды. Құлаш ұрып әрліберлі көсіліп жүзбесе де, су астына шым батып сүңгіп кетеді, не шалқалап жатып «салмақсыздық дәрежесін» сезінеді. Патшагүлдің рецепті бойынша денесін де азмаз күнге күйдіреді. Ал сырттағы аптап жылан жалағандай үйтіліп тұр. Көлеңкеңнің өзі қырық градусқа жетіп жығылар. Әуіттен басыңды шығарып жанжағыңа қарай бастасаң, бір шымшым өтірігі жоқ, көзің қарауытады, миың солқылдайды. Әріректегі жер ошақ аузындағы отжалын сағым тәрізденіп, бірде алыс ұзап, бірде қол созым жерден бұлаңдайды. Осы құдайдың апшыны қуырған шаңқай шаң түсінде басына ақ орамалын мойнына дейін малындырып орап алған Патшагүл шырағым да екі қолын қайда сыйғызарын білмегендей түртпектеп жүріп, әйтеуір бірнәрселерді тауып алады. Шелпек пісіре ме, тарының талқанынан шалап жасай ма, абажадай үйде екеуденекеу отырса да тыным көрмейді.

	Бет қаратпайтын аптабы аздай, оған аңызақ желі қосылған соң оңа ма, ыстықтың демі одан әрі күрт көтеріледі. Аратұра тынысың тарылып, ауа жетпей тұншығып қалатындайсың. Ондайда Әбдімәлік екі аяғын тырбаңдатып, әуіттің түбіне шым батады. Денесін су көтеріп кетпес үшін әр жерге жібек бауы бар шығыршық орнатып қойған. Демің жеткенше содан тас қылып ұста да жайбарақат жата бер. Сырттағы тіршілік екі бастан белгілі. Су түбінде жатып көздерін тастай жұмады. Албажұлба тіршілік ауанын көрмек тұрмақ естігісі келмейді. Апырай, осы күннің ыстығында белуарына дейін шешініп тастап, қаталап шөл қысып бара жатқан соң амалсыз дарияның лай суынан сіміре бір жұтып, жағалаудың онсыз да жапырағы түсе бастаған тырбиған көлқұрағына шалғы сілтейтін түйе фермасындағылардың жандары неткен сірі, шырағымау?! Жалақылары да ауыз жарымайды. Ертеден қара кешке дейін күннің өтінде. Қарақалпақстаннан әдейі алдырған отыз шақты аруананың бар күтімі солардың мойындарында. Үштөрт отбасы «Бізге сеніңіз, түйелердің біз тірі тұрғанда қоңы кемімейді, санитарлық талаптарды да мінсіз орындаймыз» деген соң, Әбдімәліктің де үні өшкен. Біреу сөзіңді сөйлеп, шаруаңды дөңгелетіп әкетсе, тілің қышып бара ма? Әбдімәліктерді ғарыш айлағымен байланыстырып тұрған да осы шаруа. Әрине, Сұлутам ауылындағы бұрынғы қаракөл кеңшарының директоры, жоғары білімді, облыс ауыл шаруашылығы активі түгел танитын Әбдімәлік те осы заманның тыныстіршілігінен анау айтқандай мақұрым еместі. Көзі ашық, көкірегі ояу. Жиырма жыл іргелі ұжым басқарғанда да қырық шақты шаңырақтың күллі шаруасын жалғыз өзіақ ұршықтай үйіріп жүргенді. Дария жағалауындағы шашыраңқы шаруашылық кешегі күнге дейін іргелері ажырамастан тәтутәтті өмір сүрді. Анау айтқандай лағып, кеңшар мүшелері далалық демократияны желеу етіп, ағаш басына шығып алып, бет алды айқайлаған жоқ.

	Қазір бұл жағаның адамдарына космодром деген аждаһа жақсы болды ғой. «Тисе – терекке, тимесе – бұтаққа», әлдекім төретамдықтар мен сұлутамдықтар атынан сөйлеген болып, «Космодромның жергілікті халыққа жасап отырған зияны мынадай да мынадай!» деп жейдесінің тамақ түймесін ағытып, жұлқынып шыға келсінші, бірі қалмай соның соңынан дүрліге жүгірер еді. Өкпесі алқынғанша, топырақ қауып омақаса құлағанша далақтап, тобырдың қарасын көбейтіп ере берер еді. Ере береді. Ертеңгі күні осы әрекетінің шекесіне таяқ боп тиетіндігін де қаперлеріне алмайды. Аяқтары салбырап лезде аспаннан түсетүсе қалғандай, Төретам мен Сұлутамның төңірегі демократияның мәуелеген жеміс ағашына тұнып тұрғандай... Ойхой, аттанда, аттанда!

	«Өстіп, бәрің жабылып, бір атаның баласындай күш біріктіріп, космодромды көшіріп жібересіңдер ғой бұл арадан. Сендердің осы дүрліккендеріңнен қаймығып, апырай, жергілікті халықпен арадағы жанжал ушығып кетпесе жарар еді, халықаралық қауымдастық біздің бетімізге осыны шыжғырып баспаса болар еді, әлемдік космостық альянс мына сұмдықтан соң теріс қарап кетпесе неғылсын!» деп, айлақ басшылары жетіп келіп, «аяқтарыңа жығылады, иіліпбүгіліп кешірім сұрайды, қала берді қалталарыңа ауызбастырық үшін қаржы салып береді...» Аххаха, құр далбаса! Ғарыш айлағын қанша жерден ит тепкінің астына алғаныңмен түк шықпайды. Қылы қисаймайды айлақтың! Коммерциялық ұшыруды үстіүстіне үдетеді. Керісінше Төретам – Сұлутам бекетінің басшысына жасырын түрде, әбден сүзгіден өткен заңнамалық актілердің негізінде соңғы ескерту жасайды; не қатаң сөгіс жариялайды. Себебі, бұл өңірдің күллі тіршілігі темір жолмен тығыз байланысты. Елжұртына ие бола алмағандығы үшін, еларалық келісімшарттардың мәнмағынасын қарауындағыларға жеткілікті дәрежеде ұғындыра алмағандығы үшін, үгітнасихат жұмыстарын тиянақты жүргізбегені үшін... Оу, бекет бастығы да адам, оның да асырап отырған шиеттей балашағасы бар. Оның үстіне бұған дейін қылаудай қыл түспеген абыройбеделін айтсаңшы!? Әлгі аты өшкір жасырын бұйрығы тек Төретам – Сұлутам төңірегіне ғана белгілі боп, сонымен тынса, кәні! Облысты басып өтіп, одан әрмен шығандайды. Міне, сондайда оның да қаны шапшып басына тебеді.

	«Ендігі шаруам сендермен болсын!» деп жұдырығын түйіп, шырт түкіреді. Тістері қышырлайды. Төтеннен тап болған ашу жүйкесін жұқартады. Бір білместік өттікетті деп, мұнан әрі тереңдемейін десе ертеңгі күнінің не боларын кім біліпті. Дереу іске көшеді, айлақты бұл арадан лезде көшіріп жібермек болып, артын жыртып айқайлағандарды ә дегеннен қырына алады. Үштөртеуінің көздерін көкшитіп жұмыстан шығарады, тағы бірнешеуінің айлығын қияды, қалғандарынан мұндай әрекеттен аулақ жүреміз дегізгізіп, жазбаша түрде түсінік жаздырып алады. Әйтеуір, бір жұманың ішіндеақ бекеттегілердің зәреқұтын алып, тура аяқтарының ұшымен жүргізеді. Жұмысшылардың арасынан өзіне сенімділерін таңдап «шпион» ұстайды.

	Әбдімәліктің ұстамдылығының арқасында темір жол іргесіндегі қаракөл кеңшарында ондай «бассыздықтың» бірдебіреуі тіркелген жоқты. Кеңшар тұрғындарының жіптіктей татулықтарына сына қаға алмайтынсың. Ал айлақты көшіріп жібергісі келетіндер бұл басқарған шаруашылықтан да бас көтерер еді ғой, тіпті олардың бесалтау болмауы да мүмкінді. Ондайда адамның аяқ астынан намысы қозып, екі көзін шел басып, құтырынып шыға келетін әдеті емес пе?! Төретам стансасы қол созым жерде. Дарияның бергі бетіне өтсең, станса алаңынан бірақ шығасың. Кеңшардың үлкені де, кішісі де өмір бойы осы Төретам стансасының қызметін пайдаланып келген. Оңдысолды ағылып жатқан поездар болмаса, тірі адам бүгінде қарға адым алыс шыға алар ма. Сол оңдысолды ағылған поездар Төретамның атамзаманнан келе жатқан еңселі қыш кірпіш үйі болмаса аялдар ма?! Айлақтың тік ұшақтарына бірінің табаны жаңылысып тисе айтсынау! Бұлар тұрмақ кеңшар директоры Әбдімәліктің балалары да тек поездардың ғана қызметін пайдаланып келген. Төретамның іргесін басып өтетін Самара – Ташкент тас жолы кейін пайда болғанды. Күрежолдың бойымен қоңыздай құжынаған жүк мәшинелері жалыныпжалбарынып мың мәрте қол көтерсең де, аялдамасыз жерге тоқтамайды. Оның үстіне сөз шіркін тыныш жата ма, ұзынқұлақтың ызыңы жержаһанды ілездеақ жаулап алар. «Төретамның жергілікті тұрғындары қыздықыздымен айлақ басшыларына да қыр көрсете бастапты» деген суыт хабар олардың да құлақтарына емісеміс тиіп үлгерер. Сосын айдалаға аялдап не бастарының іскені.

	Міне, сүйткен Төретам жұрты ғарыш айлағының жергілікті тұрғындарға жасаған экологиялық зияны үшін ұзақ үнсіздіктен кейін дүрліге көтерілсе, қол созым жердегі кеңшар түк көрмегендей мыңқиып отыра береді баяғы. Ақылдылық, иә шектен шыққан сабырлылық па бұлардікі?! Мейлі, айта берсін, тыныштық қымбат бәрінен! Сөйткен кеңшардың күндердің күнінде аяғының аспаннан келетіндігін кім білген? Бір жылдың аумағында айрандай ұйып отырған шаруашылықтың тозтозы шықты. Көктем айындағы дария сеңіндей күтірлеп, саутамтығы қалмады. Кейін бірнешелеген ұсақ шаруашылықтар ұйымдасқан секілді еді, бүгінде олардың сайдан санын, құмнан ізін таба алмайсың. Жел көтерген қаңбақтай ізтүзсіз жоғалған.

	Әбдімәліктің сондағы көрегендігін біреулер аңыз ғып айтып та жүрген шығар бұл күнде! Шаруашылығы шатқаяқтаған соң ескі таныстары облыс орталығынан ойып тұрып, әтібірлі қызмет тауып берейік деп жалынса да, туған жер топырағынан қарыс сүйем ұзамады. Дініне беріктігін дәлелдеп бақты. Оқығантоқығаны көпкөрім пайдаға асты кейіннен. Сөйтіп орайы келгенде айлақ басшылығының алдына сұмдық бір идеяны тастап кеп жіберген. Тыңдағандарың үшін құлдық деп бірден аяқтарына жығылған бұл жоқ. Және идея болғанда қандай! Шұбаттың адам ағзасына тигізер емдік қасиетін тамағың қарлыққанша қақсай бергеннен бір нәрсе өне ме? Мықты болсаң іспен дәлелде! Сан түрлі химиялық қоспалардан даярланатын тағамдардың жанында жарықтық түйе сүті дегеніңіз қайда! Арнаулы аппаратпен түйе сүтін де құрғатып, ұнтақтап, зеңгір көктің қандай қабатына алып шығамын десең де, өмірі бұзылмайтындығы дәлелденген. Бұзылмақ тұрмақ, ауасыз кеңістікке жеткенде ғайыптан бұрқырап жусан исі пайда бола кетедіміс, корабльдегілердің тәбеттерін ашып, жұмыс істеуге деген құлшыныстарын арттыра түседіміс. Қазекемнің қайран шұбаты қай кезде қасиетінен айырылып еді?! Аххахау, қазақ жерінен ұшсаңыз, атмосфераға қазақ дәмін де ала кетіңіз!.. Содан алашапқын сүргін басталған. Шұбаттың құрамы сан мыңдаған зертханаларда тексерілген. Бұдан шет елдік ғалымдар да шетқақпай қалған жоқ. Себебі, коммерциялық ұшырулардың дені солардың үлестеріне тиетін. Несін айтасыз, құрғатылған шұбат ғарышкерлер үшін жексік астың негізгі түріне айналып шыға келді! Әбдімәліктің идеясы жүз пайыз жүзеге асты! Шыбын жорғаламайтын ұшыру алаңына жергілікті тұрғындар арасынан тұңғыш рет Әбдімәліктің ғана табаны тигенді. Айлақ басшылығы рұқсат қағазсыз ішке кіріпшығуға тек Әбдімәлікке ғана мүмкіндік жасады. Онда да айына үш мәрте. Екі рет түйе фермасындағы жұмысшылардың айлық жалақыларын алу үшін кіреді. Үшіншісі еркін, кәдімгі еркін қыдырыс. Бір тәулік бойы айлақтың қай бұрышына барамын, нені көремін десең де, тірі жан бөгет болмайды. Күзет бөліміндегілер де, патрульдер де Әбдімәліктің жанынан үнтүнсіз ыздиып өте шығады. Бір түрлі жылы жымиысты көзқарас аңғартады. Әлде өзіне солай ма? «Сіз біздің өз адамымызсыз ғой» дейтін тәрізді, «Сіз біздің сыннан өткен өз адамымызсыз!» Өстіп сызылта түссе дейді Әбдімәлік те. Ғарыш айлағының қарағайдан қиюластырып соққан саунасы, құстың сүтінен басқасының бәрі табылатын тіреліп тұрған дүкені, ғарышты игерген атақты ғалымның мұражайы, ауыр ракеталарды атмосфераға алып шығатын мес қарын ұшақ... Әбдімәлікке бәрінің есігі ашық. Бірақ бала емесшаға емес, дапдардай Әбдімәлік басымен айлақты бір тәулік тегін аралауға рұқсатым бар екен деп, далақтап шаба бере ме. Лезде сабырлы қалыпқа көшеді. Қулықтарына қанжар бойламайтын айлақтағылардың түк көрмегендей аузы аңқайып, отқа түсетін көбелекше ұшыпқонып жүрген дала қазағы туралы не ойлайтындарын кім біліпті. Самсаған антенналардың басына орнатылған бір аппарат Әбдімәліктің айлақтағы әрбір басқан қадамын қас қақпай қадағалап тұратын болса, одан «өз адамына» деген оңған сенім бола ма. Оның аяғы ұзаққа бармас. Аңдып жүріп бір оңтайлы сәт туғанда оңдырмай орға жығар. Не деп кінә тағатындарын кім білсін? Бұлардың жазылмаған заңдары өз пайдаларына келгенде оқтай зулайды ғой. Түйенің құрғатылған сүті қалай жасалушы еді деп, енді олар да бас қатырмайды. Тосын жаңалыққа құжат, патент жинаған кім бар. Атмосферадағы бұрқыраған жусан иісіне де бой үйренген. Әбдімәліктің денесі ток соққандай дір ете түсер еді ондайда. Төңірегіне тәкәппарлана назар жығады. Қарсы кезіккендермен енді ыртыңжыртың жата кеп амандаспайды. Шеншекпені үлкен, жылтырақ пагондылармен де арақатынасты алшақ ұстайды. Не алыстамайды, не жақындамайды. Атамекеннің иесі кім екендігін ең болмаса өстіп сездірейін дейді. Мың жерден қоразданғанмен дүниенің тұтқасын ұстап тұрған ол көксоққандар Әбдімәліктің ол ойын түсіне қоя ма? Міне, мәселе қайда?! Осы тұсқа келгенде амалсыз сәл иіледі. Құданың құдіреті, сенің азаматтық асыл тұлғаңды аракідік болса да бағалайтын, ең құрығанда баяғы кеңшар директорына қиын болып жүрау дейтін жанашырлықтың да жұқанасын көре алмайды екенсің бұл жақтан. Бірақ қала, қала ма, күллі төңіректің бүгінгі тіршілігі айлақпен ғана тығыз байланысты. Қалай дегенде де, айлақты төңіректегендердің өзгелерге қарағанда жағдайлары жақсылау. Құрығанда азынаулақ жалақыңды да уақытымен аласың.

	«Сыйға – сый, сыраға – бал». Түйе фермасының меңгерушісіне айлақ басшылығы «Біздің жергілікті тұрғындар арасындағы өкіліміз боласыз» дегенді де қоғамдық негізде қоса тапсырған. Қайда қашады, Әбдімәлік келісті...

	Рақат, рақатай! Әуіттің түпкі жағына алтын тығып қойғандай аузына ауа толтырып алып, шым батады. Су түбінен безірейетін де тұратын зеңгір аспанға қараудың өзі бір ғажап! Бұлаңбұлаң. Ақшарбы бұлттар қол созым жерден ақ мамық тәрізденіп аударылыптөңкеріледі. Әуіттің түбінде ауа толтырылған аппаратың болмаған соң ұзақ жата аласың ба. Әбдімәлік үшін сол аппараты құрығырды қолға түсірудің өзі мұң болды. Айлақтың дүкендерін түгел аралап шықты. Қырық мың қызыл болса да, сатып алмаққа бекінген. Жоқ, жоқты жерден қаза ма? Алматыда тұратын қызы Мейрамкүлге де «Құлдығым, адамның құнын сұрамайтын шығар, тауып берші?» деп құдайдың зарын қылды. Адам естімесін, есі кіресілішығасылы ғой Мейрамкүлдің. Айтқаның айтқандай бір құлағынан кіреді де, екінші құлағынан шығып кетеді. Текке шаршайсың. Оу, Әбдімәлік сол ауа толтырылған аппаратты керек болған соң сұратып жатқан жоқ па?! Әкеміздің бір шаруасын қақсата бермей тындырып берейік деп лып ете қалатын қыздың түрі анау. Сөзбұйдаға салып әлі жүр. Міне, осындайда керек қой сол аппараты. Тұмсығыңа тағып ал да жата бер, әдемі әуіттің түбінде. Елеңдейтіндей, жоғалтатындай сыртта қайбір қызық қалды дейсің?! Демі бітіп бара жатқан соң амалы қайсы, әуіттің жылтырақ еденіне табанын тіреп оқыс атып шығады. Ах, уһ! Айдаһар шомылып жатқандай әуіттің ернеуіне үздіксоздық су шашырайды. Түбің түскірлердің не іздейтіндерін қайдам, кейде ақ, қызыл, жасыл қанатты нәпнәзік көбелектер де осы маңайды айналсоқтап жүреді. Оқыс тиген тамшыдан да жалп ете түседі соры қайнағандар! Әбдімәліктің кәдімгідей жаны ашиды. Саусағымен іліп алайын десе де ебедейсіздігіне ептеп қысылады. Өлтіріп алып қиянатқа батып жүре ме? Сосын иегін таянып көбелектің қимыләрекетіне таңданыспен тесіле қарап біраз тұрады. Жалғыз тамшыны ауырсынса да, құртақандай тіршілік иесінің жанұшыра қанат қағып, өмір үшін жанталасуын қарашыей! Төбе тесетін аласат ыстық көбелек қанатындағы жетім тамшыны да әпсәтте жұтып тынады. Көбелек жансебілденіп көлеңкеге қарай жылжиды.

	Қоңыр рацияның безілдеген дауысын судан басын қылтита бергендеақ естіген. Әуіттің ернеуіне асылып, еріншектене қолын созды.

	– Әбдімәлік, Әбдімәлік деймін... Құрыдық! Құртты!..

	– Оу, бұл кім құдайдың тапатал түсінде жау шаптылаған?! Иә, не болып қалды? Аман ба?

	– Қайдан аман болсын, құрыдық деймін, құрыдық!

	– Кім құртқан?! Әй, шырағым, түкірігіңе шашалмай дұрыстап сөйлесеңші адам құсап!

	– Адам құсап дейсің, асықпай сөйлесуге мүмкіндігім болып тұрғандай! Міне, жиырма метрдей ғана жер қалды. Бесалты әйел әйшай жоқ темір жол бойына шығып алып, қандарына қарайып поездың алдын бөгеп тұр. Не істеймін, менің де басым екеу емес, стопкранды басуға рұқсат етсең...

	– Тоқта, тоқта деймін, саған стопкранды басуға рұқсат ететіндей мен кім едім соншалық?!

	– Бейшара бола қаласыңдарау заматта. Космодромның ел арасындағы өкілімін дегенде жерге сыймаушы едің ғой!..

	– Өкіл, қайдағы өкіл, сендердің естеріңе Әбдімәлік осындай кезде түседіау. Өзің біл. Менің де басым екеу емес, стопкранды басасың ба, әлде әйелдерді таптап кетесің бе... өзің біл!

	– Түсінікті, шамаң белгілі болды! – Мәшинистің дауысы одан әрі өктем естілді, – Әбдімәлік, сен бірақ мынаны есіңе сақта, бұл әңгіме түбі жерде қалмайды. Біздің сөзіміздің бәрі диктофонға жазулы. Ертең бірге жауап береміз космодром басшыларының алдында...

	– ... кесіп аларсың мықты болсаң!

	Судың терең қабатына шым батты.





3




	Осылай, иә, дәл осылай боларын баяғыдаақ білген. Оған бола бас қатырудың да қажеті жоқты. 2 + 2 = 4. Бітті. Әйтсе де тірі адамға тіс жармады. Жергілікті байланыс жүйесіне қосылған селекторлық аппарат таң алакеугімде ал кеп безілдесін. Безілдеп қана қойса жақсы ғой, арғы жақтан естілген гүрілдеген дауыс бейне бір жар басынан бос бөшкені әдейі домалатып жібергендей:

	«Тыңдаңдар, тыңдап тұрмысыңдар?!» деп үстемелейді. «Тыңдап тұрмыз, сіздерді тыңдамағанда кімді тыңдаушы едік. Сіздерден басқа біздің қандай құдайымыз болушы еді!» деп сақалмұртын бастырып жатқан тұста асүйден басын шығарған Әбдімәлік те ішінен ащы мысқылмен бір мырс етті. Тіпті Патшагүл ұйқысынан оянып кетедіау деместен, қамыс қабырғаға сүлесоқ іле салған қолайнаға бір бүйірлеп қараған күйі ахахалап күлкісі де келді. Күлкілі ғой, әлгі айлақтағы шілтеңдеген бастықсымақтардың шәлкемшалыс тіршіліктерінің бәрі күлкілі.

	Былайғы уақытта бұттарына жіберіп қойған ойын баласындай тымырайып үнтүнсіз жүреді, жүредідағы міне, осындай дүрбелең шақта қалың ұйқыларынан шошып оянып, жанжақтарына алақжұлақ қарағыштап, өткенкеткенді жан ұшыра іздестіре бастайды. Турасына көшкенде тәубелеріне келеді. Ахаха! Аратұра болса да бұларға өстіп темір жолды бөгеп, ереуілдеп тұру керек екен ғой. Маладес, маладесей, ауыл әйелдеріне рақмет! Міне, бірақ күнде айды аспанға шығарған жоқ па?! «Бұқпантайлап, бейшараның күйін кешіп жүре бергенше өлсек те өстіп, алысыпжұлысып бір өлейік» дегендері шығар. Апырай, алдажалда... ереуілдеп, темір жолды бөгеу деген жаман ой олардың бастарына қайдан сап ете қалған десеңші! Қарашыей, тұптура алты мұхиттың арғы жағындағы дамыған елдердің демократиялық үрдісін пайдаланады. Пайдаланғанда да кәдімгідей! Охо, біздің дария жағалауына да келді ғой дүрілдеген демократия!

	«Тыңдаңдар, Әбдімәлік Саржанович, Қаражан Есболаевич, бұл сіздерге берілген төтенше тапсырма! Бүгін ертеңгі сағат тоғыздан қалмай он жетінші алаңнан табылыңыздар!»

	– Құп болады, он жетінші алаңнан деймісіз? Мақұл, он жетінші алаң болса он жетінші алаң болсын! – Әбдімәлік бейне бір театрға баратындай үстіне әдемілеп әтір септі. Иыққа сұқпаған су жаңа костюмін қолына алып тұрды да, сәл іркілді. Жоқ, бұл жолғы сәнденудің орайы келмес. Темір қақпадан ары өтісімен айлақтағылар Әбдімәлікті көргенде бүгін сірә, кірпідей жиырылар. Ауыз ұшымен беретін сәлемдерінің өзін артық шығынға есептер. Бірінің аузына бірі түкіріп қойғандай, орайы келсе Әбдімәлікке жақындамауға тырысады. Жанынан ыздиып өте шығады барлығы. Оу, бір тәуліктің ішінде дүниенің астаңкестеңі шыққан жоқ па?! Мұнан гөрі бұрқ етіп бомба жарылғаны жақсы еді; зымыран тасығыштың бір тетігі істен шығып, қызыл құмның бұйратбұйрат төбелерінің арасына құлап түскені оңды еді. Қазір... енді бірер сағаттан соң Төретам темір жол бекетінің бастығы Қаражан екеуі қол ұстасып, құрып кеткір сол он жетінші алаңнан табылар ғой. Он жетінші алаңның несін сұрайсыз, он жетінші алаңның аты – он жетінші алаң. Еске түсірудің өзі ерсілеу. Он жетінші алаңның аты естілісіменақ Әбдімәліктің жүрегі зырқ ете түседі. Естімек түгілі оны көз алдына елестеткісі жоқ. Мұнан табандаған төрт ай шамасында он жетінші алаңда адам шошырлық төтенше оқиға орын алғанды... Биік дуалдың басынан жергілікті төрт жігіт құлап түсіп, табанда мерт болды. Мүмкін айлақтағылар бүгінгі қаралатын мәселенің өзі он жетінші алаңдағы сол оқиғамен байланысты ғой деп, бұларды да сол жерге бекер шақырмаған болар. Сол... солай, Әбдімәлікті көргенде айлақтағылар кірпідей жиырылмаса қарап тұрыңыз. Тіпті ымжымымыз бір, өзгелерге қарағанда бірбірімізді түсіне білеміз ғой дейтін ұзынтұра, селдір шаш полковниктің өзі баяғыдай: «Әбеке, аманбысыз?!» деп қос қолын ала жүгірместен, арығырақтан барып, бас изесіп қана амандасар. Тілдеспейді. Айлақтадағы құрғатылған шұбаттың сапасын тексеретін зертхана меңгерушісі де бұл жолы Әбдімәлікті көрсе де көрмегенсиді. Жуан денесін жылдам игеріп, теріс бұрылады. «Пах, пах, Әбеке деймін... Әбдімәлік Саржаныш, естіп тұрсыз ба, сіздің осы бір өнертапқыштық ерлігіңізді ескеріп, туған жеріңізден ескерткіш орнату керек қой» дейтінді ол ілгеріректе өтірік тамсанып. «Кім орнатады?» – Әбдімәлік те әдейі сұрайды.

	«Жерлестеріңіз... Сіз онсыз да Төретам жұртына бір адамдай қызмет істеген жансыз». «Істеуін істедік қой. Бірақ...» «Неге бірақ... Ендеше өз мойныма алайын бұл шаруаны. Асылы, бірбірімізге қарыз боп қалмаспыз. Бәрінің бір амалы болар. Ойпырай, құрғатылған шұбаттың не құдіреті барей, а?! Ғарышта... атмосфераның арғы жағында тура қолмен қойғандай жусан исі бұрқырайды деседі...»

	Дейді ғой... бірақ бүгін дей алмайды. Аузын буған өгіздей тымырайып, Әбдімәліктен алыс жүруге тырысады. Бір есептен сонысы дұрыс. Бүгін олар Әбдімәліктердің де екі аяғын бір етікке тығады. Жусан иісін де ұрып қойыпты. Қайдағы жусан иісі мынадай қаны көтерілген қымқуыт шаруаның үстінде?! Масқара, масқараай! Төретам Төретам болғалы мұндай сұмдықты кім көріп, кім естіпті? Мәссаған, еразаматтар үндерін шығармай үйлерінде бұғып отырады да, олардың орнына әйелдері ереуілге шығады екі білектерін сыбанып. Ереуілдегенде де сұрамаңыз! Біреулер әдейі үйретіп қойғандай, тура темір жолды басып алады! Айлаққа деген өкпереніштері болса темір қақпаның сыртында пошта жәшігі тұрған жоқ па. Соған салмай ма қағазға қаттаған арыздарын. Болмаса, іштен біреулерді шақыртсын. Жергілікті тұрғындардың өтініштері заматында қаралсын деген де арнаулы қаулы бар. Үлкен бастық та олармен пікірлесуден қашпас еді. Ал олар не істеген дейсіз ғой, қолмен қойғандай темір жолды басып алған. Ойпырай, ауыл әйелдерінің ойда жоқта дүңк еткізіп, төбеден жай түсіргендерін қарашыей! Бұрынсоңды мұндай сұмдық кімнің қаперіне келген. Адамау, гептил төгілген айқайды да бітістіруге болар еді, алғашқыда аттандағанмен кейін істің бәрі бір арнаға түсіп, келісімшарттың негізінде екі жақ та бірбірлеріне түсіністікпен қарар еді. Ал ауыл әйелдерін келісім столына қалай шақырарсың?! Және олардың айлақтан не талап ететіндері де белгісіз. Әйтеуір, дүрлігіп баскөз жоқ, темір жолға лап берген.

	«Осы істі тым асқындырмай ауыл масштабында, ағайын арасында отырыпақ ыңшыңсыз шешуге болады ғой. Оу, неге болмасын, болады әрине, болғанда қандай! Космодромның жергілікті тұрғындар арасынан сайлаған әтібірлі өкілі Әбдімәлік қайда жүр? Турасы Әбдімәліктер ел арасына айлақ туралы келелі әңгімелер айтып, үгітнасихат жұмыстарын жүргізуден қашқақтайды. Беті жылтырап бергі жағымен ғана күліп, үнемі жақсы атақты иемденгісі келеді...» Міне, осыларды ой елегінен өткізгенде Әбдімәлікке он жерден әулие болса да қайтіп ішің жылиды. Не үшін құрақ ұшып қарсы алмақ, не үшін жылы шырай амандаспақ?!

	Аспалы көпірдің арғы құламасына жете бергенде артқы орындыққа жайғасқан Қаражан жүргізушінің иығынан нұқып, тоқтат деген белгі берді. Екеуі де жеңіл мәшиненің екі есігінен апылғұпыл жерге түсті.

	– Әбдімәлік, – деді темір жол бекетінің бастығы Қаражан түкірігіне шашалып, – шыныңды айт, сен түбі бір нәрсе білесің?! Манадан бері байқаймын, айлаққа награда алу үшін келе жатқан секілдісің.

	– Әрине, награда үшін...

	– Сөгіс те награда ма?

	– Сөгіс беріп қойса жақсы ғой.

	– Немене, түрмеге жаба ма?.. Ереуілдеген біреу. – Тістерін қышырлатып, шырт түкірді. – Ауылда болмағанымды қарашы!..

	– Не істер едіңіз?

	– Әлгі атаңа нәлет жаман мәшинистің бет моншағы үзіліп, стопкранды басып қалғандығын айтам да!..

	– Таптап кете беру керек пе еді сіздің ойыңызша?..

	– Енді не деп едің?! Өлсе неге шетінен өмірем қаппайды, өй, өңшең иттер!

	– Ашуланбаңыз, өзөзіңізге мығым болыңыз. Космодром басшыларының алдында да кішіреймеңіз! Еңсеңізді тік ұстаңыз. Олар да адам баласы ғой... Біз олардың қаншама білместігін кешірдік. Біздің бір білместігімізді кешірмей ме?! Кешірсін...

	– Ай, қайдам, қайдамау!..

	* * *

	Ғарыш айлағының жұртшылықпен байланыс департаментінің төтенше бұйрығы:

	«1. Ғарыш айлағы мен Сұлутам бекеті арасына қатынайтын тауарный поез мәшинесі ұзақ жыл істеген жемісті қызметіне және отбасы жағдайына қарамастан дереу пенсияға шығарылсын.

	2. Төретам бекетінің бастығы Қаражан Есболайұлы бұған дейін Құрметті теміржолшы, өз ісінің шебері деген атақтарды иемденген. Қызметіне адал, өз ортасында сыйлы, ұйымдастырушылық қабілеті мол. Дария деңгейінің күрт көтерілуіне байланысты өзен флотының шаруасын жолға қою міндеттері де қоса жүктелген. Өткен айдың басында өзен аңғарында еркін жүзе алатын баржаға тапсырыс беру үшін Финляндия Республикасына арнайы іссапармен барып келген. Сөгіс алмаған, қылмыстық жазаға тартылмаған.

	Осылары есепке алынсын, әйтсе де қарауындағы мәшинистке космодромның маңызын түсіндірмегені үшін бекет бастығына соңғы рет қатаң сөгіс берілсін.

	3. Осындай кемшілік Әбдімәлік Саржанұлына да тікелей қатысты. Рас, жоғарыдағы жолдастай емес, бұл азаматтың космодромға жасаған ұшантеңіз еңбегі ескеріледі. Міндетті түрде ескеріледі. Құрғатылған түйе сүтінен жасалған аса зәру тағам шетелдіктердің де көңілдерінен шыққан. Түйе фермасы мен ғарыш айлағы арасындағы байланыс бүтіндей қатаң графиктік жүйеге негізделген. Тағамның сапасы да әлемдік стандарттарға сай. Бірақ ереуілшілер тәртібіне келгенде Әбдімәлікті де арашалап алуға болмайды. Әбдімәлік ғарыш айлағының жергілікті тұрғындар арасындағы өкілі ретінде тіркелген. Жүрістұрысы, мінезі, жұртпен араластығы, беделі түгел тексерілген. Он жетінші алаңның құрылыс жұмыстарына да жергілікті жігіттерді тартқан осы азамат.

	Ереуілшілерді Әбдімәлік түгелге дерлік таниды. Бұл оқиғаның бір күннің ішінде ғайыптан пайда болмағандығы белгілі.

	Әйелдер бұл шаруаға біраз уақыттан бері дайындалған. Өкініштісі әрі Әбдімәлікті жазаға тартудың төте жолы, осыларды біле тұра, ол космодром басшылығына хабарламаған. Оны жүрдімбардым шаруа деп түсінген. Жоғарыдағы жолдас секілді бұл да ғарыш айлағының болашағына салғыртсалақ қарайды. Ия, жерлестері жағына шығып кетуге әзір.

	а/ Әбдімәлік Саржановичке соңғы рет қатаң ескерту берілсін.

	б/ Ертеңнен қалдырмай ереуілшілердің ұйымдастырушысын тауып, жеке дара пікірлессін. Үгітнасихат жұмыстарының ықпалын одан әрі күшейтсін. Ендігәрі мұндай оқиғаның қайталанбауы үшін ереуілшілер басшысынан жазбаша түрде түсінік талап етсін. Осы шаруалар Әбдімәліктің мойнына жүктелсін.

	Бұйрықпен ғарыш айлағының барлық қызметкерлері, жұмысшылары толықтай таныссын.

	200... жыл, ... тамыз. Төретам ғарыш айлағы».





4




	«Ендігі жетіспегені осы еді!» – Құлақ шекесінің түбінен әлдекім күбірледі ме, әлде өзіменөзі сөйлесті ме, ол жағын анық аңғара алмады. Күбірледі ме деп күлтелектейтін несі бар, көзіңді бақырайтып қойып табалау ғой мұның аты! «Табала, табалаңдар! Әбдімәліктің бүйтіп бейшара кейіпке айналған сәті қолдарыңа түсе бермес. Сондықтан осы жолы ақыларыңды алып қалыңдар!» Ұрлық істеген кісіше алақтап жанжағына қарайды. Жұқа көйлектің өңірі де алқамсалқам. Самайдан аққан ащы тер жуан мойынға аялдамастан бірден жүнжүн кеудеге жетіп жан тапсырады. Екі қолына да тыным жоқ, ербеңербең. Көлдей орамалымен үстібасын қайтақайта сүрткілейді, онысын жиіркенішті түрде қайтақайта сығып алады. Жеңіл «Уазиктің» қаңылтыр төбесін шақырайған күн тесіп жібергеннен сау ма деп, әнтек шалқайып жоғары үңіледі. Әзірге аман, әй, бүйткен амандығын әдіре жесін! Мұнан гөрі жаман мәшиненің жанар май багіне ұшқын түсіп лап ете қалғаны жақсы едіау. Лап ете қалғанда өзінің қандай қал кешіп, қайда жататындығына да көп бас ауыртқысы келмеді. Қайда жатушы еді?! Жер сілкінгендей қатты дүмпу Әбдімәліктің былқсылқ еткен өлі денесін ғарыш айлағының ұшу алаңынан бірақ дік еткізбеген соң, өзгесінен не пайда?! Төретам бекеті мен ғарыш айлағының арасы қарға адым жер болғанымен екеуіндегі жағдай екі басқа. Әбдімәліктің дәл қазір көріп отырғаны, әне бір үйшіктің көлеңкесіне тығылған қаңғыбас иттер. Құйрықтарын бұттарына қысып, тілдері салақтап, бүйірлері солқылдап, осы бір аспан айналып жерге түсердей аласат ыстықтан қайтіп жан сауғаласақ екен деп, үздіксоздық тұншыға қыңсылайды. Ырсылдаған үндері де аянышты. Тозығы жеткен тротуардың бергі құламасынан әлдебір қағазға оралған тамақ қалдықтарының сұлбасы қарауытады. Шыбыншіркей де сол маңда. Көлеңкеден кеуде көтеріп, тура иек астында жатқан мәпақадан таласыптармасып өз үлестерін алып қалуға құлықсыз. Борсыған тағамды қосымша жүк қылып қайтеді, сірә олай өткен, былай өткен жолаушы поездарының бірінен әлдекім лақтырып кеткен олжаның бұрқыраған иісі танау қытықтайды. Ілмиген көздерін мүләйімси, еріншектене ашыпжұмады. Ішке түскен ыстықтың әсерінен кешелібүгін оңдырып нәр сызбаған. Қарын да шұрқырайды, сілекей де шұбырады. Бұралқы иттерге бұйырған несібеге жармаспай қоя тұрайын деп кештің батуын күте ме, арба сүйреткен тазалық сақшысы бетаузын ақ шүберекпен тұмшалап алып, қалғанқұтқанды сыпырыпсиырып, темір жолдың арғы бұрышындағы қоқыс үйіндісіне қарай ала жүгірер. Оған да жан керек. Кейде жын соққандай темір жолдың атамзаманнан бекітілген графигін белден басып, әскери мақсаттағы жүрдек поездың да алқынжұлқын жетіп келетін әдеті бар. Айттыайтпады, алдымен сондайдан сақтасын. Бекет бастығы Қаражан шырағымның айтуынша әрине, әскерилердің алдында иіліпбүгілудің қажеті жоқ, бірақ перронның айнадай жалтырап жатуы заңдылық әм міндеттілік. Су сеуіп, станса қоймасындағы шаң басқан жасанды гүл көшеттерін бері шығарып қойса да «Оу, бұларың неткен көзбояушылық!» демес еді. Бекет бастығы бергі жағымен «Әскерилерге жалынышты болмаңдар» дегенімен, егер ондай құрмет көрсетіліп жатса іші жек көрмейтін секілді. Перронның тәртіп сақшылары бастықтың: «Гүл көшеттерін әскерилер мұрнымен иіскеп, қолдарымен ұстап көруші ме еді, көңіл ғой, олар кетісімен дереу жинап ала қойыңдар!» дегенін де талай естіген. Ал оның қасында бейберекет тамақ қалдықтары шашылып жатса, анық масқараның көкесі сол болар.

	Өлі тыныштық. Бекет басында қыбыр еткен тірі жан жоқ. Аратұра салдыргүлдір етіп орнынан әрең қозғалатын тауарный поез доңғалақтарының шақұршұқыр дауыстары естіледі. Станса кезекшісі дыбыс күшейткіш арқылы әлдекімге пәрмен береді:

	«Үшінші жолдағы бос вагонды тұйыққа қарай сүйреп әкетіңіз!» «Мақұл, айтқаныңыз болсын!». Бағана басындағы қалайы радиодан айтылған жауап төңірек мүлгіген тыныштық құшағында болғасын ба, тура желке тұстан шыққандай жаңғырығады. Екі жақтың сыбырласып әзілдескендері де қаңғыргүңгір, құлақ қоймасыңа шамаңды келтірмейді:

	«Жалақыны қашан береді екен, естімедіңіз бе?» «Естімедім. Немене, немереңнің сүндет тойын осы айда жасап құтылмақпысыңдар? Мынадай құдайдың ыстығында кісі той тойлап оңа ма? Күзге қаратуға болмай ма?» «Жасаймыз, жасамағанда... Бір той жасауға шамамыз жетеді әзірге. Ал күзге қалдыру жағын отағасы шешеді». «Ой, жарылау!..» «Сұлутамнан, Қожабақыдан, Аралқұмнан арнайы адам шақыртамыз керек десеңіз...» «Мәскеуден бұрыңғы генсекті шақырмаймысыңдар?! Байың баяғыда «Мен генсектің қолынан медаль алғанмын» деп жеркөкке сыймаушы еді ғой... кеудесін сабалап». «Ой, сіз де... сабалауға тұратын болған соң сабалайды да»...

	«Еріккендерай, – деп шырт түкірді Әбдімәлік,– одан да отыз төртіншіге не пәле көрінді? Отыз төртіншінің қай маңда келе жатқандығын хабарламайсыңдар ма ең болмаса?! Көңілдеріңізге келсе де айтайын, мәдениеттен жұрдайсыңдарау, жұрдайсыңдар! Поез кешіксе күтушілерден кешірім сұралмаушы ма еді?!»

	Тамағы құрғап бара жатқан соң пластмасса құтыға құйып, үйден ала шыққан қанжылым судан бір жұтты, екі жұтты, үшіншісінде жүрегі айныды. Қанша қинаса да онысы өңешінен әрі өтпеді. Аузындағысын қиналмастан аяқ астына төге салды. Әлгі қапылыста теміржолшылардың құралсайман сақтайтын қоймасының жанына келіп дік етіп тоқтай қалғанды. Осы тұсты қолайлы көрді. Жалғыз түп қарағайдың көлеңкесін қалқаласам да нем кетеді деген бір ойы. Оны өзін алдарқату үшін ғана айта салды. Мынадай от үйірген аптап жалғыз түп қарағайдың қураған жапырақтарын бұйым құрлы көре ме, жезтырнақтың саусағындай арбиған сидам бұтақшалары сәл жел көтерілсе морт етіп сынып түсуге дайын тұр. Қолайлы көрген себебі, отыз төртіншіден түскен жолаушыларды осы тұстан қалт жібермей аңдып отырады да, күткен адамын алыс ұзатпастан тап басады. Күткен адамы облыстық ауыл шаруашылығы департаментінің меңгерушісі, не салық комитетінің төрағасы емес, жәй... әр бекетке бір аялдап Түркістанның базарына жеткенше не одан Төретамға қайта оралғанша әбден діңкені құртатын отыз төртіншінің үстінде жүріп, жеңілжелпі саудасаттық жасайтын осындағы көп әйелдің бірі. Атыжөні де әзер еске түсті бар болғырдың! Сорлатқанда бүгін Әбдімәлік басымен сол әйелді сарсылып тосып алуына тура келіп тұр. Ел арасындағы әңгіменің ауажайына қарағанда, темір жолды басып алушылардың «глабары» нақ соның өзі көрінеді. Ойпырай, өле алмай жүріп қарашы бұлардың бірден айға шапшуын! Еске түскенде қандай?.. Бұл жағаның кәріжасы кешегі күнге дейін қаракөл елтірісін өңдейтін атақты кеңшарда жұмыс істеген. Өмір сүруге қажеттінің бәрі кешеге дейін сол кеңшардан табылып тұрған. Ой, дәуренай десеңші, кеңшардағы жалғыз көшенің бойымен ертеңгілік, не кешкілік кеңсеге барар, яки қайтар жолда жұрттың бәрі шарбақтарынан бастарын шығарып, директормен әмпейжәмпей амандасып жатушы едіау. Тіпті жалаңбұт ойын баласына дейін Әбдімәлікті көргенде шаңшаң қолдарын сүрткілеп жіберіп, үлкен кісінің алдынан жүгіре шығатын едіау. Әкешешелерінің әдейі үйретіп қойғандығын Әбдімәліктің де іші сезеді. Кекіреймейді, қоңыр көзәйнегін алып, сәл ғана тізе бүгеді. Атыжөнін, мектепке барғанбармағанын тәптіштеп сұрайды. Былдырлаған тіліне қызықса, оның үстіне әкешешесі құрдастау болып келсе, үй тіршілігін де түртпектеп сұрап біліп алады. Шын ниетімен күледі, күнұзақты жұмыстан шаршағандығын да ептеп ұмытады. Әрине, одан Әбдімәлік ұтылмайды. Әне, Әбдімәліктің балажан, кішіпейілділігі мен қарапайымдылығы сол күніақ күллі дария жағалауына қоңыраулап жетерау! Ал мұндай басшыны қайдан табарсың? Балшықтан соғып алуға шамаң келе ме? Әрі ол – осы топырақтың түлегі. Ауыл арасының ағайынгершілік қарымқатынасын да бес саусағындай жақсы біледі. Тіпті кейбір ерлізайыптылар болмайтын жерден айқайласып, түсінбестікпен кермаралдасып, ажырасуға дейін барса да, ол оқиға сол сәтіндеақ Әбдімәліктің құлағына жетіп үлгереді. Қалай жетеді, онда шаруаңыз не? Жел айқайлап жеткізе ме, әлде сондайларды айтып жүретін сенімді адамдары бар ма, тіпті басыңыз ауырмасын. Мейлі, түн жарымынан ауса да Әбдімәлік уақытпен есептеспейді. Әлгі екі «айыпкерді» мәшинесін жіберіп, үйлерінен кеңсеге шақыртып алады. «Ал сөйлеңдер, бас піспейтіндей не бүлініп қалды?» Күйеуі міңгірлейді, еркек байғұстардың шаруаның тігісін жатқыза алмай, ойындағысын толық жеткізуге де шамасы келмей сорлайтындығы қашаннан белгілі ғой. Кешіккен шығар, иә екіүш жартылықты әлдекімдермен бөлісіп ішкендері де рас, түн жарымына дейін карта ойнағандығын да жасырмайды. Ой, Әбдімәліктің ел арасындағы беделі қандай еді ол кезде. Кеңшардың құдайындай елестейтін. Директордың алдына барғандардың шешілмейтін шаруасы болмайтын. Және сөзбұйдаға салмайды, «ертең келіңіз» деп емексітпейді, қолмен қойғандай нақпанақ. Оу, мұндай директор былайғы жұрт үшін маңдайға жазған бақдәулет емес пе! Неден кемсіз, бәрі бар. Өзгелер космодромның есігінен сығалай алмай жүргенде Әбдімәлік не істеді десеңші! Жергілікті тұрғындардың мұңмұқтажына космодром басшылығының қырын қарауы «әлемдік қауымдастық алдында үлкен айып боп есептеледі» деп, бар пәлені төндіре дәлелдегенде өркөкіректеген айлақтағылардың да кәдімгідей екпіндері басылыпақ қалатын. Тыңдайды, тұрғын халықтың да аздыкөпті мұқтажын жерге таптамайық деп ойлайды. Ақылдасады, Мәскеумен байланысады. Иіледі. Бірден пейіш орнатуға уәде бермесе де, жүздерін жылытып бері бұрылады. Оу, Әбдімәлікке сөз жүзіндегі пейішжұмағыңның қажеті шамалы. Турасына көшкенде, олардан алақан жайып, сонша қиылып көп нәрсе де сұрамайды. Өзекті жанның басы ауырмай, балтыры сыздамай тұра ала ма. Міне, сондайда қайдағы бір керексіз құжаттарды талап етпестен кеңшар тұрғындарын әскери зонаның емханалары дәрігерлік тексеруден өткізсе... кезексіз қабылдаса. Оой, әскери зонаның дәрігерлері өңшең бесаспап қой. Ғарышкерлер қалашығында анаумынаулар жұмыс істей ала ма. Осы өтініштері мінсіз орындалса кеңшарлықтар сыртта жүріп жүйкелерін жұқартып, несіне қандарына қараяды? Коммерциялық ұшыруларын жиілетпек түгілі, сағат сайын іргені дүңкілдетсе де бұлармен санасып жатқан біреулер бар ма? Ұшырсын, ұшыра берсін. Айдалада жүріп, өтірік жанашыр болғаннан еш нәрсе өнбейді, еш нәтиже шықпайды. Әбдімәліктің құдіреті – ол сөйтіп айлақтағылардың да тілін тапты ғой. Шыбын жорғаламайтын айлақтың өзін кеңшардың игілігіне айналдыра білді. Пайдаланғанда да айтпаңыз! Адам сенбейтін оқиғаның нағыз жүрек жұтқан кейіпкеріне айналып шыға келгенді сонда Әбдімәлік. Ал сол Әбдімәліктің алдында қалайша өтірік айтарсың? Үлкен кісіні алдауға бола ма? Аздап... жәй шер тарқату үшін бірекі жартылықты бөлісіп ішкендігіңді де, түн жарымына дейін сарылып ұйқы көрместен карта ойнағандығыңды да іштей мойындайсың. Айқайшусыз мойындатады Әбдімәлік. Әбдімәліктің көзінде сирек ұшырасатын ерекше от бар. Тесіліп бір қарағандаақ тұла бойың дір ете қалады. Бойың балқып жүре береді. Бұлтақтауың мүмкін емес. Бейне бір тақта алдында тұрған шәкірттей ұстазыңнан кешірім сұрауға көшесің. Әбдімәлік кешірім сұратады еріксіз! Сондай әлсіздікке қалай ұрынып қалғандығыңды өзің де аңғармайсың.

	Әбдімәліктің пысы басып тұрғанда бұл сұмырайдың көзіне көк шыбын үймелетейін дейді әйелі де. Жалпы, Әбдімәлік әйел затын қатты құрметтейтін азамат. Дұрыс болмаса да солардікі жөн. Тыңдайтын құлақ табылған соң әйел жарықтықтың екіленіп, екпіндеп, бұған дейін тырнақ батырып келген күйеуінен өш алғанша тоқтамайтын әдеттері ғой қашаннан. Қыздықыздымен талай жерге барып қалар. Әйелдерді Әбдімәлік те шыдамдылықпен тыңдайды. Тек қана тыңдайды. Ал соның өзі көп адамға сабақ. Соған орай ауыл әйелдері де Әбдімәліктің алдын кесіп өтпейді. Кесіп өтсе оларын күнә деп есептейді. Қарсы кезіккенде жүздері тайсақтап, иіліп сәлем беріп қана жанынан ыздиып өте шығады. Әбдімәліктің алдында көстеңдеп жүру ұят, ұят болғанда да үлкен ұят! Ал сол ұяттан боларболмас жұқана қалса бүгін көрсетіңіз Әбдімәлікке немесе Әбдімәлік сорлыға!..

	Әбдімәлік ескі мәшиненің ішінде бүрісіп, тірі жанның көзіне түскісі келмей, отыз төртіншіні тағатсыздана тосып әлі отыр. Шекесі солқылдап әкетіп бара жатқан соң, сусіңді орамалды әлсінәлі маңдайына басады. Күрсіне дем алады. Жүрегі айнып ішкенжегенінің бәрін далаға тастағысы келеді. Бәлкім сонда барып өзөзіне келер ме. Сірә, мұның бәрі манағы қанжылым судың кесірі болар. Жұтайын деп жұта ма, таңдайы құрғап бара жатқан соң жұтты ғой амалсыз. Жейдесін де белуарына дейін түріп тастады. Мәшиненің терезелері қара пердемен бүркемеленген. Күн өтпесін дегені құр әншейін далбаса, дұрысы – қыбырлаған тірі пенденің көзіне түскісі жоқ. Әсіресе бүгін. Әбдімәлік баяғы кеңшардың директоры емес дүрілдеп тұрған, дарияның арғы жағалауындағы шағын ғана түйе фермасының меңгерушісі. Қамыс қостың қараңғылау бір түкпіріне түйе сүтін құрғататын, сапасын тексеретін арнаулы аппарат орнатылғандығынан да көп жұрт бейхабар. Дайын өнімнің айлаққа қалай жөнелтілетіндігі де әзірге құпия. Санитарлық талаптар мінсіз орындалып, сүттің майлылығы, жұғымдылығы, ұзақ уақытқа сақталар төзімділігін растайтын құжаттары толық әзірленген шақта ғана таң бозынан тұрып, ертеңгі салқынмен Әбдімәлік темір қақпаның алдына жеткізіп береді. Ары қарай айлақтағылардың шаруасы. Оны да түйе фермасының екіүш адамы ғана біледі. Әбдімәліктің әрбір минуты қатаң есепте. Тақымға су жаңа «Мерседесін» басады. Мынадай лақсамен шаруа біте ме? Мұны қара жұмысқа ғана пайдаланатын. Сол баяғы кеңшар директорлығынан қалған көздің өзі осы ғана.

	Әбдімәлік ғарыш айлағы тарапынан сайланған тұрғындар арасындағы өкілдігін кешегі күнге дейін қоғамдық негізде ғана атқарып келгенді. Аса көп төтенше тапсырмаларды олар да тықпаламайтын. «Сен тимесең, мен тимен бадырақ көзбен» Әбдімәліктің өмірі де ыңшыңсыз өтіп жатқан. Өкілдігіне емешесі құрып, айлақтан шеншекпен дәметсе не дейсің? Құрып кетсін өйткен өкілдігі! Оның аяғы қайбір сыйқұрметке ұласушы еді, елдің өкпесіне қалып, көзге шыққан сүйелдей боларсың күндердің күні туғанда. Оу, «өзекті жанға – бір өлім». Оны да естен шығарып, өкіл болдым мінекей деп, әлдекімдердің иек қаққан бағытына қарай жел қуған қаңбақтай далақтап жүгіре беруге және болмайды. Ақыл тоқтататын жасқа келді ғой Әбдімәлік. Турист ретінде заңғар көкке көтеріліп, атмосферадан ары не бері өтіп бара жатқан тұста ғарыш кораблі кенет апатқа ұшыраса амал бар ма? Онда Әбдімәлік те халықаралық маңызы бар қазанамалардың біріне ілігіп, атыжөні әлемдік ақпарат құралдарына түгел жазылып кете барар. Яғни, Әбдімәліктің мүрдесі орбитада жанып кетеді. Бір уыс күлін де таба алмайды Патшагүл. Бірақ мұндай «зор бақытты» Әбдімәлікке кім сыйлай қойсын! Демек, енді аспандаған көңілдің сабасына түсіп, біртіндеп жерге жақындауы керек шығар. «Басы ашық мәселе – айлақтағылар Әбдімәліктің жерлеуіне қатыспайды. Мұсылмандық дәстүр де олардың қатысуын қажетсінбейді. Оу, осымен бәрінің түйіні шешілген жоқ па?! Ұзынтұра, селдір шаш полковник қана мынадай ыстықта быршып терлеп, басшылардың алдына жағдайын айтып талай барғыштар. Әбдімәліктің космодромға сіңірген аздыкөпті еңбегін жіпке тізер, тақа болмаған соң космодромның әлем алдындағы беделін жергілікті тұрғындарға насихаттап, олардың Мәскеуге, не ООНға жазған арызшағымдарын әлінің келгенінше орта жолдан ұстап қалатын да Әбдімәлік еді деп, әңгіменің қиюын сөйтіп бір келістірер. Оу, олар да құдайдан үмітті пенде ғой, оның бер жағында ұзынтұра, селдір шаш екі иығы селкілдеп жылап отырып алса қайтпек? «Қойшы құрысын, қайда қалмаған қаражат» деп бұйрық шығарып, екіүш мыңды сол бойда қолына ұстатып кеп жіберер. Сосын алаудалау быршып терлеген полковник Патшагүлді бөлек шақырып алып, қайғысына ортақтасқан кісіше қайтақайта арқасынан қағып, әкелгенін қолына ұстатып, сүйек шығамын дегенше қарасын батырып үлгерер. Солай... енді Әбдімәлік өлсе кімдердің құран бағыштап, арулап көметіндігі өзөзінен белгілі боп қалған жоқ па? Өкіл, ұрып қойыпты бүйткен өкілдігін!..»

	Аласат ыстықтың әсерінен қалғып кеткендігін, не миы солқылдап ойлау қабілетінен айырылып қалғандығын толық ажырата алмады. Расау, жанжағына қара перде тұтылған жаман мәшиненің іші шынымен түрме. Қайта түрменің терезесінен азынап жел соғарды. Не, не дейдіей, әлгісі не сандырақ?! Жожоқ, әзір өлуге болмайды. Ойбай, Әбдімәлік атқаруға тиісті шаруаны санай бастасаң, сірә, есебіңнен жаңыларсың. Маңдайындағы дөңгелек айнаға үңілді. Самай шашына ақ түсе бастаған ба, түбің түскір! Бұрынсоңды онысын байқамағанды. Желке шашын ылғи Патшагүлге қырғызатын. Оның да үні шықпады. Әлде Әбдімәліктің көңіліне қарағаны ма екен. Сүйінші сұрайтындай қуанышты жағдай емес қой мұнысы. Иә, қайдағы қуанышты жағдай?! Көзінің айналасына үймелеген мапмайда әжім іздерін быртиған бармағымен біразға дейін басып тұрды да, сүлесоқ жібере салды. Жіберіп қалғанда әжімі бар болғырдың көл бетіндегі қалтқыдай қалқып шыға келгендігін байқады. Одан әрі оған не істесін, осы тұрғанда қолынан не келе қоюшы еді. Миығынан бір күлді де үнін өшірді.

	Оу, жұмыр басты пендені мазақ қылғанда өстіп мазақ қыла ма екен, а?! Әбдімәліктің түрмедей қапастағы ескі мәшиненің есігін ашулы кейіпте лақтырып жіберіп, талтаңдап барып, қол созым жердегі әнебір кішігірім фонтанның мұздай суынан сіміріпсіміріп алуына да мүмкіндігі шамалы. Фонтан суы аспанға атылып тұрмағанымен жоқтан тәуір. Осында тоқтаған жолаушы поезындағылардың жандарын алып қалатын да осы фонтан. Поездан түсе салысымен жолаушылар бірінбірі кимелеп, осылай қарай тұра жүгіреді. Жетіқат жер астынан шапшып шығып жатқан мөлдір су дәл қазір саф алтынмен парапар.

	Фонтан басында да бейсеубет жүрген адам қарасы көзге шалынбайды. Тыныштық. Тек темір өзекшеге өздігінен құйылған суық судың сылқсылқ күлкісі ғана құлаққа шалынады. Тамағы жыбырлап үстіүстіне жұтынды. Фонтан жиегіне жағалай қонақтаған шымшық торғайлардың қалқарази тіршіліктеріне назар жығудың өзі сондай аянышты еді. Кішкене тұмсықтарымен су жұтып, құйрықтары тынымсыз шошаңдап, армансыз шықылықтайды. Қанаттарын қағып сілкінеді. Көздері жылтыңдап үйреншікті тіршіліктеріне қайта кіріседі. Қаға беріс жерге түскен нан қиқымдары болса таласатармаса тар тамақтан өткізіп жібергенше жандары қалмайды. Еркінсіп шықылықтағандары қарадайқарап жүйкеге тиеді. Ғарыш айлағы аспанындағы бүгінгі еркіндік тек торғайлардың ғана еншісінде. Жиде түбінде ақ тер, көк терге түсіп, осы төңіректің бір атпал азаматы бүкшиіп отырау деген күпірлік ой бірінің қаперіне кірсеші! Ал жынданбай көріңіз!

	«Бүйткен тірліктің атасына нәлет!» деп іштей ызасын келтірген мына бүржік торғайлардың зәреқұтын алып, пласмасса құтысын қолына қыстырған күйі фонтан маңына жетіп барса, біреу ғайыптан Әбдімәлікті танып қоя ма?! Ал таныды, танысын, халық жауы ма еді Әбдімәлік?! Айтқандай, жейдесінің өңірі алқамсалқам, шашы ұйпатұйпа, көздері кіртиіп осы бекет маңында сенделіп жүретін кезбелердің кейпіне енген Әбдімәлікті бүгін кім тани қоюшы еді. Шыны, инедей өтірігі жоқ, дәл қазір сондай кезбелерге ұқсап кеткендігіне Әбдімәлік те шынымен қуанышты еді. Кезбе, Әбдімәлік бүгін нағыз қаңғыбас кезбенің өзі! Ахаха!..

	Ал ғарыш айлағының ұшу алаңынан мұндай өлі тыныштықты кезіктірсеңіз, кәнекей! Әскерилердің аптап ыстық болмақ түгілі, аспаннан жауып жерден бораған қара дауылға кезіксе де, кезекшілікті тастап кетуге ешқайсысының қақысы жоқ. Тастап кетті дегенше дереу жауапқа тартылады, артының айқайшуы да жуық арада басылмайды. Локаторлар шыр көбелек айналады, төменгіжоғарғы толқындағы морзе әліппелері тықтық... кенет о құданың құдіреті ескі мәшиненің жанар багіне ұшқын түсіп, дүрс етіп кәдімгі жер сілкінгендей қатты дүмпудің әсерімен ұшу алаңының дәл ортасына топ ете түскен бір нәрсе айлақтағыларды да аяқ астынан әбігерге салар. Қосымша жұмыс тауып береді. Көлеңкедегі ыстықтың өзі қырық градустан асып түскен шақта, сыртқа шыққанда не опа таппақсың. Бірақ мынадай оқиғадан соң қол қусырып қарап отыра ала ма? Жапатармағай жүгіре жөнелер. Әйтеуір, бомба болмағандығына анық көздері жеткен. Тірі, тірі ғой, қимылдайды, аяққолдары қозғалады. Апырай, қалай аман қалған деп аса таңданыспен ішектерін тартады. Аман қалды бітті, өзгесінің бәрі бос сөз! Береке тапқырау, мына пәтшағарды бұлар бір жерден кездестіргеннен сау ма? Қайдан? Бірақ бұл тұрғанда таныдым десең де басың пәлеге қалады. Дұрысы, артыңды қысып, дыбыс шығармастан аман құтылған. Өлі мен тірінің арасында жатқан адамға қайтадан үңілер. О, сұмдықай, көріп тұрғандары адам ба, шайтан ба?! «Оу, Әбекең, Әбдімәлік, Әбдімәлік Саржановичтің дәл өзі ғой мына кісі!» Ал керек болса?! «Сенсация іздегілерің келсе, мінекей! Мұнан артық сенсацияны қайдан таппақсыңдар?! Сөйлеуге шамасы келе ме? Уақыт созбайық, өлтіріп алып жүрерміз, дереу үлкен бастықтың алдына апарыңдар. Мұндай күйге не үшін түскендігін сонда барған соң айтар». Сол дедектеткеннен дедектетіп отырып, талайталай темір есіктерден өткізіп, үлкен бастықтың үстеліне сүйрелеп жеткізер. «Не болды? Бастанаяқ асықпай баянда. Еш нәрсені ар жағыңа бүгіп қалма, сенің космодромға деген көзқарасыңның шетжағасын біз де білеміз, сеземіз. Жерлестеріңе көбірек бүйрегің бұрылады. Мақұл, солайақ болсын. Кешегі дүрбелеңге байланысты «іштен шыққан шпионсың» деп сені біреулер таяққа жыққан шығар. Кімдер олар, жасырма... Байқауымша істің насырға шабатын түрі бар, ірге ажырады. Жергілікті тұрғындар, жергілікті тұрғындар деп, тек солардыңақ дегендері болсыншы дегенге семірген екен қаралай жүріп. Көздеріне көк шыбын үймелету біздің қолдан да келеді. Асықпай, ретретімен баянда!» Әбдімәлік талықсып жатқан кісіше әреңәрең тілге келеді: «Оу, өздеріңіз емес пе, ереуілшілердің басшысынан жазбаша түсінік ал деп жанымды қуырған. Ереуілшілердің басшысы Түркістанға базарлап кеткен екен, соны сарсыла күтіп бекет басында отырғанда ескі мәшиненің жанармай багіне ұшқын түсіп...»

	Жоқ, мұнан әрі кешігуге болмайды. Тұншығып тіл тартпай кетермін деп қайта ширықты. Сөйтіп ескі мәшиненің есігін еппен ашып, дәп бір банкке ұрлыққа түсетіндей жанжағына алақтап, алдымен бір, сосын екінші аяғын жерге тигізді. Ебедейсіз қимылдап, құтысы құрығырды қолтығына қысқан күйі ілгері қарай бір аттағаны сол еді, ту сыртынан «ағай» деген дауыс естілгенде тұла бойынан жан кеткендей қалт тұрып қалды. «Кім танып қойды мені?!»

	– Не?.. Не керек?! – деді ентігіп. Төретам зонасында әскери борышын өтеп жүрген өндірдей екі солдат мына кісінің адам көрмегендей ежірейе қалған бетжүзінен қаймығып, былайырақ ысырылды.

	– Кешіріңіз?

	– Кешіретіндей ұрлығымның үстінен түсіп пе едіңдер?! – «Өй, енеңді ұрайындар!» дегенді ұртының ішінде тұншықтырып өлтірді. – Сұраңдар... отыз төртіншінің қашан келетіндігін өзім де білмеймін. Сол поез керек еді маған да. Оны анықтама бюросынан сұраңдар. – Теріс айналды. Мәшиненің ақауын жөндеген боп төмен еңкейді. Тұмсығы шаңға батқан төрт бірдей керзі етікті көргенде

	«Е, бұлардан келетін қауіп жоқ екенау» деп қайтадан сабасына түсті.

	– Иә...

	– Темекі беріңізші?

	– Қап! Темекі шекпейтін әпендіге жолықтыңдар. Маған не қыл дейсіңдер енді. Темекі тартпағаным үшін де кінәлаймысыңдар?!

	– Жоқ, жоға. – Екеуінің де салы суға кетіп кейін бұрылды. Және мынадай жұмбақ адамды кезіктіргендеріне қайран. Әлде дарияның арғы жағалауынан келген бейсеубет біреу ме? Көзінде адам түсініп болмайтын үрей бар.

	Қырық қадамдай алыс ұзаған солдаттарды қайтадан дауыстап шақырып алды:

	– Сендер мені көрген жоқсыңдар, келістік пе? Екеуі бұл қалай дегендей бірбіріне қарасты.

	– Темекі алып шегіңдер, сусын алып ішіңдер. Қолдарың бос қой сендердің! – Бес жүз теңгелікті тәмпіш мұрынның кіршеңдеу гимнастеркасының төс қалтасына сүңгітіп жіберді. – Қай баласыңдар, қай жерден келдіңдер?

	– Батыстанбыз.

	– Батысың қай батыс?

	– Маңғыстаудан.

	– Е, солай деп анықтап айтпаймысыңдар, Маңғыстаудың да Төретамнан қай жері артық дейсің?

	Соның артынша кезекші отыз төртіншінің екінші жолға келіп тоқтайтындығын асығыс хабарлап жатты.

	– Жә, бопты, қайдан болсаңдар одан болыңдар. Жақсы, келістік, кездескенше, сендер мені көрген жоқсыңдар!..

	Әбдімәлік апылғұпыл есіктерезесі қара матамен бүркемеленген ескі мәшиненің от жалаған кабинасына лып етіп қайта кірді.





5




	Қызық өзі, бұрынғысы бұрынғы ма, Әбдімәліктің қожанасырлығын Патшагүл бүгін тіпті жақыннан байқады. Бір жағынан қожанасырлық дейтін де әрекет емес еді мұнысы. Әдемі әуіттің ішіне күмп етіп құлап түскенде ғой былайғы тіршіліктің бәрін ұмытып, әсіресе құдайдың құтырынған ыстығынан жан сақтағандығына және жан сақтайтындай мүмкіндікті орынды пайдалана білгендігіне тәу етіп, өзіменөзі мәз болып, ыңылдап ән салғысы келетіні. Ошақ маңында күйбеңдеп жүрген Патшагүлге де өзінің бір адамға тән алымдылығы мен шалымдылығы барлығын ескертіп қойғысы келеді. Оу, оны несіне қайталай береді, ол оқиғаны Патшагүл де талай мәрте естіген. Ашық айтпағанымен, сонысынан ептеп жалыққаны да рас. Бұл дүниеде одан басқа айтылатын әңгіме құрып қалды ма? Жұрттың күйеулері естігенбілгенін әйелдерінен жасырмайды екен деседі... Дұрыс қой солардікі. Ертеңдікеш дағарадай үйдің атшаптырым ауласына топырлап кіріпшығып жатқан адам қарасы көрінбесе де, есіктің алдын сыпырып, әлмеәлі су сеуіп, содан кеш түсе көлеңкеге құйрық қойып, «Осы мен бүгін не бітірдім?» деп сәл шаршағандығын да сездіргісі келмейтін әйел байғұсқа не сын бар? Әбдімәлік секілді су жаңа «Мерседесті» сұлу жорғадай көсілтіп мініп, ойғақырға шапқылап жүрсе арман бар ма?! Жоқ, жоға, Әбекеңнің, Әбдімәліктің со бір аздаған алданышына, көрер қызығына сұқ көзін қадаған болса түйнеме келсін, түйнеме келгір Патшагүлге! Осы пенделігімді біреуміреу сезіп қалмады ма дегендей, жалтақтап жанжағына қарайды. Күн түспесін деп мойнына дейін қымтап орап алған ақшыт орамалының ұшын тістелеп, көзін жерден әупірімдеп әзер көтереді. Жалт бұрылуға жүрексінеді біртүрлі. Әу бастан бойға сіңген әдетті орта жолдан бұтарлап сындырып, екі білегін түрініп алып, көрінгеннің шаужайынан ала кететін ауылдың әлдебір айбықа әйелдеріне ұқсағысы келмейді. Әбдімәлікпен тағдыр қосып, бірге түтін түтетуді маңдайға жазған екен, ендеше ақырғы демі таусылғанша сол алғаш танысқандағыдай ибалығынан, инабатты қылығынан қылдай ауытқымағаны абзал. Өзіне де сөйтіп серт берген. Әйел адамына қасқыр көргендей көзін ақшитып, ер адамға тіксіне қарау қайдан жарассын. Оу, сондайын аңғарып қалса Әбекең не дейді? Жалпы, Әбекеңнің ұстамды мінезі мен салмақтылығына әлі талай куә болар тірі тұрса. Мүмкін қаққан қазықтай сіресіп, аузына су толтырып алғандай үнтүнсіз, ішімдегіні өзің тап деп, оқтау жұтып жүргенше, өстіп ептеп жел шығарып қойғандығының өзі дұрыс шығар. Жан жүрегі соны қалап тұрса оған кім қарсы тұра алады? Патшагүлдің «Қожанасырымай» деп мейірленетіндігі де содан болар. Охооу, аспанға қарап не іздейді, шұрықтесік Төретам аспанында назарға ілігетіндей бір нәрсе қалды ма? Атмосфераның әуселесін шешу Патшагүлге қарап қалып па еді. Оған өзгелер ауыртсын бастарын. Әбдімәліктің қорбаңқорбаң әуіт түбінде айдаһар секілденіп асыр салғандығы да бір қараған кісіні аса көп жалықтырмайды. Теңіз айдынында жүзгендей құлаш ұрғысы келе ме, қалай? Жеркөкке сыйғызбай қанша мақтаса да әуіттің аты – әуіт. Құлаш ұрғанымен қосылып жанжағына ағылтегіл су шашырайды. Күнмен шағылысқан су тамшылары асфальттің бетіне моншақтай төгіледі. «Рақатай, рақат!» Әбдімәліктің күллі дүниеге деген ризашылығы осымен бірге үндестік тауып жатқандай. Иә, айтса да мұның өзі рабайда бір кездесетін шуақты сәттертін. Патшагүл де жантәнімен мұндай тамашадан қол үзіп қалмауға тырысады. Әбдімәліктің әрбір қимылына мерейлене қарайды. Әлгі бар ниетімен ақтарылған көңілден өзіне арналған сезім ұшқындарын да ұстап қалуға тырысады. Аяғыаяғына жұқпай, ақ қанат көбелектей ұшыпқонады. Суға түскен кісі қаншама салқындадым дегенмен, жаңа ашытқан шұбатты сұрап қалса, асыпсасып оны қайда қойғандығымды есімнен шығарып алмайын деп, ауызүйге жүгіре кіріп, тоңазытқыштан жанжағына жіңішкелетіп зер жалатқан фарфор тостағанды алып шығады. Қызып кетпесін деп, үстіне сулы шүберек жауып, көлеңкеге әкеліп қояды. Сүлгісі де, аяқ киімі де, жеңіл халаты да сол үйреншікті орнында қаздай тізіліп дайын тұр. «Мұндай әйелді жер шарын үш айналсаң да таба алмайсың!» деп өзі де Әбдімәліктің атынан сөйлеп, мерейлене күліп қояды. Соның арасынша қалт тұра қалып, төңірегіне құлағын тігіп, үздіге тың тыңдайды. «Үш емес, үш жүз рет айналсам да таба алмаймын! Сені табыстырған тағдырыма мың мәрте ризамын, ризамын, Патшагүл!» Оу, мұндай мың градустық ыстығы көтерілген тамаша теңеулерді Әбдімәліктен басқа кім айтушы еді. Әбекең ғой айтып жатқан, Әбекең! Әне, құлағың тас керең болмаса естіп тұрған шығарсың. «Рақмет те рақмет!»

	Судан кеудесін шығарған Әбдімәлік ентіге дем алғандығын елеместен әлгі әсерін тәптіштеп жіпке тізеді. Бұрынғы қайталағандары енді есінде жоқ. Патшагүлдің алдында тұлғасын одан әрі биіктете түскендей, осы әңгімені тұңғыш рет айтып тұрғандай тағы желпінеді. Көздері де күлімдеп шуақ шашады. Аратұра «Ой, маладес!» дейтін Патшагүлдің де қолпашын теріс көрмес әсілі.

	...Өтпелі дәуірдің астыүстіне шығып сапырылысып жатқан уағы. Қаракөл кеңшарының тұрғындарына айлақ басшылығы да сырттай сүйсінетін. Ел арасы тыныш, өздерінің күнделікті тіршіліктерімен ғана алданып, мамыражай тіршілік кешіп жатқан қарапайым ағайын. Түнде телевизордан бір жағымсыздау хабар естісе, ертеңгілік айлаққа тура шабатын, не шабарманын жөнелтіп «Космодром мұнан он, не жиырма жыл бұрынғы өтемақымызды төлесін, еңбекке жарамсыздығымыз үшін қосымша жәрдемақы тағайындасын» деп ақиланып шыға келетін темір жол бойындағы қазақ ауылдарындағыдай емес, бұлар аса тәртіпті. Кеңшар маңында бейбіт өмір, бергі теміржолшылардың есілдерттері ғарыш айлағындағылармен жағаласу. Реті келсе... түсі бөтен адам кезіксе, жата кеп айлақтың ішісыртын кептіріп жамандау. Оу, содан жеке бастарына көк тиын пайда түссе бір жөн ғой. Айлақ басшылығы да өздерінше қулыққа көшкен, темір жол бойындағыларды сірә, өстіп қатырайық деп шешкенау.

	«Темір жолдағылар арыздарын ООНға жөнелте берсін. Сіздерге қандай тереңдіктен болса да, қиналмастан және бар қаражатын өз мойнымызбен көтеріп, артезиан құдығын қазып берейік» дегенді бірде Әбдімәлікке... Мұздай, сіміргенде мейіріңді қандыратын тұщы су кеңшар тұрғындарының түсіне кірер. Бұл алабөле қамқорлықтың бар құпиясы тек Әбдімәлікке ғана белгілі еді. «Құдай берді» деді ішінен. Тұщы су шығадыау деген тапқырлықты өзі таңдап берген. Содан сарылдағангүрілдеген агрегаттар күндізтүні тынымсыз жұмыс істеп берсінай! Ооо, құданың құдіреті, дәл сол уақытта Кеңес Одағының зәулім шаңырағының бір күнде күлталқаны шығып, әркімнің өз бастарымен қайғы боп кетпесі бар ма?! Көп ұзамай кеңшар да тараған. Қолға ілігетін дүниені пышақ үстінен бөлісті. Қыстай отынға тамызық қылсақ та неміз кетеді деп, алыстағы мал қораларының ағаштастарын да үйлеріне тасып алған. Жүз метрдей тереңдіктен қазылған артезиан құдығы ешкімнің қаперіне кіре қоймағанды. Айлақтағылар әліптің артын тосты, алдымен өздері өзара келісіп бір жағына шықсын деді. Су тұрба тығынын суырсаң, атқылап кетуге әзір тұр. Су болғанда қандай! Зәмзәм, бал татиды. Әбдімәлік те маған бұйырғаны, сірә, осы болар деп, бірден үстіне түсіп өліптірілген жоқ. Ортақ игілікті бірге бөлісеміз дейтіндер табылса, олармен де мәмілеге келуге дайын еді. Төңірегіне аса сақтықпен зер салып қарады. Темір жолға жақын қоныстанбаса аштан өліп, көштен қалатындай біраз тұрғын солай қарай үдіре көшті. Олар барлық тірлік темір жолға тіреліп тұр деп түсінді. Балаларымыз үйден қатынап оқыса да аз олжа емесау деп, бірінің ойын бірі құптады. Оу, артезиан құдығын жоқтаған бір мұсылман табылсайшы! Ол кезде кеңшардың мөрі де Әбдімәліктің қолындатын. Жерлестерінің алдында бәлендей кінәсі жоғын өзі де шамалайтын, ендеше кімге барып жағдай айтпақ?!

	Содан не керек, құжаттарын көз ілеспес жылдамдықпен түгендеді де артезиан құдығын басы бүтін жекеменшігіне айналдырып алды. Ізінше сол маңнан үш қабатты коттедждің құрылысын да бастап кеп жіберген. Темір жол бойына қоныстанып үлгергендер Әбдімәліктің мұнысы несіау деп іштерінен күңкілдеген де қойған. Арғы жағына тереңдеп бара алмады. Тіпті Әбдімәліктің кеңшардан босаған соң, облыс орталығынан табыла кеткен үлкен қызметтердің біріне барғысы келмегендігіне де бастарын ауыртпады. «Әбдімәлік өлер деймісіңмен» тынған. Оу, Әбдімәлік неге өлсінау!? Өлмейді Әбдімәлік! Әбдімәлікті өлтіріп, оның орнына жуа егемісіңдер?! Әбдімәлікті әзірге өлтіру қайдаа? Міне, Әбдімәліктің де Патшагүлдің алдында көсіліп мақтанатындайақ реті бар ғой. Қанша жерден ақ жүрек коммунист болса да өмір қапелімде өз осінен шыр айналған жоқ па? Ендігі жерде Әбдімәліктің де өмірге икемделуі керек шығар. Жеке мүддені де ойдан шығармайтын заман туған. Ақкөздіктің де реті, жөні, ыңғайы бар. «Қойшы құрысын, біреулерден ұят болар» деп кейін шегіншектесе, ауызға өздігінен түсіп тұрған несібені шайнап, жұта салуға салақтық танытса, өстіп шаңқай түсте шалқасынан жатар ма еді салқын сулы әуіттің ішінде. Рақатқа батып... Зерлі кесемен Патшагүл ұсынған ащы шұбатты сіміріп...

	Ой, өмірай, адамның арманы түгесіле ме бұл жалғанда?! Осы әуітті жер асты құбыр жолы арқылы Қамбаш көлімен жалғастырсам дейді. Қамбаш көлі мен әуіттің арасы ары кеткенде қырықелу шақырымдай ғана жол болар. Осы заманғы техника жетістіктерімен өлшегенде оның қиындығы әдіре қалады. Ал ғарыштан қарағанда тіпті тиіп тұр. Осы күндері кез келген дүниені ғарыштық өлшеммен безбендейтін ауру пайда болды ғой. Қамбаш көлі – Әбдімәліктің әу бастағы атамекені. Әкешешесінің, туматуыстарының зираты да сол көл ортасындағы аралда. Әбдімәлік бәрін де өз қолымен сонда жерлеген. Соңғы рет әйелі Қалампырды алып барғанды сол қасиетті аралға. Оу, Әбдімәлік Әбдімәлік басымен Мейрамкүлден «Айналайын, маған істеген үлкен бір жақсылығың сол болсын» деп ауа толтырылған скафандрды не үшін өтініп сұрап жүр дейсің. Сондайда керек болар дейді ғой бір ойы. Алдымен оған осы әуіттің ішінде жаттықпақшы. Тұмсығында ауа толтырылған аппараты тұрса, жатпай ма әуіттің түбінде шалқасынан түсіп, одан сайын рақатқа көміліп... Тыстағы тіршілікке әбден кеңірдектеген. Әуіт пен Қамбаш көлін жалғастырып алса, осыншама алтын уақытын рәсуә етудің қажеті не? Бірден әуіттің түбіне шым батады да, үлкен тұрбаның өзегін қуалай отырып, айдың көлдің терең тұсынан бірақ шығады. Бұл жалғанда Қамбаш көлінен артық кереметті таппайсыз! Ғарышқа турист ретінде ұшудан сәл кейінірек қалған секілді. Қарызданса да, қауғаланса да, қаражаттың бір жөнін келтірер ғой. Бірақ баланың ойыны тәрізді ұшып барып келгеннен не опа таппақ? Атағын шығарғысы келе ме? Атағын шығарғысы келсе Қамбаш көлінде де кереметтер жетерлік! Оны әзірге тірі жанға сездірмейді. Патшагүлге де. «Тұмсығыма аппаратты киіп алып, әуіт түбінде жатар едім, – дейді, – тымтырыс». Патшагүл ондайда сыртына шығармаса да сәл көңіліне кіп алып қалар. Көздерін төмен салып, «Нағыз қожанасыр ғой мына кісі» деп өзіменөзі сөйлесер. Қамбаш көліне өліпөшіп аңсары ауса... Қамбаш көлі Антарктиданың бір пұшпағында жатқан жоқ. Кейде өстіп ит жыныңды тырыстырады ғой үпүлкен кісі. Анталияға барып, суға түсіп, мауқымызды басып қайтайық десе бір жөн. Анталияға барғандар облыс орталығынан ұшаққа отырады да, бірақ күнде теңіз жағалауының төбесінен топ ете түседі. Естуінше өмірдің қызығы сірә, сол жақта. Оның бер жағында, он екіде бір гүлі ашылмаған ғой Патшагүлдің... Балғын денесі сәмбі талдай иіледі. Сол сұлу мүсінін ала шүберектің тасасына тықпаламай сыртқа шығарса біреулер «мұныңыз жарамайды» деп көзіне шұқи ма. Өмір бүгінімен ғана қызық, бүгінімен ғана тамаша! Ертең бай болып, барша мұратыма жетемін дегеннің – бәлдубәлду бәрі өтірік. Уәдені әркімақ сарнауға шебер, сырнайлатуға құмар. Ана жылдары Патшагүл де Әбдімәліктен көп нәрсе күткен, көп нәрседен дәмеленген. Тәлпіш қатындай несіне қыңқылдайды. Соған басы жетпей ме Әбдімәліктің. Өйтіпбүйтіп жапжас қызды қолына қондыруын қондырды...

	Патшагүлдің кірпігі кілегейленіп, түртіп қалсаң жылап жіберуге шақ қалды. Әбдімәлік әуіттің ішіне түсіп, өзі ғана рақатқа батады. Өзгелер өмірем қапса да бәрібір. Және онысымен қоймай, бет алды сандырақтайды. «Қамбаш көліне дейін жер астымен тұрба жүргізсем дей меау, ауа толтырылған аппаратты тұмсыққа киіп алып, су түбіне шым батсам дей меау!» Патшагүл оны әзірге тісінен шығармас, бірақ кейде ше, өстіп қожанасыршылап, дымыңды құртатындығы жаман да. Ал бүгінгі жүрістұрысы оның біріне де ұқсамады. Тиіпқашты үй шаруасымен айналысып жүрген болып, Әбдімәліктен көз айырмай қарады да тұрды. Қамыс қораның арғы бұрышындағы ескі сарайға алқынжұлқын неге бас сұққаны тіпті түсініксіз еді. Тартып қалсаң өздігінен ашыла салатын қара құлыпты біраз әуреледі. Итқұс кіріп кетіп, басы артық аяқтабақты арамдап жүрмесін деп, оны әншейін әуестікпен қыстыра салған Патшагүл болатын. Арыбері жұлқылап аша алмасын білген соң Әбдімәлік көнетоздау туфлиінің тұмсығымен тақтай есікті ышқынтып бір тепті. Ал ендеше, өзіне де сол керек, опоңай ашыла салса бір нәрсесі кете ме?! Құлыптың төменгі бөлігі анадай жерге ұшып түсті.

	Коттедждің екінші қабатындағы қонақ бөлмесінің аула беттегі терезесінен бәрін айнадағыдай көріп тұрған Патшагүлдің жүрегі де суылдап, тас төбесінен шықты. Шаңсорғыштың аяқ астында тұрғандығын аңдамай сүрініп кетіп, омақаса құлай жаздады. Басынан сусып түскен ақ орамалын қайта жөндеді. Оу, асылы осынысы ақыл, шымшытырық кино көріп тұрғандай сонша тесілгені. Онсыз да айдыңкүннің аманында шыбын жанын қайда қоярға жер таппай, жанығып жүрген Әбдімәлік көк желкесінен қараған Патшагүлді көргенде атарға оғы болмай тұлданар:

	«Мені табаламаған сен ғана қалып едің?!» дегендей, гүрзідей жұдырығымен ауа қармап, қамыс сарайдың сылақ қабырғасын бір дүңк еткізер. Әбдімәліктің көзіне түсіп, не опа табады. Үстібасы сусу боп әуіттің ішінен шығып тұрса бір жөн, сүлгімді әкеп беретін Патшагүл шырағым қайда жүр деп, төңірегінен әйелін іздесе бір сәрі. Қазіргі түрін көрмесе де еш нәрседен ұтылмас.

	Сарайдан көп айналмастан атып шықты. Сағатына қарады. Шикі сүтке кеңірдектеп тойған дәу ала мысық қораның іргесінен манаурай көтеріліп, керіліпсозылып Әбдімәліктің мойын сипар жылы алақанын сағынғандай, аяғын еріншектене бір басып, екі басып иесіне әу бастағы еркелігін көрсетпекші еді. Дүниені топан су алғандай тарстұрс, асығыс үстінде жүрген ашулы кісі оны елесе не дейсің? Кесекөлденеңдей бергенде қиыс бұрылды. Ала мысықты қаперіне де ілген жоқ. Одан әріге ол да жан қинамады. Жайсыздықты сезді де бөксесін жалап, көлеңкелеу тұсқа шоңқиып отырып кетті. «Әбекең сен екеуміздің қолымызға бүгін түсе қоймас. Ай, өзімнің де абыройым бар екенау!» – деп ішінен желпінді Патшагүл. Кәдімгідей көңілі марқайды. Әбдімәлікпен жағаласып, әрнені сұрап, өмірі мазасын алмағандығын бүткіл болмысымен сезіпбіліп тұрса да, бұл жолы әйтеуір, әйелдігіне басып, бір «күңк» етіп дыбыс шығармаған шыдамдылығына шынымен риза болды. Кеше кешкілік отағасы айлақтан көңілсіз оралғанды. Дегендері болып, көңілдері толып, тым астамшыл сөйлеуге дағдыланған айлақтағыларға адам жаға ма? Шамамның келгенінше кетікқұтықты жамапжасқадым ғой десең де, бір кемшілікті тіміскілеп жүріп, бір тұстан тауып ала қояды. Ал оларға қарсы шауып, арыстандай айбат көрсететін күшқуат Әбдімәлікте әзірге қайдан болсын. Құдайлары беріпақ тұр ғой айлақтағылардың!

	Ойй, шіркінай, Патшагүлдің де дәмесінің зорын! Ғарыш айлағында болған оқиғаның шетпұшпағын Әбдімәліктің өз аузынан естісем дейді. Оған салса аса құпия деректерінің түкке де қажеті жоқ. Айлақтың темір шартағының ішіндегісі де кеңірдектен келеді. Дүкендеріне, әйтеуір, бір жолы түспейақ қойды ғой. Әбдімәлікті итермелеуге ыңғайсызданады. Әйел затының әу бастан жылтыраққа әуестеу келетіндігін ол түсінбеген соң өзгесіне не жорық. Шынымен түсінбей ме, әлде түсінгісі келмей ме, ол жағы және жұмбақ. Дүкендерінде тіреліп тұрғаны Түркістанның базарынан арзан бағаға сатып алынғандар емес, оларды тікелей Мәскеуден тасымалдайды. Мәскеуі Төретамға тұзы татымсызын итере салмас. Егер рұқсат қағазы болмаса кім Әбдімәлікке өкпе артады? Бар ғой Әбдімәлікте ондай рұқсат қағаздың көкесі! Төретам бекетінен айлаққа еркін кіретін жалғыз адамның жан деген жары әлі күнге дейін солай қарай аяғын аттап баспапты дегенге тірі адам сенер ме, оу! Ой, айтқыштарай, ендеше шаңын қағыңдар Патшагүлдің! «Айлақтың дүкендерін армансыз аралап шықты ғой Патшагүл! Әбдімәлік Патшагүлдің саусақтарын алтынкүміске баяғыдаақ малындырып қойған шығар... Айына үш рет космодромға бармаса іші кебе ме Әбдімәліктің!? Бір жолғысын қысқартып, Патшагүлді де өзімен бірге ерте кетсін!» «Дұрыс, дұрыс қой сендердікі... Патшагүлді сырттай хор қызына айналдырып, үстібасын үлде мен бүлдеге орап, өстіп таңдай қағып тамсана беріңдер. Сөйтіңдер...»

	Әбдімәліктің бірде үйге қарай ұшып келе жатқандығын байқап қалып шошып кетті. Асығыс жүрісінен қара дауыл көтерілетіндейді. «Оу, батырау, мұнысы... мұнысы несі?!» Үстіндегінің бәрін сыпырып тастап, иығына өңшең ескіқұсқыны іле салыпты. Сосын көз ілеспейтін жылдамдықпен ескі «Уазик» тұрған гаражға қарай жүгірдіай. Апырай, ескі мәшиненің де бірден гүр ете түскені. Сыртқы қақпаны ашыпжабу о бастан Патшагүлге тапсырылған шаруатын. Үстіңгі қабаттан төмен түсемін дегенше «Уазигі» түскір қара жолдың май шаңын бұрқыратып алыс ұзай берді, алыс ұзай берді.

	Әуіт толы тұнық судың беті біреу шымшып алғандай оқыс дір ете түсті.





6




	Сол соның өзі! Үздіге күткен адамын танымай қалатындай жын ұрып кетті ғой деймісің Әбдімәлікті?! Жалғыз түп ағашты паналап, 34ден түскен жолаушының бәрін қалт жібермей қадағалап отырды. «Құрыдым» деді сәлден соң. Тап жаңа ғана ұмытып қалмайын, ұмытып қалмайын деп ішінен мың сан мәрте қайталаған оның есімін жемежемге келгенде ал, есіне түсіре алсашы. Ажаркүл ме, Базаркүл ме? Апалысіңілі екеуі қаракөл елтірісін өңдеу цехында тізіліп бірге жұмыс істегенді баяғыда. Ой, баяғыда не болмады? Олар теңіз жағалауындағы балықшылар ауылынан көшіп келгенді бұл өңірге. Сөйтіп тұздәм бұйырып екеуі осындағы екі жігітке тұрмысқа шыққан. Бұл күндері үйлібаранды... Енді Әбдімәлікке солардың балаларының санын санап шығу ғана қалып еді. Қарадай қарап жүйкесі жұқарды. Рөлге құлаған денесін тік көтеріп, жейдесінің жағасын жөндеді. Жау тылына аттанатын жауынгердей қоңыр көзәйнегін тұмсығына ілді, қақырыныптүкірініп маңдайдағы айнаға тағы қарады. Ажаркүл бола ма, Базаркүл бола ма, ұрып қойыпты, соған несіне бас ауыртады! Атын білсе ә дегеннен әңгімеміз түзеліп кете ме деген үміттідағы. Оның да құр далбасалығын осы тұрғанда аңғарды. Әбдімәлікке ойда жоқта кезіге қалған ол қайдағы батпанқұйрық? Біртүрлі жүрек тұсы шым етті. Самайындағы шыпшып тер тамшыларын қолының сыртымен бір сылып тастады. Рас, «ахахау, баяғыда...» деп әндететіндей баяғыда не болмады! Ойпырой, ой шіркіннің мұншалық шапшаңдығына не берерсің. Әлде әлсіздердің күйреуік келетін әдеті ме? Өткен өмірлерін өлердей сағынадымыс. Оу, ол күнді қайта оралтар болса Әбдімәлік бүйтіп тасбұлауға түскен дімкәс кісіше тер сасып отырмай, күткен адамын ат шаптырым сапсалқын кабинетіне шақыртып алмас па еді. Эх!..

	Апшыны қуырған мынадай аптапта жолаушы байғұстарды қайтіп кінәларсың? Вагон есігі ашыларашылмастан жапатармағай жерге секіріп түсіп, құжынап жалғыз фонтан маңайына үймелеген. Әлдекімдер өңешін созып айқайлайды, шүмекке бұрын жеткендері өз шаруасын тындырумен қоймай, енді сыртта қалған серіктесіне жәрдемдесуге жанталасады. Қолдарын ербеңдетіп құтысын жеткізіп беруін өтінеді. Оу, онсызда уақытынан кешігіп келген поез солардың шөл басуларына шыдас беріп, қаңтарылып қарап тұра ма? Соны сезген қаба сақалды дәу қарын еркек «кешіріңіз, маған да өмір сүру керек» дегендей өңшең өңкиген бөкселердің арасынан сызат тауып, жез табақшаға алақан тигіздіау ақыры. Көсіп алған суды тақыр басына себезгілейді, кеуде тұсына да су бүркіп үлгерді. Кезектен ысырылып қалған балашаға «бізге осы да жетіпартылады» деп, үлкендердің көстеңдеген сирақтарының арасынан жып етіп фонтанның астына өтіп кетеді. Мұздай тамшыларға жалаңаш арқаларын тосады, ар жағына ел қонған соң бірбіріне су шашып ойнайды. Азанқазан айқайшу кезекшінің хабарламасын да естіртпес. Мұндайда әккі мәшинистер поезды орнынан сәл жылжытып қайта тоқтайды. Вагонға лап қойған жұрт суға таласып жүріп, «Атақты ғарыш айлағы тұсынан өтіп бара жатқандығымызды да байқамаппызау» деп ашық терезеден жанжақтарына алақжұлақ қарай бастайды.

	Әбдімәліктің күткен адамы да ақырғы вагонның өтуін тосып тұрғанды. Әне, бұлардан не сұрайсың, шекелеріне тиіп әлдекімдер поез астына түсіп, мүгедек болып жатса да, бүйірдегі қазақ ауылының тұрғындары үйреніскен әдеттерінен бір танбайды! Шпалдардың арасымен аттапбұтап, келесі поез келгенше арғы бетке өтіп алғандарын кәдімгідей ерлікке балайды. Содан ләззәт ала ма екен бұл шіркіндер?! Бекет бастығы Қаражан байғұс кәсіподақ жиналысында осы мәселені тәртіпке саламын деп қаншама шырылдады десеңізші! Күзетші де қойды, темір жолда жұмыс істейтіндердің отбасына айыппұл да салып көрді. «Өтуге болмайды, өте қауіпті!» Екіүш жерге жалаулатып жарнама да ілгізген. Бәрібір. Одан нәтиже шығара алмаған соң «Өздерің біліңдер, өй, өңшең шешеңді!..» деп бір боқтаған да тынған. Қаражанның тұлданатынындайақ бар екен. Ал перроннан қырық метрдей жерде доға тәріздес иілген адам жүретін көпір дегеніңіз тиіп тұр. Жоқ, қазекең онысын көзге ілместен шпалдардың арасымен қайқайып тарта бергенді жөн көреді.

	Келіншектің қалтадорбалары баршылық еді. Бірін иығына, бірін қолына, бірін арқасына іліп алған. Томашадай болып өзінің шақарын қарай гөр! Өз салмағынан әлдеқайда қомақтылау дүниені бұйым құрлы көрмей, шағыл құмның бүйірімен өрге қарай өлермендене домалатып бара жататын қара қоңызды еске алды. Одан әріге тереңдемей, осы тұстан тоқтағанды жөн көрді.

	Фонтанның суын қалай пайдаланамын десе де бұл жолғы еркіндік Әбдімәліктің өзіндетін. Торғайларға жіберіп алған есесін енді қайтарсынай! Мұздай су түктүк денесіне майдай жақты. Шүмектің астына ебін тауып басын да бір сүңгітіп алды. Әрине, айналы әуіттей қайдан болсын. Дегенмен жан шақыруға мұның өзі әжептәуір көмек. Тұла бойы да бір қыдыру жеңілденіп қалды. Әбдімәлікті қазір қиян шекке қуаласаң да тас түйін дайын.

	Келіншектің митың қимылына көңіл аударып қайтеді. Май сіңді шпалдардың арасын бірақ аттады.

	– Қалқам, сізді күтіп жүргендігіме біраз болып еді, – деді әңгімені қалай бастарын білмей кібіртіктеп. Соның арасынша анаумынау салынған ала дорбаны оның ықтиярынсыз иығынан алып жерге қойды. – Түркістанның базарында біз алатындай бір нәрсе қалды ма? – Әзілдескен түрі.

	– Түркістанның базарына күні түскендер барады да...

	Әбдімәлік төмен қарады. Тілге келместен танып қойды деді ішінен. Апырай, енді не істеуі керек? Жаманжәутік лыпаны иығына іле салса да Әбдімәлікті бірден танып қойды. Бетіне маска киіп алмаса, енді басқадай амалы бар ма? Әбдімәліктің «Айлақтың жергілікті тұрғындар арасындағы өкілі» деген абыройбеделін де қыстырған жоқ.

	– Космодромды тіреп тұрғандар Түркістанның арзанқол базарын қайтеді, біз секілді пақырлар болмаса...

	– Жәжә, бұл жолғы жеңіс сіздікі!

	– Мәшинемен жеткізіп салайын. Сол үшін күні бойы күттім. 34шінің де бүгін табандап үш сағат кешікпесі бар ма. – Әбдімәлік дәу дорбаны лып еткізіп өз иығына қондырды. Тағы бірдеңелерге қалбалақтап қол соза бергенді. Тоқта, тоқтай тұр! Айлақтың жергілікті тұрғындар арасындағы өкілі болмақ түгілі, екі аяғы салбырап көктен түскен Құдай болса да келіншек тарапынан Әбдімәліктің ит терісін басына қаптайтын сын сағат та мысықтабандап, жақындап келе жатқанды. Соны сезгендей тұла бойы одан бетер быршып терледі. Жон арқасынан әлдекім таспа тіліп өткендей, желке тұсы жыбыр ете түсті. Ескі туфлиінің тұмсығымен май сіңген жұдырықтай тасты нұқып жіберді. Қос жанары сүлеленіп жерге құлаған. Оу, ағайынгершілік, туматуыстығын былай қойғанда, Әбдімәлік те осы өңірдің төл перзенті емес пе еді? Көктемде айлақтың 17ші алаңында зәу биіктегі құрылыс басынан құлап жан тапсырған төрт бірдей азаматтың бірінің жарымен бетпебет жүздесіп тұр, мінекей! О дүниелік болған пендені оң жаққа салып кім күзетіп отырмақ... яғни өлгендер туған жер топырағына жерленеді. Одан әрі... одан әрі... Біреулер өлген адамның шыбын жаны жерге түспестен әлдебір мақұлыққа айналып кетеді екен деп те гулетеді. Мақұлыққа айнала ма, айналмай ма, соған бола Әбдімәлік те басын ауыртқысы келмейді.

	Өзіне салса мақұлыққа айналғандығын құп көрмейді. Адамның адам боп қалуынан асқан бақыт бар ма, тәйірі! Міне, осы араға мына келіншектің асыл жары торғайға айналып келе қалды дейікау. Сөздің қиюын келістіргіштер «Асыл азаматтың шыбын жаны торғайға айналды да «Енді тірі жүрген келіншегіме күн бермейтін болдыңдар ма?» деп Әбдімәліктің құлақ шекесінің түбінен дамылсыз шырылдап тұрып алды» дегенді сырнайлатады ғой күйдіргенде. Шымшық, торғайға айналған адамды көз алдыңызға қайтіп елестете алмақсың? Көңілге қонбайды. А...а, не, не дедіей?! Мүмкін Әбдімәлікті де өстіп сайратып қойған төңірегіндегі ұшыпқонып жүрген шымшық, торғайлар болмасын. Жожоқ, айта көрмеңіз, өз жолы, өз ауанымен келе жатқан Әбдімәлікті өстіп шатастырмақпысыздар? Өздерімен кетсін шымшық, торғайлары!

	Әйелдің жүзіне абайлап көз тікті. Шаршаған. Мұқалған. Әлдекім жүрек тебірентерлік жылы сөзін арнаса, соның иығына басын сүйеп жылап жіберуге сәлақ тұр. Түркістанның қымқуыт базарында да бұл байғұсқа «Еріңнен ерте айырылып, етегің жасқа толдыау» деп кім қол қусырып, қошемет көрсете қойды дейсің. Бірінбірі итерісіп, біріненбірі кірпідей жиырылып, айқайсүрен, ызышудан әзер құтылып шыққан шығар дәуде болса. Сосын буыншақтүйіншегін бір ретке келтіріп алған бойы аяғыаяғына жұқпай, вокзал басына жүгірген. Жолай су сататын дүңгіршектен алған бір күрешкі сусынды қақалыпшашалып әзер жұтқан. Онысын Әбдімәлік осы сәттеақ сезіп тұр. Төретамға өлдімталдым деп әзер жеткенде ойламаған жерден мына біреу жабысты. Ой, заманай, кешегі арыстандай күркіреп, айтқаны жүріп, иек қаққаны мінсіз орындалып тұрған Әбдімәліктің бүгін мұның алдынан сумаң етіп шыға келетіндігін кім білген. Иіледі, кішірейеді, кінәлі кісідей көздерін оңғасолға алып қашады. Мойнын ішіне тығып, мұрын астынан міңгірлейді. Өмірі тіл қатысып, тонның ішкі бауындай бұрынсоңды араласқұраласы жоқ дапдардай кісі қолапайсыздау қимылдап әзілдескісі келеді. Әзілінің аяқбасы құмға сіңген су секілді бейне бір. Қолдан тықпалаған ісәрекеттің бәрі осындай. Жат, ішке түспейді, жүрек қабылдамайды. Суық әрі үрейлі. Оой, жосылтау, әдейілеп мәшинемен күтіп алмақшы, ыңшыңсыз үйіне жеткізіп салмақшы. Баяғы кеңшар директорының көше кезбелерінің түріне қапелімде қайтіп ұқсап кеткендігіне қайран. Бұрынғы директордың үстібасы бүгін сондай қорашты. Бар бітіргені реті келсінкелмесін, өзінөзі қинап, әнтек қана жымиған болады. Оу, адамның күні адаммен, бір кездері өздеріне жасаған Әбдімәліктің де кісілігі мен азаматтығын неге ұмытсын. Ана жылдары теңіз қайтып, балық кәсіпшілігі қожырай бастаған соң Базаркүлдер арғы беттен көшіп келіп, осы темір жол бекеті маңындағы кеңшарды сағалаған. Алдында тіреп тұрған әкесі не ағасы болмаған соң апалысіңілі екі қыздың жұмыс таңдап жататындай мүмкіндігі жоқты.

	«Әлден темір жолдың қара майына былғанбайық», – деді бір кезде. Онда дария беттегі кеңшардың да атағы дүрілдеп тұрған, қаракөл елтірісін өңдеу цехы жаңа ашылып жатқан. Екеуі де соны қолайлы көрді. Еңбекақысы да әжептәуір. Оның үстіне інілерінің мектепке баратын уақыттары да шамаласты. Бүгінгінің баласы да пәле, бірінікін бірі киіп, қолға іліккеніне тәу етіп, тымпиып жүре бермейді. Бәріне инежіптен жаңа шыққандай таза киім керек. Содан қойшы әйтеуір, қара жұмысты қомсынбай Әбдімәліктің алдына келген екеуі тізіліп. Адамау, сол Әбдімәлік пе мына көріп тұрған?.. Жағасы сынбаған ақ көйлек, пышақтай қыры бар қара шалбар киген ат жақты, ұзын бойлы жігіт ағасы үлкен креслодан ұшып түрегеліп, бұларды да жылы шыраймен қарсы алған. Сөзі де майда, нұрлы жанары кісінің ішібауырын баурап әкететіндей сондай әдемі. Екеуі де керемет әсермен шыққан кеңшар кеңсесінен. Қаракөл елтірісін өңдеу цехында өңшең өндірдей жастар жұмыс істейтін. Оқуға түсе алмағандардың дені осында. «Екі жыл үздіксіз жұмыс істегендерге кеңшар мөрін басып, анықтама береді екен, директор өз қолымен мінездеме толтырады екен, ал онымен барғандар облыстың кез келген оқуына қиналыссыз түседі екен» дегендер дүңкдүңк естілетін. Апалысіңілілерге әзірге жоғарғы оқу арманды. Інілеріне жәрдемдерін тигізсе, бұларда одан асқан мұратмақсат болушы ма еді. Директорды тым сирек көретін. Көргенде де жақын баруға жүрексінетін. Тек көктемгі әйелдер мерекесі қарсаңында ғана Әбдімәлік ыстау цехына әдейі бұрылып, қызкеліншектердің бірбірлеп қолдарын қысып шығатын. Өңшең әйелдер жұмыс істейтін ұжымның жағдайы белгілі. Ой, содан әңгіме жарықтық жасындай жарқылдап бередіай! Әбдімәліктің кімнің қолын қаттырақ қысқаны немесе кімнің жанына кеп ұзағырақ аялдағаны... сірә, жуық маңда таусылмас. Ақыр соңында Әбдімәлік біреудің құлағына сыбырлаған болады. «Ал сыбырласа сыбырлаған шығар, сонда не айтты?.. Сені жақсы көремін деді ме, әлде оңашалау бір жерге шақырды ма?» Ақыры бір нәрсеге көз жеткізетіндері анық. Сонда ол түбің түскірлердің бәрі Әбдімәлік біздің құлағымызға сыбырласа екен деп, тұла бойлары үгітіліп, ындындары құрып, тек соны ғана іштей тілеп жүреді екен ғой. Ой, дүниеай, бұл сөйткен Әбдімәлік еді ғой, Әбдімәлік емес, Әбдімәлік Саржанович еді ғой...

	– Мәшинені қайтесіз, – деді келіншек, – мені біреу күн сайын мәшинемен күтіп алып жүр ме еді?!

	– Жүгіңіз де баршылық.

	– Шыдаймыздағы, неге шыдамаған бұл қу бас! – Артық кеткендігін өзі де сезе қойды.

	– Сіз...

	– Иә, мен... мен ғой.

	– Танып тұрмын, сізді танымай...

	– Рақмет оныңызға, танымайтын шығар десем...

	– Неге танымайық.

	– Көп уақыт... қанша жыл... Совхоз тарағалы да...

	– Адам өзгермейді ғой.

	– Кімді айтасыз, мен өзгермеппін бе? Сол күйі қарап тұрған шығармын. Ай, қатырасызау?!. – Әбдімәлік осы жолы ғана бар ниетімен күлді. Және негізгі шаруасының да оңай шешілетіндігіне шексіз сенді.

	– Тұра береміз бе өстіп?..

	– Ресторанға шақырмақпысыз?

	– Несі бар, шақырсақ шақырамыз. Бекеттің рестораны өзіміздікі. Бір нәрсе сұрасам айыпқа бұйырмассыз...

	– Сұраңыз, сұрай беріңіз.

	– Сұрасам, сіздің... сіздің атыңызды ұмытып тұрғаным... Әне, түк өзгермегенсің дейсіз, қайдағы өзгермеген. Шалдықтың да...

	– Қоя тұрсаңызшы.

	– Не қоятыны бар. Білем, бәрі көз алдымда. Біріңіздің артыңызға біріңіз тығылып екі қыз келгенсіз.

	– Мен – Базаркүлмін, Ажаркүл Аралқұмда. Оның да екіүш баласы бар. Күйеуі – орта мектептің мұғалімі.

	– Ие, бопты, жөнжөн...

	– Тағы нені білгіңіз келеді, сұраңыз. Бізді сіздерге жауап беру үшін жаратқан ғой. Космодромның осындағы өкілісіз. Ақ дегеніңіз – алғыс, қара дегеніңіз – қарғыс.

	– Қарғысы құрысын, тағдыр аз қарғады ма біздерді.

	– Кімдерді бәсе?!

	– Кешір, айналайын, көңілді көрген жерде деген. Жарылқаған қандай жігіт еді. Нар еді ғой, нар! Оу, оның жайын сенен несіне сұрап тұрмын. Өзім емес пе, космодромға қолдарынан жетелеп апарған.

	– Бірақ қолынан жетектеп алып шыға алмадыңыз ғой.

	– Ол рас, ол рас. Енді өкінгеннен не пайда? Жарылқаған келмейді бәрібір.

	– Білеміз.

	– Білсеңіз...ойымды аяқтайын. Ол бір туралап келген ажал болды ғой. Сонан бері менің де бетім аймандай. Өзім өлімге сүйреп апарғандаймын. Әлде апармауым керек пе еді. Оу, өздері ғой көшеде жүргізбей қойған. Айлаққа тырнақ іліктірсе алдарынан ай жарылқап, күн туатындай.

	– Туды ғой...

	– Солай... Өлгеннің артынан өлмек жоқ. Керекті құжаттарын даярлаймын деп бір ай бойы облыс пен Төретамның арасын жол қылдым. Оны мөрлеп Мәскеуге жөнелттім. Сол жүгіріс текке кетпеген секілді. Қолға ілігіпті ғой бір нәрсе. Балашағаға азынаулақ мәпақа болса да... Аз шығар, өздігінен аспаннан топ етіп түсе қалатын майшелпек кәні, бүгінде?! Сөйтіп жүргенде арадан бірталай уақыт өтіп кетті. Арнайы үйлеріңе бас сұғып, қайырлы болсын да айта алмадым. Өкпелеуіңіз де орынды. Менің сендерге болмасын деген жерім бар ма?! Ал енді...

	– Айта беріңіз?

	– Кешегілеріңіз не сұмдық?! Темір жолды бөгегеннен бір нәрсе өндіріп алатын болсаңдар, әңгіме басқаша ғой...

	– Түсінікті.

	– Не түсінікті, әлі де еш нәрсеге түсінген жоқсыз. Космодромды мұнан былай мың жерден балталасаңдар да түк шықпайды. Ұтылдық, есеміз кетті...

	– Боздақтарды да құрбандыққа шалдық.

	– Ол құдайдың ісі ғой, Базаркүлау, құдайдың ісіне амалың қайсы? Мұнан былай қалғанымыздың амандығын тілейік Жаратқан иемнен.

	– Көңілімді сәл де болса бір жұбатайын деген екенсіз ғой осы жолы. Алдыраз болсын, соған бола 34ті сарсылып күтіп...

	– Сұрағандарыңыз жүз пайыз орындалады. Балаларыңыздың кенжесі он сегізге жеткенше жеткілікті дәрежеде жәрдемақы төленеді. Космодромның сақтандыру компаниясы әр азаматтың жеке басы үшін екі миллионнан астам теңге төлеуге шешім шығарды.

	– Бәрекелді, осыларды ереуілдемесек бір жөнге келтіруге болмай ма?

	– Жақсылықтың ертекеші жоқ.

	– Осымен бар шаруаны тындырдық деп ойлаймысыздар?!

	– Тағы не керек?

	– Не керек дейсіз, ақшамен адам тіріліп келуші ме еді?

	– Келмейді, әрине!

	– Не сіз, не басқаларыңыз сол қыршынынан қиылған азаматтардың арты не болып жатыр екен немесе балашағасы қалай күн көріп жатыр екен дедіңіздер ме? Шыбын өлгендей... – Базаркүл теріс қарап орамалының ұшымен жасаураған көзін сүртті. Манағы монтаны көзқарастан түк қалмаған. Кірпіктері де найзадай тікірейіптікірейіп шыға келді. «Өзімді де өлтіретін адам жоқ» деп ішінен ернін тістеледі Әбдімәлік. Сонша уақыт кәкіршүкірді созғалақтап тұрып алғаныма жөн болсын?! Әскери тәртіпке үйреніскен космодромның өкілі бетің бар, жүзің бар деместен, мәселені бірден қабырғасынан қоймас па?! Берсе қолынан, бермесе жолынан. Мә, безгелдек! Күні бойы тар кабинаның ішінде азапқа түскені аз еді, шақырайған күн астында тұрып малтасын езген мына тірлігіне түкіргені! Оу, шынымен айлақтың сенімді өкілі екендігі рас болса, «Ереуілдеген талаптарың түгелімен орындалды, ендігі жерде арттарыңды қысып, тыныш жүріңдер!» деп жүрегі жарылып кетсе де, бірден төбеден тоқ еткізбес пе! Бейшара, шынымен бейшара екен ғой Әбдімәлік?! Осыларға иненің жасуындай жаманшылық ойласа осы тұрған жерінде тырапай асып, қата қалсын! Боркеміктей үгітілгені несі, аузынан сөзі түсіп, қайдағы біреудің алдында именшектегендігі несі?! Жарылқағанның келіншегі Әбдімәлікке қыр көрсететіндей несін өткізіп қойып еді соншалық?! Ереуілдемек түгілі темір жолды төңкеріп тастасын! Ал Әбдімәліктің сол үшін айдалада жүріп, қарадай қарап күйіппіскеніне жол болсын! Артық кеткені космодромның өкілі дейтін сайда саны, құмда ізі жоқ ауада қалқып жүрген қызметсымағы ма. Атамнан әрмен, басы бүтін ала қойсын!

	– Адам құқығын қорғайтын халықаралық ұйыммен де хабарласқанбыз.

	Әбдімәлік селк ете қалды.

	– Оны қайдан тауып алып жүрсіздер?!

	– Таптық, іздеген адам бәрін табады екен, әсілі.

	– Ал содан?..

	– Заңзәкөннің бәрі біздің жағымызда болып шықты.

	– Жетісерсіздер! Космодромды көшіріп жіберсеңіздерші қолдарыңыздан келсе.

	Кенет Әбдімәлік те түсін суытты. Жарым көңіл ауылдастарына сыр ашпақ болған ниетінен тез айныды. Базаркүлге де талай нәрсенің ұштығын шығармақшы еді осы жолы: «Құлдығымау, космодромдай аждаһамен арпалысып ұшпаққа шыға алмайсың. Қулыққа көшуіміз керек мұнан былайғы жерде, түсінемісіз қулыққа!.. Қанымыз бен жанымызды ақыпұлсыз сүліктей сорып келген космодромның өзімізге тиімді жағын қарастырайық. Жаман болайын, жақсы болайын, темір шартақтың ішіне кіріпшығып жүрген мен секілді өз адамдарыңның барлығына қуансаңыздаршы ең алдымен! Қала, қалама, ендігі тірліктің бәрі космодроммен байланысты. Барлық дүние космодром арқылы басқарылады.

	«Ғарыштан тексерілген» дейтін ұғым бүткіл болмысымызды жаулап алады. Көрерсіз әлі, ғарыштан тексерілмеген құбылыстың күні қараң. Осыған көздеріңіз жеткенде Әбдімәлік әулие екен, Әбдімәліктің космодромға қызмет жасайық дегені бекер болмады деп, менің атыма да алғыс жаудырарсыздар жан алқымға тірелгенде. Осыны ұмытпаңыздар. Сіз де маған бөтен емессіз, Базаркүлжан, кішкентай күндеріңнен аздыкөпті менің тәрбиемді көрдіңіздер. Қолымнан келгенше жәрдемдескім келеді, әлі де тұғырдан тайып отырғаным жоқ. Бір қажеттеріңізге жарармын тірі тұрсам. Айттым ғой, космодроммен текетіресіп қайтесіздер, оның көмейі кең, сіздер түгілі айдаһарды да бұйым құрлы көрмейді. Қылқ еткізіп жұта салады дым болмағандай.. Әлдеріңізге қарамай ереуілдеген не теңдерің?! Көкетайларау, ереуілдейтін, арты жыртылғанша айқайлайтын уақыт өттікетті. Енді ептілердің, ақылдылардың заманы туды. Әр тұстан космодромға қарай әкіреңдеп таяқ лақтырғанша, жұдырықтай жұмылып, біздің қолдан да бір нәрсе келетіндігін дәлелдейік. Және жергілікті тұрғындар дейтін статусымызды дұрыс пайдаланайық. Осыны іске жаратайық еш болмаса. Оу, етекжеңі желпілдеп, борбай еті борша, арқа еті арша болып, осы Әбдімәлік не үшін сүрнігіп жүр деп ойламайтындарыңыз қалай? Космодромға тіреліп тұрған бес бересі, алты аласым жоқ. Мен де өздерің секілді осы өңірдің байырғы тұрғынымын. Және жатпайтұрмай Төретамның топырағы бұйырса деп жүрген қарапайым пендемін. Немене, сіздер оза туған данышпан ба едіңіздер шеттеріңнен?! Ереуілдеу менің басыма келмеді ме? Содан бірдеме өнетін болса алдымен сіздерді өзімақ айтақтамас па едім. Білемін, көріп жүрмін, біз түбінде космодромнан өйтіп есе қайтара алмаймыз. Сіз де білесіз, күллі Төретам жұрты біледі ондай олқылығымыздың барлығын. Мына іргедегі Қамбаш көлі менің әу бастағы атамекенім ғой. Міне, Құдайдың біздің көз жасымызды көре қалған кереметін қарамайсыз ба?! Ахаха, бұл өлшеулі ғұмырдағы тепетеңдік ешқашан бұзылмайды. Бәлкім, ол біреулердің пешенесіне жазылмай, оның қызығын соңында қалған ұрпағы көрер. Бізді мүсіркемеген, бізге аяушылық білдірмеген бір пендені тауып беріңізші мықты болсаңыз?! Ғарыш айлағының улы тозаңынан өмір бойы көз ашпаған сорлы халық біз емес пе едік! Аурусырқау да, өлімжітім де біздің ішімізден көбірек шығатын, өзөзіне қол жұмсау індеті де бізден тарап отыр. Қайсыбірін айтып тауысарсың, асылып қалуды естігенде жердің тесігіне кіріп кете жаздадым. Бізге ендігі жетпегені осы еді. Оны әлдекімдер сансаққа жүгіртеді. Бұлтақтамайтын дәлелің болмаған соң, тағы да дымың құриды. Олардың айтуынша, Төретам төбесіндегі атмосфераның саутамдығы қалмаған; сол шұрықтесік озон қабаты улы сәулелерді ұстап қалуға мүлдем дәрменсіз; сүзгіден өтпеген сәулелер адам миына тікелей түскен соң оңдыра ма, шоқтай ойып жібереді. Оу, айтқыштардың аузын жабатындай күш қайда біздің қолда? Кейде қарадайқарап өзіңді де үрей қамайды. Саусақтарың дірілдеп, тұла бойың түршігеді. Бұрынсоңды кезікпеген көңіл күйдің темір торына қамаласың. Құрысын, құрып кетсін, асылып қалғандар қайбір мұратқа жетер дейсің?

	Жәжә, сыртқы долбарды осымен доғарайық та енді негізгі мәселемізге көшейік. Мына сорыңды ұрайын әскерилер жаз айларында сонау Мәскеуден балашағасын алдыртып, мұнан өзге бас сауғалайтын жер құрып қалғандай неліктен Қамбаш көлін сағалайтын болып алды? Ал білсеңіз айтыңыз? Эх, жергілікті қазақтарай, сіздер не білуші едіңіздер?! Бар бітіргендеріңіз ереуілдеп, онда да өңшең әйелдер болып темір жолды басып алу. Басып алдыңыздар қарағайдай мүйіз шығатын болса... Оны азсынсаңыздар, ертең барып қайтадан басып алыңыздар, шеберсіздер ғой темір жолды басып алуға! Әне, сіздердің кесірлеріңізден Төретам мен ғарыш айлағының арасына қатынап тұрған шолақ платформаның қарт мәшинисі еріксіз пенсияға шығып кетті. Сол ғой сіздердің тигізген пайдаларыңыз. Жыл сайын жер жүзіндегі аса қымбат курорттарды адақтап шығатын әскерилердің ала жаздай Қамбаш көлінен шықпауы қалай деп біреулеріңіз ойландыңыздар ма?! Арыберіден соң әйел емессіздер ме, әскерилердің Мәскеудің көлеңкелі көшелерінен шыққысы жоқ қосақтары қалайша Төретамға топ ете қалды деп те қаперлеріңізге алмадыңыздарау! Оу, Базаркүл құлдығымау, ереуілші әйелдердің көсемі болғанша, осыған көңіл бөлмедіңіздер ме бір уақ?! Айлақтықтардың үлкені мен кішісі көл жағасына айлап, апталап қос тігіп, қанненқаперсіз жатып алады. Озон қабатындағы күлгін сәулелер туралы олар сіздерден кем біле ме, сауатсыз ба еді шеттерінен?! Не бір аппарат түрлері де солардың қолдарында тұрған жоқ па?! Қайдағы бір сасық көлдің суына сүйрелегенің не сорақылық деп күйеулерінің екі аяғын бір етікке тықпас па ондайда. Жоқ, тымтырыс. Артыныптартынып жылда келеді. Атабабасының мұрасындай көл жағасын мекендеп, емінеркін билептөстейді. Суға түседі, күнге қыздырынады, қайықпен серуендейді. Неге, неге, негеау?! Қамбаш көлінің су құрамы ғарыштан зерттелген, мұқият тексерілген. Олар әзірге оны тірі жанға сездірмейді. Көл суының құрамындағы йод – адам ағзасына ең қажетті емдік шипа. Денедегі сан түрлі аурулар йод жетіспеушілігінен пайда боладымыс... Йод жетіспеушілігін бір ізге қайтіп түсіреміз деп, ауыздарымен құс тістеген әлемдік масштабтағы беделді ғалымдәрігерлер түн ұйқыларын төрт бөліп, сабылып жүргенде сол йод Қамбаш көлінің сасық суынан шыға келіпті! Міне, керемет! Міне, ғажап!.. Су құрамы ғарыштан зерттеліп, құжаттары аса құпия жағдайда қағазға түсірілген. Айналайын Базаркүлау, мені космодромда сандалып текке жүр ғой деймісіңдер?! Ғарыштан зерттелген сол құжатты қолға бір түсірсем, айлақты желкемнің шұқыры көрсін! Соның ыңғайы да біртіндеп дөңгеленіп келе жатқан. Қап, мына ереуіл дегенді қайдан шығарып жүрсіздер табан астынан?!.»

	Бұл ойлардың ешқайсысы да айтылмады. Айтылмағандығына Әбдімәлік те ренжіген жоқ. Сөз жүйесін түсінетін адамды маңайынан және таба алмады. Ары тарт та, бері тартпен қорақопсысын белуарына дейін құм басқан жатаған үйге қалай таяп қалғандарын да кейін аңғарды. Келіншектің алдынан жас шамалары мықтаса үштөртке енді келген қара домалақ екі бала жүгіріп шықты. Әсіресе, сәл ересектеуі Әбдімәліктің тұла бойына жақтырмаған сыңаймен немкеттілеу көз жүгіртті.

	– Қой, мен қайтайын,–деді Әбдімәлік, – бүгінше осы тойғанымызға да қанағат жасайық.

	– Неге қайтасыз, сіз секілді қонақтар біздің қолға түсе бере ме.

	Үйге кіріңіз, қонағым боласыз.

	– Рақмет, тағы, тағы бірде... – Әбдімәлік ала дорбаның кішілеуін өзін ұнатпаған баланың қолына ұстатты.

	Базаркүл де онымұнысын жерге қойып, Әбдімәліктің не бұйымтайы барын осы сәтте ғана асықпай тыңдағысы келді:

	– Айта беріңіз, шамамыз келетін шаруа болса көмектесейік.

	– Келгенде қандай, өзі де түкке тұрмайтын бір нәрсе әншейін.

	– Ай, қайдамау, мына сабылып жүрген жүрісіңізге қарағанда...

	– Қалай десем екен, міне былай... Оны өзіңіз де жақсы білесіз. – Әбдімәлік аяқ астынан асыпсасты. Кіршеңдеу орамалымен әлсінәлі самайын сүрткіледі. – Айлақтағылардың бәрі әскери тәртіппен жүріптұрады. Біз де солардың айтқандарын мінсіз орындауға тиістіміз. Ешқайда бұра тартып кете алмаймыз және олар анаумынау қылтыңсылтыңды көтермейді.

	– Иә, сонымен... несіне қайталай бересіз, турасына көшсеңізші.

	– Турасына көшсем, міне былай: сіз маған бір бет қағазға түсініктеме жазып бересіз.

	– Құдай салмасын, ол қандай түсініктеме?! Не үшін? – Базаркүлдің дауысы өктемірек естілді. – Не бүлдіріп қойыппыз?

	– Сол ғой, сол! Ереуілдегендеріңіз бәріміздің басымызға пәле боп жабысқан жоқ па?! Күллі жоспарымыздың күлі көкке ұшты. Айлақтағылар енді жуық маңда бізді жандарына жуытпас.

	– Ойпырай, бәрі соған тіреліп тұр екен ғой.

	– Тірелмегенде... соның артын жуыпшаймақ болып сүрнігіп жүрген түріміз мынау. Бір бет, баржоғы бір бет.

	– Жазайын, дүниенің бәрі соған тіреліп тұрса.

	– Міне, ақыл! «Мұнан былай ереуіл жасамауға және ереуілшілердің тобына қосылмауға жазбаша түрде уәде беремін. Талаптілектеріміз түгелімен орындалды, айлақ басшылығына алғыс айтамыз...» Бітті, соңына қолыңызды қойып...

	– Алғыс! – Базаркүл теріс бұрылды.

	Жайдақ қораның көлеңке бетінен әлдекімнің шіңкілдеген дауысы естіледі. Әбдімәлік оны да жаңа байқады, басына қақырадай жаулық тартқан кейуана ангор ешкісінің ақ түбітін иіріп отыр. Қолықолына жұқпайды. Аратұра ұршықтың тоқ басын тарамыс саусақтарымен сығымдап көреді. Түбіт арасындағы қиқымдарды аса ыждаһатпен алып тастайды. Олайбұлай мойын бұрмай, қарсы алдына тік қарайды. Төңірегіндегі дауысқа да байыппен назар аударады. «Дәу де болса Жарылқағанның шешесі осы кісі шығар» деді Әбдімәлік. Жүгіріп барып қолын алайын деп оқталды да сәл іркілді. Қарт аяққолын көре алмайтын суқараңғы болып қалғанға ұқсайды.

	– Базаркүлмісің? – деді сол міз бақпаған күйі. – Аманесен жеттің бе?

	– Жеттік қой.

	– Ал кіммен сөйлесіп тұрсың манадан бері? Мынадай сүмелекті үйге сүйрелемей, шаруасын сонда тындырсаң болмас па. Бұл кім өзі, аузынан сөзі түскен?!

	– Космодромның осындағы өкілі ғой.

	– Не сұрайды?

	– Енді ереуілдемеймін деп қолхат беріңіз дейді.

	– Бәли... Ал өзің не деп шештің?

	– Қайдам, сізбен ақылдасайын алдымен.

	– Жә, бұлардан не сұрайсың, бұларда...

	– Бұл кісі бір жағынан баяғы директорымыз ғой, – деп араға килікті Базаркүл.

	– Соған бола несіне басыңды ауыртасың, сұрап тұрғаны сол болса, бер де жібер! Жолынан қалмасын, білеміз ғой бұларды... Күні үшін жүрген бейшаралармен есептесіп қайтесің!..

	Әбдімәліктің тұла бойын суық қарыды. Базаркүл үйге беттеген. Әлгі жүгірмек айбақсайбақ жазылған бір бет қағазды Әбдімәліктің қолына әкеліп қыстырды.





7




	Денесі делсал. Ұзақ жол жүріп әбден діңкелеп келген кісіше қалғыпмүлгиді, аратұра отырған орнымда ұйықтап кетпейін деп те қауіптенеді. Кеудесіне құлаған басын көтеріп, төңірегіне еріншектене көз тігеді. Дала қосындағы «жұмыс кабинеті» де мұнтаздай. Үстелінің үсті шаңнан тазартылған, жұтынып тұр. Әбдімәліктің тап бүгін осында келетіндігін мұндағылар бал ашып білген бе, әлде құлақтарына жел сыбырлап жеткізген бе. «Мерседестің» паромнан бері өткендігін, дария бойының май топырағын аспанға көтеріп, түйе фермасына қарай туралап тартқандығын біреулер хабарлап тұра ма? Ал хабарлады, хабарласа несі айып? Паромшы, оң аяғын сылтып басатын бәкене бойлы шегір көз қария да мана Әбдімәлікті көргенде жүз жыл жүздеспеген туған нағашысын кезіктіргендей алға түсіп томпаңдап жүгірген. Арғы беттен көпір аузына кимелеп келген екіүш жеңіл мәшиненің ішінен әдейілеп, Әбдімәлікті бірінші ғып өткізіп жіберді. Жолаушылардың бірі бұған кәдімгідей реніш білдірді, паромшының көзбекөз жасаған әділетсіздігіне күйінді. «Біздің кезегіміз еді ғой» дегенді Әбдімәлік те естісін дегендей дауысын көтеріп, өктемірек сөйледі. «Шыбын жанын қайда қоярын білмей дызақтаған сболышай!» деп Әбдімәлік те ішінен күңкілдеді. Жарты сағат, паромның арғы бет пен бергі бетке қатынайтын уақытының баржоғы жарты сағат. Сол жарты сағатта дүниені төңкеріп тастайтындай сонша жанығуын! Ал бір есептен кимелеп, со пәленің алдына түсетіндей Әбдімәлікті де құдай қуып бара ма десеңшіау! Оу, түйе фермасының төбесі осы тұстанақ апанық көрініп тұр. Күн жарық, кеш түскенше қай заман. Қайда асығады? Өртеніп алқымға тіреліп тұрған шаруа жоқтың қасы. Кезектің соңынан іліксе де, таяқ тастам жерге көзді ашыпжұмғанша жетіп бармас па. Түйе фермасындағы жағдай онсыз да белгілі. Ондағы тіршіліктің бәрі әскери тәртіпке негізделініп, толықтай бір жүйеге түсірілген. Заман ағымының өзі соны талап етсе, Әбдімәлік қайда қашады. Өзі, түйе фермасындағы жұмыс процесін ғарыш айлағындағыдай күрделі ахуалға икемдеген де өзі ғой!.. Ахахаау, жалғыз өзі ғой, өзі! Әбдімәліктің үлкен мақсатын түсініп, көмектесуге сыңай байқатып, орта жолдан қосарлана кететін біреу бар ма? Әзірге көре алмайақ қойды ондай ақжүректі?! Тым асылық айтты демесін, былайғы тіршілігінің бәрі қолмен қойғандай әскери тәртіптің ырғағымен дөңгеленіпақ келе жатқан. Өкінетіні, бармақ тістейтіні шамалы. Сондықтан Әбдімәлік өзінөзі сыйламаса, өзінөзі құрметтемесе, қит еткенге жүйкесін жұқартып, тісін қайрап, жұдырығын түйіп, ақиланып шыға келсе шоқтанып көрінетін тұлға бітімі шатқаяқтап, бірақ күнде жерменжексен болмас паау! Әсілі, тік жүріп, тік тұрғанға не жетсін. Өзі, өзі демекші, бұған дейін айлақтың темір қақпасының алдына мәшинесін доғарып, ішке рұқсатсыз кіріп бара жататын, шаруасын тындырған соң талтаңдап шығып келе жататын қай қазақты көріпті бұл ағайын?! Оу, ғарыш айлағын облакиматтың қабылдау бөлімі деп кім айтар. Ал жазатайым соның өзіне жолың түскенде де қарадайқарап ит жыныңды тырыстырмас па?! «Қайдан келдің, кімге барасың, қандай шаруа?» деп қаршадай қыздың ежіктеп емтихан алғандығына әзер шыдайтын еді ғой қайран Әбдімәлік. Сосын әдейі қитығады: «Қалтамды неге тексермейсіздер?» «Не үшін? Сіздің қалтаңызды тексеруіміз ғана қалып еді!..» «Кейіннен өкініп жүрмесеңдер болғаны...»

	Әлденеден секем алғандай бойжеткеннің жебе кірпіктері оқыс дір ете түседі. «Мейлі, ендеше маған да бәрібір. Жарылғыш затты біріншінің кабинетінің алдына тастаймын да кері кетемін. Айттым, мен міндетімнен құтылдым». «Сіз де қатырасызау!..» Міне, осы ғой, біздікінің бәрі осыған ұқсас. Ұсақтүйекпен ғана күніміз өтеді. Оқиғаның арғы жағына тереңдеп бара бермейміз. Тым жалқау, жайбасарлығымыз өз алдына, тістесіп, жаттандылықтың жалынан және ажырағымыз келмейді. Үйреншікті құбылыстан қиыс бұрылғандардың тамырын басуға да мойнымыз жар бермейді.

	«Қойныма бомба қысып әкетіп барамын» деп Әбдімәлік те әлденеше мәрте ескерткен. Тіпті бұған есік алдындағы милиционеріңіздің өзі селт етсе, кәнекей! «Әзілі ғойдан» әрі ұзамайды.

	Ғарыш айлағын облакиматтың қабылдау бөлімімен салыстырудың өзі күлкілі. Ой, оның несін айтасыз, екеуінің арасы жер мен көктей! Қиялмен қуалап та көз алдыңызға елестете алмайсыз. Заңғар, қанша созғыласаң да қолың жетпейді… Ойхой, қолың жетпейді дегеннен шығадыау, міне, былайша қарасаңыз, облыс әкімі мен Әбдімәлікті қатар қойып таразылауға бола ма?

	«Пәледен машайық қашыпты» деген, әсілі миды шатыстырмай мұндай теңгермешіліктен аулақ жүрген абзал. Не деп тұрсыз, облыс әкімі?! Облыс әкімі қара түгілі ханға сәлем бере ме бұл күнде. Керек десеңіз, аузынан от ұшқындар. Бетіне тірі пенде жел болып тимейді. Ол жүрген жердің бәрінде мәуелеген коммунизм, құмдағы гүл көшеттерінің өзі жайқалып, жеміс ағаштары балбырап пісіп тұрады. Эх, облыс әкімінің қолын алу да кәдімгідей арман. Шайқалақтап жүргенде құдай салмасын, салмағынан жер ойылар. Алдынан жапатармағай жүгіре шығатындардың сүдіні де бепбелгілі: қол қусырып күтіп алып, иіліпбүгіліп шығарып салатын өңшең мүскіндер. Сол әкімі құрғырдың бұтының арасынан бал тамып тұратындай әлгі сақалы омырауына түскен ақсақалдардың өзі күйбең қағып, не немересін, не шөбересін өліптіріліп соның аяғының астынан өткізіп алады. Ал сіз... айдыңкүннің аманында, ұялмайқызармай облыс әкімі мен қайдағы бір Әбдімәлікті теңестіресіз. Жоқ, мұныңызды тірі пенде естімесін. Тісіңізден шығармаңыз. Сіздің де бұл өмірден әлі үмітіңіз бар шығар, көрер жарығым түгесілмегей деп те тілейтін шығарсыз. Сол тілегіңізге жетіңіз! Ол үшін дереу әлгі райдан қайтып, ақылға келіңіз. Әлгіңізді әкім тұрмақ, әкімнің маңайындағылардың бірі қағыс естісе де мұрттай ұшасыз. Облыс әкімі мен түйе фермасының меңгерушісін теңестіру деген не масқара! Бұдан өткен кемсіту болмас.

	Ал сөйткен Әбдімәлігіңіз қызық болғанда ғарыш айлағының темір қақпасынан іркіліссіз арғы бетке өтеді де кетеді. Көз ілеспейді. Және кез келген уақытта. Шындығы сол, жеркөкке сыйғызбаған әкіміңіз Әбдімәлік секілді кез келген уақытта айлаққа кіре алмайды. Ол үшін мың сан құжат толтырылады. Құжатыңыз алдымен Мәскеуде тексеріледі. Оның үстіне әкім жалғыз жүре ме, нөкерлерін бергі жаққа тастап кетуге және көзі қимайды. Сонымен қойшы, айлақтағылардың да қабақтарын кірбің шалады. Артық жұмысқа кімнің қолы қышысын. Кіруін кірсін, ұшу алаңының биік мінбесінен атмосфераға көтерілген зымыранды орбитаға аманесен шығарып салсын. Сонымен іс бітсе жақсы ғой. Әкімнің өзі қызығушылық білдіре ме, әлде көмекшілері ақыл қоса ма, кенет облыстан келген арнайы делегация тұңғыш ғарышкердің мұрағатын аралап шығайықшы деп ұсыныс түсіреді. Оу, көкешімау, бұл космодром, әлем құлақ түрген стратегиялық аса зор маңызға ие болған ғарыш айлағы көрме залы ма екен кез келгені кіріпшыға беретін. Сірә, айлақ басшылығы да олардың космодромға аялдағандарын құп көрмейді. Осы күндері терроризмі түскірдің қайдан бұрқ ете түсерін кім білсін? «Сақтық шараларын күшейтіңдер» деп Мәскеу күн сайын екіүш дүркін пәрмен береді. Әлі мықты ғой Мәскеуіңіз. Әлі күнге дейін айдаһардай ақырып тұр. Ал топталып келетіндер үшін Мәскеумен ақылдасқандары орынды. Әрине, салғаннан Мәскеудің де «әп, бәрекелді!» дей қоймасы белгілі. Сандаған сылтау айтады, бұлтаққа салады. Әкімдегілер де тістесіп беріле қойсашы! Бұлардың арқа тірейтін көзірі – «Біз жергілікті халықтың өкіліміз» дейтін ешбір заңда жазылмаған қағида. Апырай, осы қағиданың бір құдірет күші барей қалай дегенде де. Дүниенің тұтқасын ұстап тұрғандай ісіпкебетін айлақтағылар осыған келгенде сәл иіледі. Боларболмас майысады. Ақыры келісімдерін береді, жергілікті тұрғындар атынан деген соң амалдары құриды. Ал сол ғарыш айлағының дәл іргесіндегі төретамдықтар болса, осындай мүмкіндікті орнымен пайдалана алмай зар қағып жүр әлі де. Басқасы басқа, олар алдымен Әбдімәлікті жау көрген соң, не үміт, не қайыр. Былай алып қарағанда, Әбдімәліктің қолында да мол мүмкіндік үйіліп тұрмаған болар. Дегенмен айлақтың ішінде жүр ғой. Басшылардың анаумынау әңгімелерін естиді, әріберіден соң оларда да жүрек бар. Жергілікті тұрғындардың қайтіп өмір сүріп жатқандығын бес саусақтарындай біледі. Аздап аяушылық білдіреді. Әрбір зымыран көкке көтерілген сайын ептеп болса да, олардың да ұяттары оянады. Апталап соғатын қара дауылдың неден пайда болатындығын іштері сезедіақ. Бірақ тілдері қысқа, қолдары байлаулы. Әскери тәртіп аясынан алыс шыға алмайды. Оу, ондайондайды естімейтіндей Әбдімәліктің құлағы саңырау ма еді? Ұзынтұра полковникті айтпағанда, әскери шені одан сәл төменгілерімен де аратұра сырласады. Сырластыратын, әрине, Әбдімәліктің адам жатырқамайтын ашық мінезі мен сұлу көркі емес, жусан исі бұрқыраған шұбаттың арқасы. Жарықтық, шұбат шіркіннің адамның буынбуынын босататын бір керемет күші бар ғой. Бір сіміргендеақ көзің шайдай ашылады. Сол шұбаттың емдік қасиетін мұндағылар да біршама түсініп қалған. «Жиғантергеннің бәрін кептіріп, құрғатып ғарыш кеңістігіне жөнелте бергенше, бізді де өлтіремісіз, бізге де қарассаңызшы» дегенді ептеп сездіреді. Мәскеуге, үйлеріне демалыс алып баратындары Әбдімәлікті көбірек айналсоқтайды. Оу, ымды түсінбейтіндей ақымақ па еді Әбдімәлік?! Екіүш бөтелке шұбат кез келген тесіктен қиналыссыз өтеді де кетеді. Соның арқасында Әбдімәліктің де қолы ашықтығымен атағы шыққан. Бәрін айт та, бірін айт, Қарақалпақстаннан әкелінген қырық аруананың саулығын айт. Сүтті де бұлақтай бұрқыратып беріп тұр. Түйелердің тілін тапқан сауыншыларына да алғысы шексіз. Балашағаларының қызығын молынан көрсін дегеннен басқа не айтады. Шұбат әлі де талай қатқан қабақтардың сіреу мұзын жібітер. Әбдімәлік те ыңғайы келген тұсқа сына боп қағылуға дайын. Сіресіп жүрмейді. Әу бастан Алла тағала етін тірі ғып жаратқан. Оу, өз құлағымен естіді ғой, естімесе бір жөн. Алды қыс, бұл өңірдің алты ай аптабы қандай ыстық болса, қысы да арқадан қаға қоймайды. Үйітіп жібереді. Бетбақтың шөліндегі сирек сексеуіл онсыз да оталып біткен.

	«Төретамдықтардың биылғы қысқы көмірлерін мойнымызбен біз көтерейік» деп айлақтағылар алдын ала ақылдасып қойғанды. Аудандық отынсу базасы тапсырыс берсе бір жөн ғой, атағы дардай космодромның тілін алмайтын қандай үкіметіңіз бар. Қайырымдылық істеген екенсің, ұмытылмайтындай, айтып жүретіндей сауабын да бірге қарастыр. Ендеше төретамдықтарға Қарағандының оңай жанатын тас көмірін түсіріп беру қажетті. Қарық болсын бір жолға. Бекет іргесіндегілердің бар тізімі Әбдімәліктің қолында. Сұраған күніақ сарт еткізеді. Күзге қарай дария суы өздігінен көтеріледі. Биыл бұйырса дарияға баржа түспекші. Өзен флотының бар шаруасы да бекет бастығы Қаражанға жүктелген. Қаражан ана жолы дарияға түсетін баржа әкелмекші болып Финляндияға барып келді. Баржаны сонда соғады екен де. Облысқа түсірілген көмірді Төретамға дейін баржамен тасымалдау өнімді әрі тиімді.

	Оу, жергілікті тұрғындардың статусы да орнымен қолдана білгенге әжептәуір көмек қой. Оны да айқайламай, кәдімгі майдан қыл суырғандай етіп, дұрыс пайдаланайық деп талай қақсады ғой Әбдімәлік. Әбдімәлік айтса ақылын айтады. Әрине, Әбдімәлікте де ішін жарып бара жатқан артық ақыл қайдан болсын. Дегенмен, жақсылыжаманды екі ортада жүрген өкіл. «Төретам –құдайдың оң көзі түскен киелі мекен. Оу, құдайдың оң көзі түспесе өстіп, бұл маңға айлақ қоныстана ма. Ұрыспайық, таласпайық. Иә, ғарышты игердіңіздер, әлі де игере түсіңіздер деп арқаларынан қағайық қайта олардың. Қағайық та өз мүддемізді іске асырайық. Космодром бізден алатынын алып болған, ендігі кезек біздікі. Біз ұтылмайық, біздің кеткен есеміз ұшантеңіз. Соның орнын толтырайық» деп, айтуын айтты ғой соры қайнаған Әбдімәлік. Шамасы жетсе әлі де айтар. Бірақ кейде оның айтқанына қарсы әрекет жасап, ақыр соңында аймандай боп жер сипап отырғандары. Ал енді не болды? Ойбайау, бұлардың ереуілдеген не теңдеріай, а?! Міне, тамаша! «Сол ереуілдегендерінің арқасында үйлеріне тегін көмір түсіріп алдыңыздар. Қарағандының отқа жанғыш тас көмірін! Мықтысыңдар ғой сендер, тағы ереуілдеңдер естерің танғанша!..»

	Жә, облыс әкімі де құрып кетсін! Бәрінен бұрын басы бүтін бері бұрылған тас көмірді айтсаңшы! Тас көмір шартақтарына кіріп келе жатты да, кенет іркіліп қалды. Өздері кінәлі бәріне. Ендігілері қашпаған сиырдың уызы. Ызбай жараның орны бітелгенше қыс та өтер, жаз да шығар. Келер жылы айлақтағылар ондай кісілік танытса солақ. Ереуілшілердің дүбірі әзірге басылмас. Басылуы басылды ғой бір жолға. Өзі, өзі! Соның бәріне томпаңдап, қол баладай Әбдімәлік жүгірмесе өздігінен бітер ме еді?! Жожоқ, одан Әбдімәліктің белі шойырылып, іске алғысыз болып қалмас. Әрине, ыңғайсыздау тұстарына да шыдамдылықпен арқасын тосар. Жеңіп шықты ғой ақыры. Мұнан бір жұма бұрынғы ескі мәшиненің ішінде тер сасып, пысынап отырған тірлігін қас жауына тілемес. Ой, көрді ғой талай сойқанды! Сонан бері өзі де біртүрлі. Көңілі де көтерілмейақ қойды. Шаршайды, күрсінеді. Тұла бойын әлдебір әлсіздік буып алған. Тістерін қышырлатып, әлденеге іштей ренжиді. Көз алдынан үнемі елес жүгіреді. Өзінөзі қинап ән салайын десе де, ар жағынан қоңылтақсып еш нәрсе көріне қоймайды. Әуіттің түбіне шым батып, шынымен... шыныменақ тірі пендеге көрінбей, жер астындағы тұрба бойын қуалап, Қамбаш көліне жетіп, қарамды батырайыншы деп те армандаған. Бірақ құдай ол тілегі орындалып тұр ма. Әуіт пен Қамбаш көлін жалғастыратын тұрба құрылысын да шоттың тасына салып есептеген. Тым қол жетпеске ұқсамайды. Алдымен трактормен із салып алса, кейінгісіне жұмысшы жалдар. Маусымда жанжақтан кәсіп іздеп, ағылып келетіндерге жер қаздырасың ба, отын шаптырасың ба, шөп үйгізесің бе – бәрібір, ақысын молдау төлесең боқысын шығарады. Ойпырай, тұрбасы дайын болса сол жолыақ әуітке түсіп, Қамбаш көлінен бірақ шығар едіау. Оу, қорақопсысын белуарына дейін құм басқан қараша үйден қара бет боп шыққаны кеше ғана емес пе?! Ондай сұмдықты енді қайтып көрмейақ қойсын. Әбдімәліктің абыройатағы да түкке жарамады. Ангор ешкісінің ақ түбітін иіріп, қаққан қазықтай қадалып отырған соқыр кемпір еш жаққа мойын бұрмаған күйі Әбдімәлікті түбіт арасындағы шоғайна, түйін секілдендіріп түкіріп тастады. Тіфу! Қабағынан боларболмас оғаш қимыл білінсейші! Арғыбергі жолжоралғыға салғанда азамат басымен Әбдімәлік келіп тұрған жоқ па?! Орайын келтіріп, тізесін бүгіп, қазалы оқиғаны еске түсіріп, көңілін білдірмекші де болған. Жұбату сөз айтуға Әбдімәліктің де бір кісідей шеберлігі жетеді. Екі кештің арасында сондай оқиғаға тап боламын деп кім ойлапты. Артына да қарамады. Кейуанаға сәлем бергені де, бермегені де есінде жоқ. Аңқау басы ардыңгүрдің жетіп барып, қолын алып, тізе бүгіп иілмекші де болған. Лезде кеудесін оқ тесіп өтті. Есеңгіреп, құлап бара жатып, бойын әзер тежеді. Басын шайқады. Соқыр кемпірдің кемиек аузынан шыққан сөзінің тым зілбатпан ауырын! Айт жоқ, той жоқ, айдыңкүннің аманында ит қосып айтақтағаны. Үстіүстіне жүрегі сұққылады. Оу, бұрынсоңды мұндайды естіп, көріп жүрсе тістеніп, үнін шығармастан шыдамдылықпен қабылдар еді ғой бір жолға. Әбдімәлік өзін күресінде жалғыз қалғандай сезінді. Шынымен жалғыз екен сөйтсе... Қолынан жәрдемдесіп демеп жіберетін де тірі жан табылмады. Балаларын ойлады жанжақтағы. Балаларының осындай сәтте еске түсе қалғандығына өзі де қайран. Бәрін жақсы көргендігі соншалық, әкелік мейірімі үстіүстіне молайып, бірін қалдырмастан құшағына алып, қаттырақ қысқысы келді. Мейірленіп беттерінен сүйгісі келді. Оу, бала дейтіндей Әбдімәліктің есебінен жаңылатындай балалары көп пе еді соншалық? Әнуарбегінің әзірге өлітірісі белгісіз. О бастан бір құдайға тапсырған. Тірі жүрсе бір кездесер. Кездеспесе де өкінбейді. Дұрысы, кездеспеген. Сірә, әкемді бір көруге зар болып қалғанымай деп үлкен ұлының да емешесі үзіліп жүрмеген болар. Ортаншысы Әділбек, облыс орталығында тұрады. Үйлібаранды, екіүш баласы бар. Түбі мені Әділбек қамқорлығына алатын шығар деп үміттенетінді. Өзі де пысық болып өсті ғой. Алматыдан оқу бітірді. Сөйтіп ауылға жоламастан облыс орталығында қалып қойды. Қызметі де кез келгеннің қолына су құятындай емес. Келіншегі де тәрбие көрген жердің қызы. Мұнан үштөрт жылдықтың шамасында аталап, апта құрғатпай Төретамға келіпкетіп тұратын. Оу, Төретам мен облыс орталығының арасы жүрдек поез үшін немене? Ертеңгісін отырса кешкілік Төретамнан табылады. Сол баласы бар болғыр, қазір Әбдімәлікпен қатысуын пышақ кесті доғарған. Өгей шешесі болған соң Патшагүл шеттеткен шығар дейін десе, ондай қиянатқа да аузы бармайды. Обалы нешік, Әбдімәліктің балалары дегенде Патшагүлдің де шығарға жаны жоқ. Немерелері келсе алдымен солардың бабын жасайды шапқылап жүріп. Қой, бүйтіп жүре бермес, бала да, келін де ойланар. Адамау, әйдіңгірдей коттеджді Әбдімәлік кім үшін салғызды? Қаланың қуықтай пәтерінен жалыққан кезде немерелерім келіп, ауланы шаңдатып, асыр салып ойнасын, үйлеріне бір жасап қайтсын деген оймен тұрғызды ғой бар күшін сарп етіп. Әйтпесе, Патшагүл екеуінің сыймай жатқан нелері бар. Келінінің қайдағыны көкігені несі құлдығымау! Төретамға барса балалары ауырып қаладымыс, үстібастарын жара қаптап кетедіміс, радиациялық сәулеге ұрынып қаладымыс... Оу, осында өмір сүріп жатқан ағайыннан солардың жандары артық па сонда?! Мақұл, келін білместікпен айтса айтқан шығар, жанындағы Әділбекке не көрінді? Радиациялық сәуле түскеннен тіл тартпай кететін болса, кезек алдымен Әбдімәлікке келмес пе. Ай сайын шапқылап космодромға барады. Сәуледен сақтанатын киіміңмен де шаруасы жоқ. Ажал туралап келсе радиациялық сәулеңе қарай ма?! Бірден қағып түсірер. Міне, ұлына сөйтіп ренжіген Әбдімәлік. Қолына бір түсірер болса нашар туған сүмелек деп, жонынан таспа тілмекші еді. Біздің тұқымда әйелінің бетіне қарай алмайтын жасық тумаған дегенді де айтып салмақшы еді. Ал қызық болғанда, Әбдімәлік сол соқыр кемпірдің тірілей сойып салған айқайынан соң бүтіндей өзгерді ғой. Бір шұқым болып, лезде шөгіп кетті. Көздері боталап, төңірегінен жылы иірім іздейді. Сөйтіп, есіне алдымен балалары оралғанды. Бәріне де асқан кешіріммен қарағысы келді бұл жолы. Мұнан былай бірін пәлен десе тілі кесілсін! Әділбекті де құшағына қысып, арқасынан қағып еркелетер еді. Келініне де «Өлмейақ Төретамның топырағында алшаң басып аман жүрміз ғой» дегеннен арыға бара алмас еді.

	Ауа толтырылған аппараты өзімен кетсін. Мейрамкүлін де жанына отырғызып алып, біршама сырласпақшы болды. Мейрамкүлдің ойынан шықсаң, тоққа қосылған ойыншық мәшинедей зырлап бір берерай! Әбдімәлік дәл осыған келгенде өзін де арашалап ала алмайды. Қызы ғылым жолына түсемін, кандидат боламын дегенде аузына су толтырып алғандай тұщымды уәж де айта алмады. Ескерту жасағаны да есте қалмапты. Радиациялық сәуледен зәреқұты қалмай, немерелерін Төретамға аттатпайтын келіні құрлы болсайшы ең құрыса! Мейрамкүл – экологиялық аймақтағы дала жәндіктерінің жетілу процесін зерттейтін биологғалым. Жетуін жетті ғой бала күнгі арманына. Оқу өтіп кеткендікі ме, әлде басқадай себебі бар ма, әйтеуір аратұра «шалықтап» кететін жаман ауру жамап алды. Ғылым жолына түсемін деп тұрмысқа да шыға қоймады. Оу, ала жаздай Бетбақтың шөлін аралап, шыбыншіркей теріп, көбелек қуып жүрген адамға оңды күйеу жолыға ма? Жә, онысын қойшы, еркетотайлау өскен Мейрамкүл қанша бір есалаң болса да әкесінің бүйтіп жүдеген жүзін көргенде аяқ астынан бәйек болар да қалар? Балаларының керегінің өзі осындайда ғой.

	Иә, айтқандай сонан бері Әбдімәліктің де сүлеленіп, қатарға қосыла алмай жүргендігі рас. Ал әлгісі өзінөзі алдарқатқысы келген титімдей жұбанышы ғана. Әйтпесе дені сау кісі өзін облыс әкімімен теңестірер ме. Паром басындағы кикілжіңді де ұната қоймады. Мәнісі болыңқырамай тұрып кіммен жағалассын. Басы салбырап паромшының айтқанымен ғана жүріптұрды. Шақар шал әлгі көстеңдеген тікбақай неменің де жержебіріне жетті. Әбдімәлік оның бәрін апанық естіді.

	– Сен немене, қайдан шыққан әулиесің, а?! Қырық жылдан бері паром айдап келемін. Менің де өзім деген бір кісіні кезексіз өткізіп жіберуге правом бар шығар.

	– Кезек біздікі еді ғой.

	– Тәйт әрі, кезекпен жүргішін! Ал жыныма тисең тіпті паромның маңына жолатпай қоямын. Шабасың ба, қызметімнен қуып жібересің бе? Әкімге барып арызданасың ба? Бар, баратын әулиеңе! Әлде менің орныма дайындап жүрген біреуің бар шығар?

	– Қайдағы? – Жүні жығылып оның үні де бәсең шықты.

	– Ендеше кө...іңді қысып, тыныш жүріңдер. Он мың теңгеге кім келуші еді.

	Арғы бетке жете бере Әбдімәліктің құлағына былай деп сыбырлады:

	– Қалай?

	– Мықты екенсіз.

	– Оу, паром айдағаныма биыл қырық жыл. Бәли, космодромның өкілі мәшинесімен келіп, қаңтарылып күтіп тұрса... жоқ көкешім, сізді күттіріп қойсам... Әлгілер оттайды әншейін. Оу, Әбдімәлікжанау, олар кім, сіздің тырнағыңыздан садаға. Тыңдай берсең төске өрлейді. Ал жолың болсын, кешкілік осы маңнан күтіп алармын. Әлде... түйе фермасында қона жастанып, ертең қайтамын десең де ерік өзіңізде ғой.

	– Жоқа, қайдағы қона жатқан. Екіүш сағаттан соң...

	Қамыс қостағы үстелінің үстіне есепқисап толтырылған әлдебір қағаздарды сүлесоқтау ысыра салды. Белдігіндегі рация қорабын шешіп жанына қойды. Жейдесінің тамақ түймесін ағытты. Аяғын созып, жанындағы құс жастыққа жантайды.





8




	Оқыс оянып кеткендігіне өкіндіай! Өстіп алаңсыз ұйықтай бергенде, кәнекей! Оу, Әбдімәлікті осы тұрғанда «бол да болдың» астына алып, төсегінен түрткілеп оятып жатқан біреу бар ма? Әлде айлақтағы әлемдік мәселелер шешілетін кәделі жиналыстан қалып қоймайын деп алаңдай ма? Жә, оған бола бекер шаршамаңыз, оларға Әбдімәліктің боларболмас көмегі қажет екен, жеті қат жер астына түссе де тап бастырмай тауып алады. Және жау қуып келе жатқандай дедектеткенде сұрамаңыз. Ай, бірақ Әбдімәлік те пенде ғой, бәрібір... солар екіүш күн әдейі қитығып іздемесінші, көңілі кәдімгідей қоңылтақсиды. Ісі өнбейді, себепсізденсебепсіз үйге де бір кіріп, бір шығады. Патшагүлдің барын салып пісірген тамағынан бір үзіп, ауыз тиюмен шектеледі. Жиекжиегіне зер жалатқан кәрлен кесе толы шұбатты да кері ысырады. Атамаңыз, атай көрмеңіз, адамау, қапелімде айлақтағылар Әбдімәлікті керексіз деп танып, кеудесінен кері итерсе көзі алақтап қайда барады? Мұның аққарасын кімнен сұрайды? Онсыз да маңайына шыбын жолатпайтын айлақ Төретамның байырғы тұрғыны Әбдімәлік үшін біреуге жауап бере ме? Өзінөзі сырттай қомпитып жүргендігі болмаса, Әбдімәлік те осындағы қаймана қазақтың бірі. Түнемелікке қарай төбеңе қарасаң аспан әлеміндегі шүпірлеген жұлдыздар көз алдыңда ағыптүсіп жатпаушы ма еді. Міне, сол жұлдыздардың біріне айналады да шығады Әбдімәлік. Бүгін бар, ертең жоқ. Осы тұсқа келгенде жүрегі шынымен шаншып ауырады. Кірпіктері дымқылданып, әлсінәлі көзімен жер шұқиды. «Ғарыш айлағының көлеңкесін көрмегендердің де көштен қалып, өліп жатқандары шамалы ғой. Солардың қатарын көбейтер мықтаса». Бұл – Әбдімәліктің сыртқы бітімболмысы.

	Ал ішкі әлемі алайдүлей, дарияның көктем мезгіліндегі дүниені жайпап кететін арынды ағысындай, бір ойын бір ойы баса көктеп кимелейді. Бірінің үстіне бірі шығып, сеңдей соғылысып әлсіз, қалжыраған дімкәс денесін аяусыз мыжғылайды. Бір ересен күш кеудесін қақыратып, бұзыпжарып кететіндей, үстіүстіне тынысы тарылады. Қан тамыры білеуленіп басына тебеді. Ыстығы көтеріледі. Әбдімәлік те өзінің осалдығын сонда барып аңғарады. «Көргенбаққаным космодром ба еді, атабабам космодромсыз да күн көрген. Облысқа барсам кез келген мекемеңіз қағып әкетеді. Асылы, Әбдімәліктей маманды тауып алыңыз!» деп қоқаңдайтындығы да бергі жағы екен.

	Осыған келгенде кілт сынады. Кіндіктерін амалсыз байланыстырып қойды ғой дегенді біреуміреу естіп қоятындай ішінен күбірлейді. Одан әрі қазбалауды өзі де ұнатпайды. Сөйтіп жанынан бір елі ажырамайтын қоңыр қабы бар қолақпандай рацияны алақанымен әлсінәлі сипалайды. Айлақпен жеке басын байланыстырып тұрған кереметіңіз осы.

	Бүгін соның бәрінен баз кешкендей. Тілеуіңді бергір, рацияның қоңыр дауысынан да жалыққан. Үндемесе тіпті алақай! Иә, өзі айтқандай керек екен, олар жер астына кіріп кетсең де тауып алады. Тұлабойы жепжеңіл. Кешелібергі ауыр ойдан да құлантаза айыққан. Қауқарсыздығына да кәдімгідей іші ашыды. Адамау, сол кейуананың сандырағын қыстырғаным бар ма деп, қолын бір сілтеп, түк болмағандай қайқайып тарта бермес пе?! Соқыр кемпірді мүлдем ұмыт, қоражайын белуарына дейін құм басқан бәкене тамды қайтақайта көз алдыңызға елестетіп неңіз бар?! Екі туып бір қалғаның ба еді, өнесіей?! Жарылқағанның келіншегіне де мойын бұрма! Кісімсініп, әлдеқандай бола қалуын аяқ астынан?! Түк көрмегендей танауын көтереді. Оу, айлақ басшылары тарапынан айтылған тапсырманы сүлесоқтау орындайтындай Әбдімәліктің төрт құбыласы тіреліп тұр ма еді?! Айтылды, өлтіріл орында. Орындады ғой және жүз пайызға! «Бұл елдің арасында менің де аздыкөпті беделім бар, үлкен шаруашылықты аяғынан тік тұрғыздым, ағайын да аздыкөпті сыйлайды, сондықтан кез келгенге қол баладай жүгірте бермеңдер» десе де бір жөн ғой. Құдай көрсетпесін, мұныкі тек ләппай! Түсіндірме қағазын да қоса тапсырған. Қазір екі жақтың да ұпайы түгенделген. Ереуілдейтіндердің ендігі еркеліктерін ешкім көтере алмайды. Ондай демократияңды ұрып қойыпты! Жұрт космостық альянстың бағдарламалары бойыншы жоспардағы зымырандарды аманесен орбитаға қалай шығарамыз деп жанығады. Ал төретамдықтарға ойын керек. Осы ойынның артында әлемдік бәсекелестік бұғып жатқандығын, біреулердің алақандарын ысқылап, Байқоңыр айлағындағылар қашан бір жерден кемшілік жіберер екен деп локатрдан көз алмай қадалып отырғандығын түсінбейді. Немесе түсінгісі келмейді. «Жергілікті халықтың құқықтары аяусыз тапталуда» дейтін интернеттегі жалғыз жол жазудың өзіақ жержебірлеріне жетеді бұлардың. Оу, мұхиттың арғы жағында да Байқоңыр секілді алып ғарыш айлағы бар. Қаражаты төленген соң заңғар көкке қандай зымыранмен көтерілсе де бәрібір емес пе.

	«Байқоңырдағылар жақын маңдағы қазақ ауыл азаматтарының өз заңдылықтарын талап еткендері үшін ауыз аштырмастан тоғытып түрмеге қамап жатса, еріккен туристердің екпіндері басылыпақ қалар. Ұлы даланың бір пұшпағындағы атақдаңқы жер жарған ғарыш айлағы өздеріне тиесілі титімдей шаруаның тігісін жатқыза алмаса, солай қарай несіне жүгіреді далақтап. Тартылыс күшінің аздығын, бұл аймақтан атмосфераға кідіріссіз көтеріле алатындықтарын және тағы толып жатқан сондай мүмкіндіктерін жіпке тізіп қайтеді. Ал бұлар сол өңірмен бүкіл тіршіліктері біте қайнасқан жүз қаралы түтіннің тілін таба алмайды. Ой, масқараай! Міне, Байқоңырдың басынан бағын тайдырайын десе, осының өзіақ талай мәрте жалаулатуларына жетпей ме? Оу, айлақтағылардың да кеуделерінде жаны бар, төтенше жағдай қалыптаспай тұрғанда нақты іске көшсін ендеше. Біріншілерін кешірген, «демократиялық үрдістен үйренгендеріне қысым жасамай, алыстан аңдысын аңлаған. Жә, бопты бір рет темір жолға «шабуыл» жасағандарың да тақияларыңа тар келмес, осымен тоғарайық қалжыңды!» Екінші рет аяушылық болмайтындығын Әбдімәлік түсінуін түсінер ғой, ал бәрінен әлгі көк соққандардың бұған қалай қарайтындықтарын айтсаңшы?! Айлақтағылар Әбдімәлікті әдейі қақпайлап, бір бет қағазды да сол үшін жаздыртып алған жоқ па?! Ендігісін өздерінен көрсін...

	Бір жағынан рацияның үнсіз қалуының да түптөркіні осындатын. Әбдімәлік те ойғақырға шапқылап жүріп, біраз шаруаның бетін қайтарған. Қамыс қостың іргелігі құлақа ұрған танадай. Сауыншылар аяқтарын ұштарынан басады. Ыдыстардың да дыбысын шығармайды. Түйе сүті құйылатын ағаш бөшкелер төңкеріліп, түйелердің өрістен құлауын күтіп тұр. Күзетші иттерді де қораның арғы жағына апарып байлаған. Көрінген қараға шабалаңдап, тұра ұмтылатын бөрібасарлар Әбдімәлік көкеміз армансыз демалсыншы дегенді қаперге ала ма. Түйешілердің су тартатын моторды іске қоса алмай діңкелері құрып жүр. Цемент суаттың маңайынан үштөрт қара қарға ғана қалбалақтайды. Қуып жіберсе бір нәрседен құр қалғандай қайтадан ұшып келеді. Көлеңкеде отырғандардың бірі он екінші калибрлі бір атардың құлағын қайырып, табанда тарс еткізбекші болған. Екіншісі ыммен жасқап, сұқ саусағын әлсінәлі аузына апарып, «Ой, ессіз неме, мылтық атып қарға үркітетін уақытты тапқан екенсің» деп ішінен бұрқылдады.

	Түйе фермасындағылар Әбдімәліктің манағы түксиген қабағынан тіксініп қалған. Бұл құбылысты әркім әр саққа жүгіртті. Айлаққа апарған сүттің ішінен бір тал қыл шықса да басшыларының көзіне көк шыбын үймелетер. Айлақтың шіреніп қалған шенеуніктері ондайға жүрдімбардым қарамайды. Әскери тәртіп бәріне ортақ. Зертханадағылар құдды жылан көргендей үрпиісіп, жалғыз тал қылды арнаулы аппараттың күлгін сәулесімен тексерер, микроб түспеді ме екен деп микроскоппен үңілер. Олай тексерер, былай тексерер. Ақырында қолға ұстайтындай кемшілік таба алмаса да, әлгінің өзін кездейсоқтыққа балап, жылы жауып қоя салмас. Әне, сол... ондайда Әбдімәлік демалып жатыр ма, әлде жақынжуық ағайынының жаназасында отыр ма, оларға бәрібір. Қоңыр рацияның төменгі толқынындағы бір тетігін быртиған саусағымен басып қалады. «Дереу шақыртыңдар Әбдімәлікті?..» Тұстұстан жабылып талап жеуге шақ қалар. Бірақ Әбдімәлік әу бастан Төретамның тұзды шаңдағы мен қапырық ыстығына қақталып өскен шыдамды азамат қой. Анаумынауды сөз етіп, түйе фермасындағылардың жүйкелерін жұқартып не істесін?! Айлақ басшыларына айтар өкпереніші болса сол жерде қалдырады, жамандықты бергі бетке сүйрелемейді. Шынтуайтына баққанда, түйе фермасындағылар Әбдімәліктің ет жақын ағайындары емес, көбісін жөндеп танымайды. Қарақалпақстаннан атажұртқа көшіп келгендермен азырақ әңгімедүкен құрғанды ана жолы. Түйе күтімін әрине, төретамдықтар да бір адамдай түсінер. Жарықтық Ойсылқара тұқымы аса көп күтімді де қажетсінбес. Суы мен шөбінен қолтарлық жасамасаңыз, басқасына бас ауыртпайды. Осы тұста Әбдімәліктің де бір қулығы пайдаға асқан. Арғы жағы Түркістан, бергі жағы Сұлутамға дейінгі аралықты поезбен емінеркін аралаған төретамдықтар шеттерінен сұңғыла ғой. Айлақтың жағдайын шеуілдекше шағады. Коммерциялық мақсатпен ұшырылған зымырандарды да саусақтарын бүгіп санап жүреді. Өз бастарына көк тиын пайдасы болмаса да зымырандардың есебінен жаңылмайды. Оның бер жағында олардың жасының да, кәрісінің де Әбдімәлікке еттері үйренген. Ақыр соңында қылтыңсылтыңдары түгесілмес. Ал сырттан келгендер ұялса да сыпайыгершілік сақтайды. Оу, Әбдімәліктің тағы бір дымының құритыны, түйелер болғанда шуда жүндері бұрқыраған, шөлге шыдамды жай түйелер болса бір сәрі ғой. Сол Қарақалпақстаннан әкелінген аруаналардың жағдайын бір білсе, тек осылар біледі деп шешкен. Ол жағынан қателеспепті. «Сіздер өз шаруаларыңды біліңдер, қалғаны менің мойныма жүктелсін» дегенді Әбдімәлік. Сол уәдесінен айнымады. Түйе фермасындағылардың жағдайлары бұл күнде ханға сәлем бергендей. Абырой болғанда Әбдімәлік жанжаққа шапқылап жүріп, керекті техникаларды да молынан қамтығанды. Су тартатын моторларына дейін сартылдап жұмыс істеп тұр. Қақырынып, түкірініп сыртқа шықты. Аспан төсіне ақ жолақ із тастап ұшқан реактивті ұшақтың жылдамдығын бақылап біраз тұрды. Танауын қидың көңірсіген әдемі иісі қытықтады. Дәу төбет құйрығын бұлғаңдатып келіп, аяғына оратылды. Бір түйешінің әйелі етегіне шалынысып, жез самаурынды апылғұпыл далаға ала жүгірген. Қазанға тамақ салайын дегенді. Әбдімәлік еш нәрсенің керегі жоқ, осы пейілдеріңізге де рақмет деп қолын кеуде тұсына апарды. Басшыларының сұлбасы көрінген соңақ түйе фермасының тіршілігі орнынан оқыс қозғалып жүре берді. Бірінен соң бірі келіп, түйешілер де жапатармағай амандасып жатты. Әбдімәліктің манағыдай емес жайдары жүзін көріп, бәрі де іштерінен қуанысып қалды.

	Шынымен қидың иісі ме, дария бойындағы ауаның тазалығы ма, әлде тірі адамға болмасын демейтін мына момын түйешілердің қарапайым ниеттерінің белгісі ме, әйтеуір екіүш сағат болса да алаңсыз ұйықтағандығына көңілі кәдімгідей марқайған. Орайы келсе әлдекіммен әзілдеспек те ойында барды. Бірақ фермадағылардың бәрі өз жұмыстарына құмбыл кіріскен. Әбдімәлік миығынан күлді. Әлдене есіне түсті... Мұнан үштөрт ай шамасында осы қоста түйешілермен шұғыл жиналыс өткізгенді. Жұрттың бәрі мұнысы қалай деп аңтарылып қалды. Әдейі істегендей, Әбдімәліктің түйе фермасына ешбір қатысы жоқ қайдағы бір әңгімелерді айтып, табандап отырып алғаны. Қостағылар Әбдімәлікке не айта қойсын. Бірбіріне көздерінің астымен қарасып, мүлгіп тыңдағандай рай танытты. Басшыларының айтуынша жақында өзіміздің ғарыштық стансамыз көкке көтеріліпті. Аспан әлемін шексіз кеңістікке теңестіріп жүргенімізбен, онда өзімізге тиесілі нүктелер болмаса, әркімге жалтақтаумен күн өткізетін көрінеміз. Жер үстіндегі тіршіліктің бәрі орбитадағы сол нүктелермен тығыз байланыстымыс. Сигнал алдымен соларға беріледі де жерге сосын барып қайта оралады. Тіпті жер шарының қайдағы бір қалаларымен байланысқыңыз келсе де, алдымен сол нүктелерге сигнал түсіресіз... Қап, абдырапдабдырамай қалғанын қарапайым тілмен мыналарға қалай түсіндірсе екен, а?! Осы тұсқа келгенде Әбдімәлік те әңгіменің бір жағын әзілге жеңдірді. Бірақ күлген жоқ, баяғы ұстамды қалпын өзгертпеді: «Сол иненің жасуындай нүктеңіздің өзі біздің күллі тіршілігімізді өгіздей алға сүйрелейді. Біреулер оны миллиондап ақша төлеп сатып ала алмай жүр. Бұл әсілі, мен үшін де жаман болған жоқ. Түйе фермасындағылардың не істеп, не қойып жатқандарын бақылайыншы деп, осылай қарай күндізтүні шапқылай берсем нем қалады? Кімнің қандай шаруамен айналысып жатқандығын үйде, Патшагүлдің қою шәйін сораптап жатыпақ айнақатесіз көре аламын. Ал маған мұнан басқаның қажеті не?.. Мен туралы кімнің не ойлайтындығы да қолмен қойғандай сартылдап, сол нүктеден сигнал арқылы жерге беріліп тұрады!..» Түйе фермасындағылардың Әбдімәлік сөйтіп әлдеқашан зәреқұттарын алып қойған. Олар әлі күнге дейін Әбдімәліктің аспан әлеміндегі сол нүктелерінен өлердей қаймығады. Дала қазағының аңқау мінезіне мұнан артық не дерсіз?!

	Әбдімәлік бар шаруасын таптұйнақтай етіп тындырған кісіше қоңыр көз әйнегін тұмсығына іліп, қайтуға ыңғайланды. Түйе фермасындағылар аңтаң.





9




	– Көрдім деңіз, Әбдімәлікті шынымен көрдіңіз ғой, – деп Қаражан сенбестік танытқандай тағы да қайталап сұрады.

	– Оу, шырағымау, басқа шаруаға шамамыз келмесе де, әзірге көзіміз сау ғой. – Паромшы да іштей қитықты.

	– Байқамай қалған жоқсыз ба? Көп жүргіншінің арасымен сып ете қалса... ол сорыңды ұрайын қатынының жанына барып жантайып жатса... Ал мен күнге күйіп, соның жолын тосып жүрсем.

	– Адамау, Қаражанжанау, Әбдімәлік пе айтып тұрғаның? Сол Әбдімәлікті, күнде көріп жүрген Әбдімәлікті мен неге танымай қалуым керек, а?! Және мұнан үштөрт сағат бұрын өзім қолынан жетектеп, кезектен тыс арғы бетке өткізіп жіберсем.

	– Мықтысыз ғой.

	– Қайтар уақытын айтқан жоқ па?

	– Оу, шырағымау, Әбдімәлік маған есеп бере ме?.. Жоқ, тоқта, тоқташы, иә...иә, – Паромшы тершіген маңдайын сүртті, денесін тіктеді, – айтқан жоқ, өзім сұраған екенмін ғой, есімде. Түйелі ауылдан қонажастана аттанатын шығарсыз деп әншейін сұрай салғам.

	– Ол не деді?

	– Қайдағы қона жатқан, кештете қайта оралармын деген. Құлағым естиді ғой әзірге.

	– Көрерміз.

	– Сарыла күтіп жүргеніңізге қарағанда төтенше шаруаңыз болдыау. Түсінемін, түсінемін, – деп міңгірледі артынша.

	– Нені түсінесіз?

	– Оу, Қаражанжанау, Төретамның еңсесін көтеріп тұрған екеуіңіз емес пе. Әлгі жаман немерелерімнің бірі жерді үш кит көтеріп тұр деп менің басымды айналдырушы еді. Артықкемі жоқ, сіздер де кит секілдісіздер ғой, Төретамды көтеріп тұрсыздар.

	– Өй, суқитау!

	– Несіне суқитам, сіздер секілді азаматтар болмағанда Төретам бүйтіп қалқиып тұрар ма еді, тұрмас па еді, кім білсін.

	– Төретамды жер жұтып кетеді деймісіз?

	– Жер жұтпаса да жұтқысы келетіндер табылар. Жаман ойым айтадыау, бірақ мені кім тыңдап жатыр...

	– Тыңдап тұрмыз ғой.

	– Тыңдасаңыз былай, көп болса жаман шалдың бір сандырағы дерсіздер.

	– Қайдағы сандырақ? Сіздің де бір бармағыңыз ішке бүгулі ғой.

	– Мейлі, солайақ болсын.

	– Оу, нені әңгімелеп тұр едік өзі?.. Иә, айтқандай сіздерді мақтап шапан дәметіп жүрген жайым жоқ.

	– Бір шапанға татитын уәж болса неге жаппасқа.

	– Жоқ, жоға, шапаны бар болсын. Міне, күн батып барады, шыным... Жалған сөйлеп не қылайын. Сіздер... Әбдімәлік екеулеріңіз болмағанда Төретамдағы ағайындарыңыз қоңыз теріп кетер еді баяғыдаақ. Біздің де өстіп тікейіп жүргендігіміз сіздердің арқаларыңыз.

	– Көпшікті тым қалыңдатып жібересізау.

	– Қалыңдатсам, қалыңдатайын...

	– Тоқетері?

	– Тоқетерін айтсам, сіздер болмағанда космодромдағылар Төретамды әлдеқашанақ жерменжексен етер еді. Оларға керегінің өзі сол ғой.

	– Әңгімені саясатқа араластырмаңыз.

	– Қайдағы саясат, саясат мені, мен саясатты қайтпекпін?

	– Қой, мен жүрейін, Әбдімәлікті екі сағат тапжылмай күттім, риза шығар. Көрсеңіз, «өте қауырт шаруасы бар білем» деп және үстемелеңіз.

	– Оу, айтамын, айтам ғой, оны айтпағанда... аман жүріңдер, әйтеуір. Қайдан тосады дейін.

	– Бірінші баржада, асханада.

	– Түсінікті.

	– Несі түсінікті?

	– Жәй...

	Паромнан түсіп бара жатып, Қаражан қайтақайта басын шайқады.

	* * *

	Әбдімәліктің жанынан әлдене гүрс құлағандай әсер етті. Оу, береке тапқырау, жұлдызы жыпырлаған зеңгір аспанның бір бүйірлеп құлап бара жатқаны қалай: ғарыш айлағының зыр қағып тұратын қуатты прожекторлары да сөніп қалған. Төңірегі тастай түнек. Қайда жатқандығын біразға дейін есіне түсіре алмады. Түсіруі де мүмкін емес еді. Миы солқылдап аузына түскендей, көк желкесі тұтасымен бүріп ауырғанда жанын қоярға жер таппай қиналды. «Мына азаптың темір торына қайтіп тап болдым» деп ыңырсыды. Қос шекесін әлдекім аяусыз бұрғылап жатқандай.

	Жүрегі айныды. Лоқсығанда етбауыры езіліп, ішіндегісінің бәрін сыртқа шығарып тастайтындай екіленді. Енді бірде аяққолы бүрісіп, дірдек қақты. Ащы запыранның улы зәрін ары жұтуы мүмкін еместі. Жатқан жері де қолайсыз, үшкір нәрсе бүйіріне қаттырақ батады. Аударылуға да дәрмен жоқ, еркін көсіле алмайды.

	Енді бірде тамағы кебірсіп, тұманың мұздай суын ішкісі келді. Сонда барып тұла бойына біртіндеп жан енетіндігін сезінді. Тұманың мұздай суын Әбдімәліктің аузына кім тоса қойсын. Міне, сәл тыңдашы, естідіңіз бе, адамау, дарияның соқпа толқындары құлақ түбінен қоңыраулайды. Сылпсылп. Көбігі кірлеген, дарияның лай суын да Әбдімәлікке қимағаны қалай бұл ағайынның?! Әлдебіреулер үнемі айналы әуіттің таза суына шомылатын мықтының әуселесін көрейік бір жолға деп сыртынан сылқылдап күле ме, мазақтай ма. Саусақтарын шошайтып атағы аспан тірейтін әтібірлі азаматтың бейшара халін көріп, орнынан демеп тұрғызып жіберудің орнына «Тәубеңе келіңіз, жанжағыңа қараңыз, бізден ірге ажыратқанда қандай ұшпаққа шықпақсыз» деп мысқылдай ма. «Оу, Әбдімәліктің өйтіп адами қалыпты бұзыпжарып шектен шыққан сәтін қайдан көрдіңіздер? Жөнжөн, айтқандарыңыздың бәрі тұптура. Сіздерден бөлектенсем және ондай ойымның барын сездірсем, ертең де күн бар ғой, ертеңақ орталарыңа алыңыздар. Жіберген кемшілігімнің бірін қалдырмай дәлелдеңіздер. Көңілдеріңізге келсе де айтайын, сырттай долбар, айдалада жүріп әлдекімдердің айтқанымен тон пішулеріңізді қойыңыздаршы! Өтірік көлгірсуді жаным сүймейді. Ал әзірге бір жұтым су беріңіздер! Тілім таңдайыма жабысып, сөйлеуден де, дем алудан да қалып барамын. Және бұлақтың мұздай суын іздестіріп, текке әуре болып қайтесіздер. Дарияның лай суы да жетіп артылады. Дарияның лай суы демекші, жағалауды ұрғылаған соқпа толқындардың дыбысын естіпақ жатырмын. Бірақ оның қайдан пайда болғандығына миым жетпейді. Ми бүтіндей істен шыққан...»

	Өлуге болмайды. Шөл қысса шыдасын. Аа, айтқандай дария жағалауынан алыс ұзамаған секілді ғой. Охо, міне есі кірді! Санасынан боларболмас саңылау пайда болды. Ойпырай, осымен біткен шығармын деп, бұ дүниеден бүтіндей күдер үзгенді. Қалай, ә! Айтары жоқ, Әбдімәліктің пайдасына шешілген көпкөрім олжа ғой мұнысы. Ана жаққа аттанып кетіп, қайта тірілді. Тірі, Әбдімәлік тірі! Ахахаау, аяққолын арлыберлі қозғауға да шамасы келді. Яғни, миының аздыкөпті жұмыс істегені ғой. Бір бүйірлеген денесін шынтағымен демеп, шалқасынан аударылып түсті. Уһ! Бәсе, жұлдызды аспанды қапелімде жоғалтып алмауға тиіс еді ғой. Төңірегіне құлағын тігіп тың тыңдады. Түнгі тыныштықтың пердесін жұлмалап, жолаушылардың жүрдек поезы ағып бара жатты. Төретамға тоқтамайтын поез жоқты. Бірақ бірден жылдамдықты үдететіндей бұл бар болғырға не көрінді?

	Тастай қараңғыда қарманып жүріп, әлденеге қол іліктірді. О, жасаған, көрер қызығы таусылмаған пендені өлтірсін бе. Өстіп көмектеседі ғой ыңғайын келтіргенде. Дірілдеген саусақтарымен әлгіні әрліберлі сипалап көрді. Сол, соның өзі. Мынау дәу де болса біздің елде сирек кездесетін шетелдік сыраның қалбыры. Көз алдынан емісеміс бір нәрселер бұлаңдайды. Онысы бірде үзіліп, бірде жоғалып барып қайта жалғанады. Мана үлкен баржаның асханасы алдында Қаражан екеуі мұндай қалбырдың бірнешеуін төңкерген. Онда күн кәдімгідей жарықтын. Қазір түн әрі аздап үрейлі. Кішкене қуаттың өзін құртып алмайын дегендей аса сақтықпен қимылдап, қалбырдың қақпағын тісімен жұлып алды. Алдымен ұртын толтырып бір жұтты, екі жұтты. Үшіншісінде өңеші үзіліп кететіндей қайта лоқсыды. Жожоқ, жұтса ғана ұпайы түгенделеді. Самайынан ащы тер бұрқ етті. Көзінің қарашығы кішірейіп барып қайта ашылды. Тұла бойына боларболмас жан еніп келе жатты. Мұндай сойқанның талайын бастан өткерді ғой Әбдімәлік. Ішті немесе біреулердің өлердей өтірік қолпаштауына құлай сеніп ішті. Ой, несін айтасыз, жалғыз бұл емес, бәрі ішті, құлап ішті, сұрап ішті. Әйтеуір аш өзекке түскен жегіқұрт башпайдан басқа қарай мысықтабандап өрлеп келе жатыр. Міне, соның бір айғағы – түн жамылып, арақ ішкендігіне өлердей өкініп, басын қос жұдырығымен тоқпақтап жатқан мына Әбдімәлік.

	Әйтсе де әлгі қалбырдағы сыра бір қажетіне жарады. Жалпақ тілмен айтқанда, мұның аты – кәдімгі «бас жазу». Мойнын да арлыберлі қозғауға болады екен. Қолын екі жағына кезек сілтейді. Басын сәл көтеріп төңірегіне қарайды. Дәу үстел маңындағы ағаш орындықтың бірі қисайып құлап жатыр. Ауыр баржаның артқы құйымшағына қоныстанған асхана есігі үңірейіп, бір түрлі үрей шақырғандай елестейді. Самаладай жанған жарықтың бірі жоқ. Біреу әдейі өшірді ме, әлде өзі сөніп қалды ма, ол жағын ажырата алмады. Орнынан тұрғысы келген. Жә, ішті, тойлады, дүрілдедігүрілдеді, енді осы тойғанымен үйіне қайтқаны жөн шығар. Е, тура жанымнан әлдене құлап түсті дегені өзі екен ғой. Тапты, ура! Мың жылдық жұмбақтың шешімі табылды! Одан арғысы ақымаққа да түсінікті. Әбден араққа кеңірдектеген Әбдімәлік асхана аузындағы дәу үстелдің үстінде қисайып, сәл мызғып алғысы келгенді. Осыған дейінгінің бәрін бес саусағындай анық біледі. Сәл мызғып алса, миға шапшыған удың орны ептеп тарқайды ғой. Бойы да жеңілденер. Тәлтіректеп аяғына тұрып көріп еді: буынбуыны үгітіліп, жас құрақтай былқылдай бастаған соң, ары қарай дымын шығармады. Мына түрімен мәшиненің рөліне қайтіп отырмақ? Көз алды тұманданып, түк көрмей жолдағы телеграф бағаналарының біріне періп кетсе саудасы бітер. Патшагүлдің көңіл күйін ойлағанда өкініштен тұла бойы үгітіліп, басын ағаш орындықтың арқалығына соғып алды. Ол бүгін, сөз жоқ, Төретамдағы танысбілістеріне телефон соғады, рация арқылы түйе фермасымен байланысады. Ондағылар бастықтың әйеліне өтірік айта ала ма? Қанша жерден қысылыпқымтырылса да болған жайды түгел баяндайды. Күн барында Әбдімәлік «Мерседесіне» отырып, ауылға тартқан... Оу, дария жағалауынан санағанда Әбдімәліктің ауыл шетіндегі коттеджі мықтағанда он шақырымдай қашықта. Ол он шақырымды бөксесімен жылжыса да, бұл кезге дейін үйге жетіп жығылмас па. Жол бойы бір пәлеге ұшырап қалды ма, мәшинесінің майы түгесіліп, не доңғалағы жарылып қалды ма? Оу, Әбдімәлік дапдардай азамат, оның үстіне Патшагүлдің жанын шүберекке түйіп, зыр қағып жүретіндігін жақсы біледі ғой. Ал қоңыр қорабы бар рация қашан болмасын жанында. Бір тетікті басып қалуға несіне қиналады. Манағы «концерттің» тұсында алдына мың қой айдаған Әбдімәлік рацияның қоңыраулағанын құлағына қыстырды ма. Арақ жарықтық буынға бір түспесін, түсіп алды ма ілгері қарай жүдемелете жөнеледі. Тоқтайын, осы тұстан тормоз берейін дейді бір ойы. Соның бәрін сезіпбіліп отырады да, кенет әзәзіл иектегендей бағытбағдарынан айырылып қалады. Бір стаканнан келіпкетер не бар, әзірге ақылымнан алжасқан жоқпын ғой деп, көзін жұмады да тартып кеп жібереді. Ішке түскен удың зардабы көп айналмай сыртқа тебеді. Тұйық болсаң – шешенсің, ауыр болсаң – жеңілсің. Уәдені де үстіүстіне үйіп төгесің. Баяғы соқыр кемпірден көрген қорлығың басы бүтін ұмытылады. Жұмақ есігінің алдындасың, төрге озуыңа бір қадам ғана жетімсіз. Әдресіңе бұрынсоңды естілмеген мақтау айтылады. Көзің бұлдырайды, басың айналады. Соның артынша тағы бір рөмке төңкеріліп түседі.

	Маңдайың өстіп тасқа тигенде барып, саныңды бірақ соғасың. Үстіүстіне тісіңді қышырлатып өзіңе ме, өзгеге ме, әйтеуір кімге өкпелеріңді білмей аһ ұрасың. Баяғыдан келе жатқан белгілі картина. Әбдімәлік көптен бері мұндай берекесіздіктен бойын аулақ ұстайтын. Осы жолы кімнің алдап соққанын түсіне алмай мәңгіріп, ауыр баржаның асханасы алдында адам аяғандай азапты күйге түседі...

	* * *

	– Ал, келдік, дайындаған неңіз бар? – дегенді Әбдімәлік мана күн жарықта баржаның тепшігімен жоғары өрлеп келе жатып.

	– Неге болмасын, сен сұрағанда менің жерге қараған кезім бар ма еді. – Қаражан Әбдімәлікті қолдап көтеріп алды. – Күттім. Жөн білетін жігіт қой өзі білетін шығар деп, тағы да бір ай күттім. Оу, Төретамдағы елдің есебі бойынша іс білетін, шаруа танитын екеумізақ екенбіз.

	– Ал содан?

	– Сөзімді бөлме, келіспейтін жеріңе кейін түзету енгізерсің. Айналайынау, мен сонау жер түбінен екі баржаны сүйреп әкеліп, есік алдына байлап қойған жоқпын ба?! Ендігі жерде темір жолды жау алмайды. Ол атамзаманнан бір жүйеге түскен сала. Енді өзен транспортымен айналысасың деп, мойныма тағы сондайлық қиын шаруаны іліп қойды. Арлыберлі басымды алыпқаштым, жоғарғы жақтағылар «Сен, тек қана сенің қолыңнан келеді» деп табандап отырып алды. Жарайды, ағайынға мәпақа болсын дедім бір жағы. Ұлы дарияның өзегінен қан жүгірді, кіші теңіз толып келе жатыр. Шалқар теңізге ертеңгі күні ғарыш айлағындағылар әрбір зымыран ұшқан сайын вахталық стансасын қоныстандырады. Зымыран Төретамнан ұшады, Төретамға қайта қонады. Теңіздегі қауіпсіздік шараларын ұйымдастыруды айлақтағылар қазірден қолға алған. Жазатайым ғарышкерлердің бірі теңізге құлап түссе... атай көрмеңіз, Байқоңырда бұрынсоңды ондай жағымсыз оқиға болмаған және болмайды да. Баяғы шаңдағы шыққан жердің бәрін бүгінде су басқан. Жағалаулық жерлестеріміздің көз жасын көретін де құдай бар екен. Екінші жағынан айлақтағылар да енді аспандамайды. Біздің өзен флотын тез арада ұйымдастыра білген шапшаңдығымызды олар да көріпбіліп отыр. Дария бойы, Кіші теңіз әзірге бейбіт елдің меншігінде. Вахталық стансасын біздің баржаға орнатпағанда теңізге әскери сүңгуір қайық түсіре ме? Ол қанша шығын? Біз бұл жолы олардың алдын орадық.

	– Пәлесіз, пәлесіз! – деді Әбдімәлік. Қаражанның іскерлігіне шынымен қайран қалды.

	– Өмір ғой...

	– Баржаны қайдан әкелдік дейсіз?

	– Финляндиядан.

	– Ол қай жақта, құлдығымау?

	– Ресейдің арғы шекарасындағы сыңсыған орман ішіндегі дәулеті шалқыған шағын ел. Қайық соғады, ағаш өңдейді, қағаз шығарады. Соныменақ гүлденіп, жапырағын жайып, халқын үлде мен бүлдеге орап қойған. Баржаны су жолдарымен қуалап осы жерге өздері алып келді.

	– Үлкен шаруа, айтатыны жоқ үлкен шаруа!

	– Шығыны да жетерлік.

	– Шығынының орны толар сіз секілді азамат аман тұрғанда.

	– Есептегенбіз...

	– Нені?

	– Ғарыш айлағының вахталық стансасын тиеп, дария арқылы теңізге түсетін жолды.

	– Апырай, ә?

	– Енді айлақтағылар бізге жалынсын.

	– Жердің астындағын ойлайсызау, Қареке.

	– Енді қалай, жүрсең жүре бересің қалғыпмүлгіп... Көрімдігін алып, ұшып жетер дегенмін мен білетін Әбдімәлік болса...

	– Қарыздармыз, көрімдік біздің мойнымызда.

	– Міне, мұның жөн!

	Қаражан үлкен баржаның ана басы мен мына басын жаяу аралап, Әбдімәлікке талай нәрсенің мәнжайын түсіндірді. Сол үшін мақтанатындығын да жасыра алмады. Кей тұстарда күліп, кей тұстарда текке өмір сүрмегендігін араға тықпалап, өзін көрсеткісі келгендей кеудесін кереді. Дарияның тағдыры мұнан былайғы жерде біздің қолда дегенді де шымшымдап аңғартады. Судың өзі сатылуы мүмкін. Қаражан қара аспанды төндіріп келе жатады да, бұлт арасынан жылт етіп көрінген күн сәулесіндей лезде жадырайды. Кейде қабағын түйеді. Қабақ түюінің артында атан түйе тарта алмайтындай зіл жатады... Төретам топырағынан қарыс сүйем аттамай, өмірін осы өңірдің гүлденуіне арнапты. Темір жолдың да бар тауқыметін мойнымен көтерген. Жол бойының қара жұмысы кез келген пенде үшін қатардан қалмаудың қамқарекетіне жарайды. Ал Қаражан бөгде аудан түгілі мына тұрған Аралқұм бекетінен бір жұмысшы шақырды ма десеңізші! Оу, тамыртаныстық қуаласа ағайын Аралқұмнан да молынан табылар. Әйелінің төркіндері де сол жақта, үлкен қызы да сол ауылдың мәшинист жігітіне тұрмысқа шыққан. Бірақ Қаражан қасарысып, сөзге қалмаудың амалын қарастырды. Құлағының тыныштығын ойлады.

	– Алайық, алып отырайық, сізді үйге шақырып та қонақ етуге болар еді. Ал мына жер ыңғайлы, тыныш. Көзге де түсе бермейсіз. Аңдушылардан да ақкез құтыласыз. – Қаражан жүдемелетіп қырлы стақанға құйылғанды шімірікпестен тартып жіберді. Әбдімәлік тыжырынды, төбе құйқасы шымырлады. Баржаның асханасы алдына жайылған көлдей дастархан үстінде не жоқ, құстың сүтінен басқаның бәрі бар. Қасқалдақтың бұқтырылған етінен бір рет ауыз тиді. Салқындатылған минералды судан екіүш мәрте ұрттады. Осы маңға өзі де шөліркеп әзер жеткенді. Табақтабақ жүзімді қайдан алдырғаны белгісіз және осынша астатөк шашылудың қажеті не? Алма, анар дейсіз бе, толып тұр. Төретамның апталап соғатын қара дауылынан көз ашпайтындар мына дастарханның үстіне дөп түссе ішектерін тартып, қалқарази тірлік кешкен екі бастықтың жағаларынан ала түсер ме, кім білсін. Әлде екеуін екі жаққа итеріп жіберіп, түстеріне кіретін жемісжидекті қойнықоныштарына тыққыштап, арттарына қарамай тайып тұрар ма еді. Қайда әлгі адамдарға еркіндік сыйлайтын дала демократиясы?! Әбдімәлік пен Қаражан қара халықтан оңашаланып, дария бойына жасырынып барып, әңгімедүкен құрадыей! Ішкендері алдында, ішпегендері артында. Ойбайау, мына дастарханға Төретамның жарты халқын шақырып келіп, тамақтандыруға болады ғой. Екеуденекеу, не айтады, не тауып айтады бұл шіркіндер?! Мұнан соң бұлардың әйелбалалары қалай тұрады деуге бола ма, өздеріне күллі жағдай жасап қойған ғой бұл жарағырлар!

	– Осының бәрін сіз үшін дайындадым, – деді Қаражан.

	– Текке шашылғансыз, – деді Әбдімәлік. Және іштей қысылды.

	«Қаражанға қандай қызметім өтіп кетіп еді. Асты да адалымен ішкенге не жетсін!» – Жанжағына жітілене көз тікті. Дария бойының кешкі салқыны жалаңаш денеңе майдай тиеді. Біртүрлі жеңілденіп, тыңайып қалғандайсың. Баяғыдай емес, жағалаудың біраз жері су астында қалған. Құм беткейге бауырын төсеп, қара майы күн ыстығымен еріп, теңкиіп жататын табанды ағаш қайықтар суға түскен. Жағалаудағы кешегі көз үйренген өлі тіршілікке боларболмас өзгеріс ене бастаған. Ілгері өрлеп барып, адам аяғы тимеген қуысқолтықтың жасыл құрағын баудай түсіретін естияр балалар қайықтарын ағысқа қарсы еседі. Мотор орнатуға әлі ерте. Бақшалығына су ала келген біреу есек арбаның үстіндегі ағаш бөшкенің қақпағын ашты да шелектеп су құя бастады. Көптен жегілмеген арбаның майланбаған доңғалақтары қозғалған сайын ойбайын салады. Есектің де қауқиған басы болмаса қауқары шамалы. Белі қайқайып, сирақтары тәлтіректеп манағыдай емес, су толы арбаны әзер сүйрейді. Алдыңғы жағы өрлеуіт. Соған жеткенде барып әуреге түсер. Әбдімәліктің тура айтқаны келді, қызыл алманың сөлін түтікпен сорғыштап отырып, Қаражанның назарын аудармастан, мойнын созып солай қарады. Төрт тағандап әзер жылжыған есек байғұсты әлгі есірік неменің неге сонша қамшылағанын түсінбеді.

	– Ішпесеңіз, көңіліңіз қаламаса өзіңіз біліңіз, ешкімді қинамаймын, – деп Қаражан әдейі қитыққандай екінші стақанды да біріншісінің ізінен аттандырды. Тұзды қиярды күтірлетіп ұзақ шайнады.

	Баржа үстіндегі бүйткен салтанаты құрып кетсін. Әбдімәліктің де мазасы кетті. Мұндай боларын кім білген. Және Қаражанның бұлайша құрмет көрсетуінің де жайжапсарын түсіне алмады. Ал қалбалақтап отқа түскен көбелектей келерін келіп алып, енді аузын шағып алатын кісіше әр нәрседен бір үзіп, тым тартыншақтап отыруы да ыңғайсыз екен. Тіпті азап. Тұрып кетудің де орайы жоқ. Дастархан аттағандай болмайын дейді бір ойы. Қайран қалатыны – Қаражан Әбдімәліктің алдында осыншалық «қарызы» барын бұрын неге байқатпаған. Уақыты болмады ма, қолға сирек түсетін дастархан жабдығының орайы келмеді ме? Қап, мұнысы қиын болдыау. Желкесін қасып, маңдайын сипады. Қос баржаны сонау жер түбінен әкелген Қаражанның ғажайып ерлігін қашанғы айта берерсің: темір жол бойындағы күллі қозғалысты ыңшыңсыз нарық заңына бағындыра білген Қаражанның сұңғыла іскерлігін майын тамызып, айта бергеннен бір нәрсе өне ме? Ал ежелден белгілі қағида бойынша бірге ішсең ғана әңгіменің әрі кіреді, бірбіріңді жетектеп, біріңнің кемшілігіңді бірің толтырып, оның өзін де кемшілікке баламай, сөз қумай, өңшең үндестік шуақ шашқан отырыс сонда ғана шарықтай ала жөнелмес пеау?! Ал қазіргісі әншейін «алманың сөлін» сору.

	Әбдімәлік бұл «қарағыммен» Қалампырды Қамбаш көлінің дәл ортасындағы атабабасының зираты жатқан мәңгілік мекеніне өз қолымен жайғастырған күніақ ақитақи қоштасқан. Сонан бері аузына алған емес. Ғарыш айлағындағы ғарышкерлер мерекесін атап өтуге де бастанаяқ қатысатыны болмаса, бұған келгенде өзінөзі ұстай біледі. Тақуа. Пайғамбар жасына жетпесе де, осы жолды қолайлы көрді. Бұған қалайша нүкте қойғандығын өзі де тап басып айта алмайды. Атабабасы аян берді ме?.. Берсе не деді? Әйтеуір бұл жынды судан содан бері бойын аулақ салғысы келген. Өмір үнемі алдыңнан жарқырап жататын айдау жол емес қой, күндердің күнінде ол да тұйықталады. Сірә, ендігі қалғаны көп болмас. Жіберген ағаттығын жіпке тізе бастаса, онысын әлгі көк есек те тарта алмас. Ендеше, ендігісін миын уламай, иманын арамдамай дұрыс өткізсін. Қамбаш көлінің қақ ортасындағы алақандай арал бұл бүйтіп көрінгенге шашылып, мәңгіріп жүре берсе құшақ ұрып қабылдай ма. Қабылдауын қабылдар ғой, одан арғысы не болмақ? Адам өледі, одан соңғысы немен аяқталмақ? Таза жүргеннің өзі аз жауапкершілік емесау?!

	Ал оны мына Қаражанға қайтіп түсіндіреді.





10




	– Ішпеңіз, неге ішесіз?! – деді Қаражан бұл жолы дәп бір өкпелеген кісіше дауысын салмақтап. – Ал мен бүгін бар шаруаны ыңғайлап, ішуге дайындалдым. Ішке жиналып қалған ескіқұсқыдан өстіп арылғым келді. Ал сіз маған ермеңіз, ой, сіз қайда?! – Өзінөзі қинап күлді. Орнынан тұрып, бойының қыртыстыртысын жазып, қайта отырды. Үлкен баржаның қанша тонна жүк көтеретіндігін, қандай тереңдікте еркін жүзе алатындығын Әбдімәлікке қайтадан тәптіштеп түсіндірді. Ұлы теңіз ұлтанына жиналған су мөлшерін бір бет қағазға жазып, есептеп шығарды. Алабажақ суреті бар жылтырақ қаңылтырлы сыраның қақпағын тісімен ашып, бірден басына көтерді. Дем алмастан жұтты. Езуінен аққан көбікті алақанымен сүртіп алып, сүлесоқтау күйде аспанға қарады. Қаражанның көзінде түсініксіз үрей бар. Ақша бұлттармен тілдескендей, әлде тек солардан ғана рақым күткендей ішінен күбірледі.

	– Қыздар шақыртайын ба? Табылған ақыл. – Қаражан дереу қалта телефонына жармасты. Әбдімәліктің қажеті жоқ дегеніне қарамай, арғы жақтан әлдекімдермен асығыс сөйлесті. Сірә, керек адамы Төретамнан басқа жаққа жолаушылап кеткен бе, салы суға кетіп екпіні сәл басылып қалды. Енді бірде үлкен баржаның ана басы мен мына басына жалаңаяқ далақтап жүгірді. – Қан тарайды, оның үстіне мас болып қалудан құтқарады.

	Баржаның темір палубасы дүңкдүңк. Бір жақсысы, екеуінен басқа тірі жан жоқты. Мына дастарханды да кімдердің жасағаны белгісіз. Бірақ Әбдімәлікке қарағанда Қаражанның қолы ұзын. Бекет буфетіндегі қызкеліншектерді бір шыбықпен айдайды. Қаражанға қарсы келіп өле алмай жүр ме. Олар Қаражан үшін жеті қат жер астына түсіп шығасыңдар десе де дән риза. Төретамның көбелек қанаты күйер ыстығында көлеңкеде тұрып жұмыс істеу – қолға түсе бермейтін арман. Аз жалақыны да қанағат тұтады. Қаражанның қыздар шақыртайын ба деп нығарлап сөйлеуі солардың арқасы.

	Дария шымырлап ағады, кей тұстардан кішігірім иірім пайда болған. Жарқабаққа ұя салған қарлығаштар сызды топыраққа бауырларын төсеп біраз жатады да, шыбыншіркей шыққан сәтте қанаттарымен ауаны осқылап, қимылдарына көз ілестірмейді. Жағалаудың болмашы салқынсабатына үймелеген жәндіктер қыбыржыбыр. Ой, дүниеай, теңіз шағаласын көрмегелі қай заман. Тайыз судан балық қағып жеуге дағдыланған әккі құс төменнен тортатобырды көргенде дарияның лай суына зәу биіктен шүйлігіп келіп қойып кетеді. Тұмсығына ілінгенді құтқармайды. Қызыл қанат майда шабақ құйрығын бір бұлт еткізеді де, шағаланың жемсауына түсіп жоқ болады. Шағаланың шарқ ұрғандығын жақсы ырымға балады Әбдімәлік. Бұл – дариядан балық жүре бастағандығының белгісі. Кіші теңіз табанында өсіпөнген сазан балық темір торыңнан секіріп өтіп, өлермендене тұщы судың ағысына қарай шапқылайды. Табиғаттың жаратылысы солай. Көктемгі уылдырық шашар мезгілдегі қызықты сөзбен айтып жеткізуің және қиын. Бұрындары дарияның Төретам жақ тұсы келімсек балықшылардан бір босамайтын. Өрдегілер де ұялмайды, ағысқа салған қайықтарын осы маңға келгенде кілт тежейді. «Ұлы теңіздің табаны құрғап қалды, төрт көзіміз түгел отырып бір теңізді өлтіріп алмайық», – деп төмендегілер өрдегілерге өмір бойы алақан жаюмен келе жатыр. Керексіз суды бөгемей, шлюз қақпағын ашып жіберсе мұндағылар да бір жасап қалмас па! Төмендегілер балашағамызға мәпақа болсын деп, дария бойының тың топырағын қопсытып, жыл сайын баубақша егеді. Жерден қылтиып шыққан көк түйнекті көзің қайтіп қияды. Ал нағыз өркен жаяр уақытта дария су тартылады да қалады. Су тартатын моторлардың тұрбасы қорсылдаған лайбатпаққа толады. «Оу, ұлы дария бәрімізге ортақ, кез келген жерден бөгеп, тоған тұрғызуға кім сіздерге право берді? Бірекі күнге суды босатыңдар, ең болмаса бақшалығымызды суарып алайық», – деп төмендегілер қолдыаяққа тұрмай шырылдайды. Өрдегілердің уәждері өктем: «Күріштігімізді түгел суға бастырайық, сосынғы артық суды қайда жасырамыз. Сіздер де шыдаңдар, айтқандай, өлі теңізді араға тықпалауды қашан қоясыздар осы?!.»

	Міне, ақыры өрдегілер су ішіп, төмендегілер у ішсе де бір әділдіктің ұштығы көріне бастаған. Ұлы теңізге құлаған суды ұлтанға жібермей Кіші теңіздің кенересін толтырайық деп бастама көтерген жағалаулықтардың дегендері болып тұр. Мына шағаланың шарқ ұруы да, мына Қаражанның жер түбінен баржа сүйреп әкелуі де сол Кіші теңіздің арқасы. Теңіздегі балық ағысқа өрлейді. Ал өрдегілер балық аулауға келгенде өткендегінің бәрін ұмытады да, түк болмағандай тымпиып, Төретам маңына жетіп келеді. Қаражанның ұйғарымы бойынша биыл сырттан келіп балық аулаушылардың жолдары бола қоймас. Қос баржаны құйрық тістестіріп дарияға кесекөлденеңдетіп қойсаң, төменге қарай тышқан жорғаламайды.

	Қаражанның басы екі иығына алмакезек бұлғақтайды. Көздері кіртиіп, жақ жүндері үрпиіп, адам аяғандай күй кешеді. Кейде ықылық атып, сыраның босаған қалбырын әлденеге ренжігендей баржаның қабырғасына атып кеп жібереді. Қаңылтырда не қауқар бар, даңғыр етіп темір палубаға құлап түседі. Әбдімәлік осы тойғаныммен тұрып кетсем қайтеді деп те ойланған. Бірақ Қаражанның көңілін қайтіп қиямын деді тағы бірде. Қыл мойыннан бір сілтеп, артын сырамен қуалайды. Бір денені екеулеп кергілеген соң оңдыра ма, қылжиып қалар ақыр соңында. «Төретамды тіреп тұрған екеуміз, тек екеуміз ғана!» деп өрекпіген азаматты айдалаға қалай жалғыз тастап кетеді. Арақтың буымен суға түсіп, тұншығып өлсе ше... Қап, жоқ жерден басымның пәлеге ілігуін қарашы деп Әбдімәлік іштей үгітіледі. Бар уақыты зая кетті.

	Қаражан тәлтіректеп тұрып белуарына дейін шешінді. Сосын Әбдімәлік барау, жоқау деместен, баржаның кенересінен лай суға күмп берді. Міне, қызық! Әбдімәлікті өстіп састырайын дегені ме, жуық маңда тірімін деген дыбыс біліне қоймады. Қаражанның жақсы жүзе алатындығы онсыз да белгілі. Дария жағалауындағылардың малту білмей батып өлгендері некенсаяқ. Алдажалда оның бетін ары қылсын. Қаражан Әбдімәліктің көзінше ішті ғой. Ішкен адамнан ақыл сұрауға бола ма. Немесе аяқ тамырлары тартылып, тырысып қалса ше... Дарияның баяу ағысы үй жықпаса да, ажалы жеткен адамды астына бүгерлеп, тұншықтырып өлтіруге жарайды.

	Әбдімәлік орнынан амалсыз көтерілді. Баржаның оң қапталына бір, сол қапталына екі шықты. Суға батып кеткендей Қаражан ұштыкүйлі жоқ. Ептеп үрейленгендігін де жасыра алмайды. Ойламаған жерден тап келетін оқыс оқиғалар аз ба? Жаман айтпай жақсы жоқ, өлсе өз ажалынан өлсін. «Әбдімәлік Қаражанның қасында тікейіп жүргендігін көре алмай, суға итеріп жіберген білем» деп жосылтады ғой мына жұрт. Одан Әбдімәлік те ақитақи ақтала алмайды. Қалай дегенде де баржаның үстінде болған екеуі. Әбдімәліктің тынысы тарылды. Баржаның оң бүйіріне бір, сол бүйіріне екі жүгірді. Басын тұқыртып төмен қарайды. Маңайдан түк көрінбейді. Су астымен аулаққа жүзіп кетті ме дейін десе, оған да күмәні бар. Ауа толтырылған аппаратты баржа үстінен де көре алмаған. Көлдің суын бір ұрттап тауысатын қиялғажайып ертегінің кейіпкеріне айналып кетпесе, Қаражанның демі таусылар шақ әлдеқашан туғанды. Ал оның бер жағында арақтың да буы бар. Су астындағы әлденеге ілінісіп қалмаса солақ. Әбдімәлік өлген адамның лезде су бетіне қалғып шығатындығын білетін.

	«Арақ ішпеген сазайыңды тарттырайын» деп Қаражан баржаның бір қалтарысында жасырынып қалмасын. Оу, одан ұпайы түгенделсе мейлі, таң атқанша жата берсін дірдек қағып.

	Әбдімәліктің одан әріге шыдамы жетпеді:

	– Қаражан, Қареке, оу, Қареке, қайдасыз?! – Дауысы жарықшақтана дірілдеп шықты.

	– Мұнда, мұндамын, – деп Қаражан ақсия күліп Әбдімәліктің бір үрейін ұшырғанына мәз болғандай темір сәкімен өрлеп келе жатты.

	– Мен өлгенде қайғыратын бір адамның табылғандығына шүкір, әйтеуір.

	– Қойыңызшы...

	– Қоятын түгі жоқ, мен сенбеймін мына халқыңа. Көзіңе өтірік күлгені болмаса, бәрі есеп.

	– Қайтайық.

	– Оу, неге, кеш батсын ең болмаса... Екі келіншекті шақыртайын десем, азар да безер боласыз. Олар түн жамылып, тірі жанның көзіне көрінбей оңтайлы тұстан зып ете қалады.

	– Рақмет!

	– Иә, кешіріңіз, сіздің жас қатыныңыз бар екен ғой.

	Әбдімәлік үндеген жоқ. Қаражан судан шығып, тыңайып алған кісіше құстың бұқтырылған етін екіүш мәрте ашқарақтана асады. Қырлы стақанды да ұмытқан жоқ. Сосын кеудесіне басы құлап, біразға дейін үнтүнсіз мүлгіп отырды. Әбдімәлік әбден мазасызданды.

	– Мен жалғызбын! – деді Қаражан ілкіде басын жерден жұлып алғандай. Гүрзідей жұдырығымен үстелді бір қойып қалды. Ыдыстар сылдырады. Сыраның екі қалбыры еденге құлап түсті. Көздері жасаурап теріс бұрылды. – Жалғызбын!

	– Қой, олай демеңіз, балашағаңыз, немерелеріңіз бар ғой.

	Аралқұмдағы құдаларыңызды қайда қоясыз?

	– Былшыл! – Тағы да жүздетті. Арақ анық буынға түсті деп ойлады Әбдімәлік. Енді масаға таланбай тайып тұрғаны абзал. – Мен жалғыздықтан шаршадым. Бәрі бар, Қаражанның төрт құбыласы тіреліп тұрған тәрізді біреулерге. Бірақ жаныңды түсінетін бірі жоқ. Бәрі сені алдағысы келеді, үнемі сенен бір нәрсе дәметеді де жүреді. Ең аяғы әйеліңе дейін, түнде арқаңды сипалап жатып та бір өтінішін айтып үлгереді. Ал бейшара болғанда сен тірі жанға бір бұйымтайыңды айта алмайсың. Айтасың... міне, айттық... міне, жетістік. Сірә, мені түсінетін Әбдімәлік бар ғой деп, сізге арқа сүйегендегі жеткен жетістігім осы. Қазірақ тұра қашқың келіп отыр. Білем, әйелің жас, үлбіреп тұр. Соның жанынан табылғың келетін шығар. Ай, қайдам... міне, көзге айтқанның айыбы жоқ, сіз де жалғызсыз. Сіздің де жаныңыз жалғызсырайды. Біреуден бір қатты сөз естігенде де, кісі сырласатын, ішіндегісін бөлісетін адам іздейді. Іздедік. Өлдімталдым, ақыры таптымау дегендегі сіздің түріңіз мынау. Жалғыздығымды түсінгіңіз келмейді. Сіз де жалғызсыз, естіп тұрсыз ба?

	– Естідік, естідік.

	– Енді арғы жағын өзіңіз біліңіз. Ауылға қайтқыңыз келсе, сізді қайтіп ұстап тұра аламын. Барыңыз.

	«Жалғызбын» деп жаһанға жар салады Қаракең. Осы бір жалғыз ауыз сөз Әбдімәліктің де осал жерін орып түскендей. Жон арқасы шымырлайды. Құйрығы қопаңдап, бір отырып, бір тұрады. Әлденеден әсерленгендей тынысы кеңейеді. Қаражан әулие! Біртүрлі жақсы көріп кетті. Яғни, Төретамның ілуде көзге бір түсетін азаматымен армансыз шер тарқатқысы келген екен. Иә, Әбдімәліктің де оңып тұрғаны шамалы. Қаражан айтқандай, Әбдімәлік те жалғыз. Қаражанның ғажабы сол, жалғыздығын мойындап, жауырды жаба тоқымай ашықшашық жариялап отыр. Мықтылығының өзі сонда, ол өстіпақ шымшымдап шерін тарқатып, дегеніне жетеді. Ал оның қасында Әбдімәлік – қара құлып. Ашылмайды. Қашан қирап қалғанша қақпанға түскен қасқырдай сүйретіліп жүре береді. Жаны сірі, терісі қалың. Анаумынауды сездірмейді. Қаражандыкі дұрыс, Әбдімәлік барымен ақтарылып, ешкіммен сыр бөлісе алмайды. Әйтеуір, бір шүкіршілік ететіні – аула ішіндегі екі кісілік әдемі әуіті. Жаны күйзелгенде тілін тістеп алады да тұнық суға қойып кетеді. Тірі жанды көргісі келмейді. Ал әуіттің түбі өзінше бір әлем. Рас па, өтірік пе, оның ақиқатын кімнен сұрарсың? Адам өлген сәтте оның жаны әлдебір мақұлыққа айналып кетедімыс деп, осы түсінікті қолдан тықпалап сендіргісі келетіндердің де қатары күнненкүнге көбейіп келеді. Бұдан қандай ләззат таппақшы? Өлдің бітті, топыраққа айналасың деп тоқетеріне тоқталса жер басып жүргендердің жүрегі жарылып кете ме?! Онсызда ит әуреге түскен пендені тағы да алдаусыратып діңкелетеді. Екінші өмір күтіп тұрадымыс деп қайдағы жоқты қиюластырып әндетеді. Оу, ондай мүмкіндігі болса Әбдімәлік әйшайға қарамастан, әуіттің түбімен жалғасқан тұрба арқылы Қамбаш көлінің қақ ортасынан табылмас па. Көл табанындағы кереметті әзірге төретамдықтардың бірдебіреуі түсінбейді. Тіпті, дүниені төңкеріп тастағандай сонау жер түбінен екі баржаны сүйрелеп әкелдім деп дігерлеп отырған мына Қаражан да одан бейхабар. Көл табанындағы балдырлар арасында қандай қазына бұғып жатқандығын айтса, Әбдімәлікке жата кеп жабысар еді. Бірақ оны оңайлықпен Әбдімәлік айта қоя ма. Ал шындығына баққанда Әбдімәліктің де ендігі көрер қызығының барлығы сол көл табанындағы ғажайып құбылысқа байланысты. Қалай, қалай, ә?! Құдай жоқ дейді, Әбдімәлік құдай бар деп табанын тасқа тірегендей үнемі нығарлап сөйлейді. Оу, құдай дегені – Қамбаш көлінің құпия жұмбағы. Құдайдың барлығына мұнан кейін сенбестік танытудың өзі күпірлік. Мұнан артық құдай не істей алады?!

	Міне, сөйтіп құдай бәрін де теңестірді ғой. «Сонша жыл азапты өмір сүрдіңдер, қиындық көрдіңдер, бұл соның өтеуі» деді де Қамбаш көлінің кереметін бұлардың алдарына ысыра салды. Көлдің су құрамындағы йодтың мөлшерін айтпаңыз! Тұнып тұрған ем. Ал адам ағзасындағы йод жетімсіздігін жою үшін әлем ғалымдары бірлесіп тәжірибелер жасайды. Ас тұзына йод тамшысын қосады. Балалар тағамын да йодтайды. Соның өзінде жер шарының үштен бір адамы йод тапшылығының азабын тартады. Ғарыштан зерттелген ғылыми ізденістің нәтижесін Әбдімәлік те емісеміс естіген. Тек соны қолға түсірсе – өзге тіршілігі жарау жорғадай жосылып сала бермекші. Қамбаш көлі тұтасымен атабабасының ежелгі мекені... Тысс, шалықтап отырып, сыр ашып алмасын! Құпия. Құпияның кілтін ашу тек Әбдімәліктің қолында. Қаражанға оның ұштығын да сездірмейді. Жалғыз болмақ түгілі... Оу, Әбдімәлік Мейрамгүлге «Айналайын, ауа толтырылған аппарат жеткізіп бер, жеткізіп бер!» деп неге зар қағып жүр дейсің. Әуітпен жалғасқан сол тұрба бойын қуалап, Қамбаш көлінің табанынан бірақ табылмақшы ғой. Көл табанындағы қау боп өскен балдырлар арасына барып, мәңгілік ұйқыға кеткеннен артық қандай бақыт бар! Йоды да сол балдырлардан бөлініп шығадыау шамалауынша. Жатсын атамекеннің ыстық құшағында тербетіліп. Су түбіндегі балдырлар биін тек қолы жеткендер ғана тамашалай алады.

	* * *

	Қандай шайтан түрткіледі. Ішінен күбірлеп әлдекімдерден кешірім сұрады. Және аяққолы балғадай, деніқарны сапсау азамат екіүш рөмкені бұйым құрлы көре ме. Оның үстіне бұл пәлекеттің анаумынауды ұмыттырып жіберетін де бір сиқыры бар.

	– Жә, құйыңызшы, қоймадыңыз ғой...

	– Әп, бәрекелді! – Қаражан екі алақанын ысқылап жіберіп, қырлы стақанға меймілдетіп арақ құйды. – Екеуміз, естисіз бе, екеуміз! Сіз маған, мен сізге арқа сүйегеннен басқа не қызық қалды мына жалған дүниеде?! Мұнан кейінгі жалғыздықтың аты өшсін! Басқасының бәрі былжырақ. Жұрт бізге де болсын, бола түссін демейді. Сырттай сүрінгендігімізді тілеп жүреді. Ал давай, бірбірімізге сүйеніш боп жүруіміз үшін!

	Әбдімәліктің ішекқарнына от түскендей әсер етті. Тұлабойы балбырап сала берді. Айналасының бәрі тірі суретке айналып кеткендей: ой, жалғанай, белуарына дейін көкжиекке жасырынған күннің осынша сұлу боларын кім білген! Түйе фермасының тұсына барды да жер бетіндегі тіршілікті қия алмағандай, сәл аялдайды. Дария бетіне түскен сәулесінің өзі көз арбайды, майда толқындар мың құбылады. «Мәшинем қайда тұр екен», – деді оң бүйіріне бұрылып. «Мерседесі» сол орныннан міз бақпапты. Тымық кеш.

	– Екеуміздің де алтын асықтай балаларымыз бар. Сыртта жүргенімен тілектері біздің үстімізде ғой. Кәне, сол жамандардың амандығы үшін! – Баяғы қалғыпмүлгіп отырған Қаражаныңыз қазір тым шешен, той басқарған асабаңыздан бетер. Және тауып сөйлейді. Әбдімәліктің де мақтауын келістірді. «Елеңалаң шақта, ел әлі ес жия алмай жүргенде Төретамның айбатындай етіп, коттедж тұрғыздыңыз», – деп бір қайырды. «Мұныңыз ақылдылық әм көрегендік!», – деп екі қайырды. Қаражанның пайымдауынша Әбдімәліктің үш қабатты коттеджі – «Төретамның осы заманға лайықталған бетбейнесін дәлелдейтін тірі образ...» Не, не дедіей, тірі образы несі деп Әбдімәлік Қаражанның жүзіне сол жолы ғана тіктеліп қарағанды. Тірі образ дегенді аңғара алмай қалып, артынан ұғынды. Сорыңды ұрайын, білмей жүрсе бұл Қаражан әңгіменің майын тамызады екен ғой. Және айтқаныайтқандай Әбдімәліктің ойынан шығады. Көңілге бірден қонады. Оу, Әбдімәлік те ет пен сүйектен жаралған пенде. Өз әдірісіне айтылған жылы пікірді әрине, бұл да жылы қабылдайды. «Айдаладағы ақ отау секілдендіріп осы коттеджі құрғырды сірә, бекерге тұрғыздымау» деп қобалжыған да кездері болған. Оның үстіне жау алатындай айналдыра дуал тұрғызды. «Әбдімәлік жас қатынын көрінгеннен қызғанады дейтін болдыау ауылдастарым» деп ішінен мырс еткен де қойған. Ал бүгін Қаражан оған басқаша ұғым сыйғызып тұр. «Сіздің коттеджіңіз –төретамдықтардың тұрмыстық символы. Ал бұл тапқырлықты неге атап өтпеске!»

	Қараңғы түскенше екіүш рөмкенің қалай өтіп кеткендігін аңғармай қалды. Бірақ өзіне толық сенімді. Көңіл күйінің шарықтай түскені болмаса, әзірге мас емес. Қазір, енді көп қалған жоқ, үйге қайтады. Үйінде екі көзі төрт болып Патшагүл күтіп отыр.

	– Рақмет, Қареке, мынау бір есте жүретін тірлік болдыау!

	– Ендігі кезек сіздікі.

	– Болсын, баржамыз болмаса да, түйе фермамыз тиіп тұр.

	– Соның өзі жетіпартылады біздерге. Өстіп көңіл көтерсек...

	– Келістік, ал мен жүрейін.

	– Тоқта.

	– Тағы не болып қалды?

	– Негізгі мәселені ұмыттық. Патшагүл үшін неге тост көтермеске!

	– Ту...у, онда сіздің үйдегі періште жеңгеміз үшін де!

	– Жә, оны қойшы.

	– Қойғаны қалай?

	– Оның болары болып, бояуы сіңген.

	– Онда тоқал алыңыз.

	– Оны бізге кім әпере қойсын.

	– Ойыңыз бар ма еді?

	– Оу, үмітсіз шайтан. – Қаражан қалжыңдағансып Әбдімәліктің иығына қолын артты. – Сіздей жігіттер сирек.

	– Айттыңыз ғой, қайталай бергеннен май түсе ме?

	– Әйелдері бар болсын, давай екеуміздің достығымыз үшін!

	– Мақұл, міне, мынауыңыз жөн.

	Әбдімәліктің кәдімгідей көңілі босады. Ән салғысы келді. Бұл күндері Әбдімәлік басқа қырынан танылған. Елжұртты таңғалдырмаса да, өз әуені өзіне жарасады. Тым дарылдап та кетпейді, мұрын астынан да міңгірлемейді. Әуені үнемі жүректен төгіліп жатқандай. Мына рөмкеден соң, сонысы сап етіп есіне түсті. Немене, Әбдімәліктің дауысы тек әуіттің ішінде ғана көкке әуелеуі керек пе?! Ал мынадай туған жердің тымық кеші қолға түсе бермес.

	– Ән салсам қайтесіз?

	– Ойбайау, не істеймін десеңіз де еркіңіз. Оның несін сұрайсыз.

	– Бір құйыңызшы!

	– Ләппай, тақсыр!

	– Сіз үшін Қареке, Қаражан үшін!

	– Сіз үшін, Әбдімәлік Саржаныш, бүгін өліп кетсем де ішемін тартынбай.

	Әбдімәліктің көз алды дөңгеленді, баржаның тұмсығы бұлдырап көрінді. Сыраның қалбырлары да біріменбірі билеп ала жөнелді. Жарыққа үймелеген шыбыншіркейлер қызылжасылды көбелектерге ұқсады. Басы айналғаннан сау ма. Мә, мына түрімен мәшине жүргізіп, үйіне жете алса жақсы ғой. Атай көрмеңіз... онда Патшагүл ішқұсалықтан жарылып өлер. Апырай, мана «Мен осында отырмын» деп неге хабарлай салмаған. Енді кеш. Рацияның нөмірлерін тере алмас. Жә, қойшы, қатынды әлден жаман үйретіп қайтеді. Еркек дегеніңіз – емінеркін суда жүзген ақ балық. Тірі, мас емес, қазір дарияның лай суына бір сүңгіп шыққан соң бәрі орнына келеді. Қаражан сыраның қақпағы ашылған құтысын қолына ұстатады. Бұл қылққылқ жұтады. Анаумынау қосылғаннан таза, шыныдай мөлтілдейді. Ауызға апара берсеңізақ ары қарай өзіненөзі жол табады.

	– Мен, сірә, қызыңқырап қалдым білем, Қареке.

	– Жоға, қайдағы қызған.

	– Кішкене мызғып алайын.

	– Мейліңіз, сізге айтатын бір әңгіме бар.

	– Кейін, кейін.

	Әбдімәлік үстелдің жиегіне басын қойды.

	«Бәлем, өзіңе де сол керек!» – деді Қаражан. Үлкен мақсаты орындалғандай миығынан күлді. Дастарханнан кейін шегіншектеп арлыберлі адымдап жүрді. Жаттығулар жасады. Түнге қарай суға түскісі келмеді. Жыпырлаған жұлдызды аспан одан бетер жұтынып көрінді. Рациямен әлдекімдерге телефон соқты. Бір сағаттан кейін жеңіл мәшинемен алып кетуін мұқияттап табыстады. Бекеттегі жүрдек поез кестесінің бұзылмауын, билеттердің сатылғансатылмағандығын, жоғарғы жақтан кімдердің хабарласқанхабарласпағандығын сұрауды да ұмытпады. Түк татпағандай. Басы да ауырмайды, шекесі де тырыспайды. Тіпті, ауылға қарай ай жарығымен жаяулап аяңдауды да теріс көрмейді. Жә, оған да кезек келер. Әбдімәлік қызып қалды. Мәшинесін от алдырып, үйіне аманесен жете ала ма. Немене, Әбдімәліктің аузына жығып салып, арақ құйған біреу бар ма?! Ішпеймін деп бұртаңдағанда пәледей еді. Арғы жағы тілеп тұр екен ғой сүйтсе. Аяғында сұрап ішкен жоқ па. Арақтың бірден буынына түскендігіне Қаражан да қайран қалды. Әлгіде ән салмақшы болған батырдың жатысы мынау аузынан су ағып. «Ән салғышын! Ән салатын уақытың әлі алда ғой, жарқыным, алда! Ән салғандығыңның әуселесін сонда көрермін тірі тұрсам. Әніңнің қайырмасынан жаңылып жүрме. Қара, бұл шіркіннің аяқ астынан әнші бола қалуын! Ойында түк жоқ, тастантасқа секіреді. Өстіп, дүниені жалпағынан басып жүре беремін дей ме екен?! Аа, тоқта, тоқтаңыз!» Қаражанның қысық көздерінен ызаға толы жағымсыздау от ұшқындады. Үстіүстіне жағы жыбырлады. Тықырлатып алған шашын сипалап отырып, Әбдімәліктің былқсылқ еткен еңгезердей тұлғасына жиіркенішті түрде көз тікті. Өзімен салыстырғанда түкке тұрмайтын әлсіз, көшке ере алмайтын ебедейсіз осы бір жігітпен өткізген қайран уақытына да кәдімгідей іші ашыды. Ең болмаса теңдей бөлісіп, арақ та іше алмайды. Аузы жайындай ашылып, екі бүктетіліп, тәлтіректеп барды да дымы құрыды. Қазір Әбдімәлікті иыққа салып алып, Төретам бекетінің сырт жағындағы құмдауыт жолмен айдалаға апарып лақтырып тастасаң да түк сезбейді. Қапқа салынған түйенің жарты етіндей былқылдап жата береді.

	Қара, бұл жаманның ән салғышын! Оу, жүректі тербейтін алабөле сезім болмаса тектентек ән шыға ма?!. Сезімсіз айтылған әнде мәнмағына бола ма. Ескі тепловоздың барылдақ дауысындай жаңғырғып, құлаққа да түрпідей тиер. Өзіне салсаң, содан сұмдық ләззат алатындығын жасырмайды және онысын өзгелермен де бөліскісі келеді. Яғни, Әбдімәлік жандүниесінің таңғы шықтай мөлдір, гүл қауызындай таза болғаны ғой. Көп нәрсеге басын ауыртпайды. Жүйке талшықтарын да барынша күтіпбаптап ұстайды. Әй, бірақ бұ жаманның ішінде де қорытылмаған жантақтай не бықсып жатқандығын кім білсін? Бәлкім, сүйтсем ғана Қаражаннан да керемет өмір сүремін деп аузын айға білейтін шығар. Ал жүйке талшықтарының шуда жүніндей түтеленуінің арқасында ғана адам миының текке шаршайтындығын Қаражан білмей ме. Қаражан тек буфетші келіншектердің көңілдерін тапқанына мәз болып жүре берсін дейді ғой. Ән... адамау, бұл Әбдімәлікке қайдан тап болған батпанқұйрық? Мына қымқиғаш заманда жұмыр басты пенденің ән салуға ниет етуінің өзі ерлік емес пе?! Ерлік болғанда сұрамыңыз! Қайта түлеу ғой мұның аты! Тіпті, төрт құбыласын түгелге санайтындардың өзі ән салудан аттондарын ала қашады. Иә, ән салуға да жүрек керек, ішкі сарайдың тазалығы керек. Соған қарағанда, Әбдімәліктің қамсызмұңсыз өмір сүруге бүтіндей бет бұрғаны ғой. Әрине, Әбдімәлікті ойсыз адам деп кім айтар, ойының тереңдігі ұшантеңіз. Иіріміне бір түссең, батып өлерсің. Еңсесін тік ұстайды. Бұл сұмырайдың мықтылығының өзі сонда ғой, керексіз ойларын есебін тауып басынан шығарып тастай алады. Ал мына Қаражан үшін қысыр ойдан құтылу дегеніңіз бір ақырзаман. Мінекей, түн жамылып отыр ғой, басы қоқыс салған темір жәшік секілді бейне бір. Керектісін де, керексізін де талғамсыз жинай береді, жинай береді. Әбдімәліктей тең жарымын сылып тастау қолынан келмейді. Сосын күйгелек, күйгелек адамның тез қартаятындығы онсыз да белгілі.

	Ал мына әділетсіздікке күйгелектенбей көріңіз. Ғарыш айлағындағылар космодромға кімнің қаншалықты үлес қосып жатқандығын шынымен білмей ме? Білсе де әдейі Қаражанды мұқатқысы келе ме? Мұқататындай Қаражан оларға не жазып қалыпты? Өліптіріліп, күндізтүні қалтқысыз қызмет етті. Ғарыш айлағына келе жатқан жүк вагондарының маңызын түсінбейтіндей Қаражан темір жолдың қарапайым жұмысшысы емес. Қарапайым жұмысшыға бәрібір, сегіз сағаттың ішінде төтенше жағдай туындамаса постыны келесі әріптесіне табыстайды да, талтаңдап үйіне тартады. Ұйқысы тыныш. Ал сорлатқанда Қаражан өйте алмайды. Космодромдық айрықша белгісі бар вагондарды үлкен жол бойындағы ауыр составтан айырып алып, оны қашан межелі жеріне жеткізгенше тыным таппайды. Күзетті де күшейтеді. Вагонды қарулы топ қарауылдайды. Төретам бекетінде дәл сондайлық ереже болмасадағы Қаражан қарулы күзетті өзі ойлап тапты. Ғарыш айлағына жеткізілетін товарный вагонның бір шегесі босамайды деп өзөзіне серт берген. Міне, сол уәдесінен бұра тартқан кезі жоқ. Қатаң кесте ырғағынан бір жаңылмайды. Оу, ғарыш айлағына тасымалданатын жүк тек бір бағыттан келіп қойса жақсы ғой. Екі жақтан үйіліп қалғанда шынымен есің шығады. Космодромдық белгісі бар жүк вагондарының түрсипатының өзі алыстан шоқтанып көрінеді, ойхой! Ағаштас тиелгендерін тұмсықтан сүйреп, кез келген қуысқа тығып тастайсың. Ал мыналар самсаған прожекторлар жарығы түсетін арнайы алаңға аялдауы тиіс. Айлаққа аманесен бір жеткізіп берсе одан арғысына Қаражанның басы ауырмайды.

	Адамның өзінөзі мақтауы жараспайтын қылық, дегенмен әділетсіздік алқымнан алған сәтте оны қайтіп ұмытарсың. Қаражанның тексерістен өткен тепловоздары алаң ішіндегі айналма жолдарда да кідіріссіз ағылады. Зымырандарды уақытында ұшу алаңына жеткізеді, ақауы шыққандарын көз ілеспес жылдамдықпен кері сүйреп әкетеді. Осының бәрі өздігінен атқарыла қоятын опоңай шаруа ма? Бұған келгенде мына Қаражаныңыз сұңғыла математик. Поез қатынасынан иненің жасуындай ақау жібермейді. Ғарыш айлағындағылар да бірдебір ескерту жасамаған. Жүректің қан тамырындай темір жолдың тіршілігі дүрсілдеп соғып тұрса, оу Қаражанды бекерге несіне жазғырады?

	Міне, сөйтіп өз ауанымен дөңгеленіп келе жатқан тіршіліктің бірде Қаражанға теріс бұрылып доқ көрсеткені. Әрине, ғарыш айлағындағылар айтады, айтады да қояды деп, оны бір жолға елемеуге де болар еді. Қайтіп елемейсіз?! Елемейтіндей Қаражан екінің бірі болса сөз бар ма. Қаражан – қашанда Қаражан! Ал сол Қаражанға ана жолы не істеді?

	Күйінетіні, тістерінің қышырлайтыны, жүйкесінің тозатыны әлгі бір баланың ойыны секілді әрекетке бола Қаражанға қатаң сөгіс бергізді. Қатаң сөгіс! Аты қандай жиіркенішті! Сөгіс алу, яғни, Қаражанның бұған дейінгі бар қызметіне күйе жағу. Және қатаң сөгісті анаумынау емес, күллі жер шарына аты мәшһүр айлақ басшыларынан алып отыр. Ереуілшілерге аяқ астынан аяушылық сезімі оянып, тепловозды кілт тоқтатқан қарт мәшинестің аңқаулығы үшін неге айдаладағы Қаражан қатаң жазаға тартылуы тиіс? Ол сөгіс сол күйі архивке кетеді. Тірі жан түзетіп, не жұмсарта алмайды.

	Ал мына әділетсіздікке қараңыз: космодромның отымен кіріп, күлімен шыққан Қаражан әлгіндей «сыйлыққа» ие болады. Мұның қасында үш рөмкені көтере алмай қылжиып қалған мына Әбдімәлік кім? Кім деуге болады бұл Әбдімәлікті?

	Былай... бір жағынан алып қарағанда, бұл да Төретамның төл тумасы. Өзіне бұйырған несібені өз күшімен теріпжеп жүрген азамат. Ел арасындағы абыройбеделі де біршама. Айлақтағыларға әйтеуір бір мінезімен ұнап қалған. Олардың қашаннан тосын жаңалыққа құлай түсетін әдеттері ғой. Сірә, талай жыл кеңшар басқарған Әбдімәлік те ғарыш айлағындағылардың осал тұсын дөп басқан сыңайлы. Оу, бұл күнде айлақтағыларды бір нәрсемен таңғалдыруың мүмкін бе. Керісінше күллі әлем Байқоңырға ауыз ашып отырған жоқ па. Жер мен көкті байланыстырып тұрған алып күш осында. Ал Төретамның Әбдімәлігі бұған келгенде аса ақылдылықпен айласын асыра білген. Желдің бағытын өзгертетін аппарат ойлап таптым десінші, олар оған елеңдей қоймайды. Бұлттарды ыдыратып жіберетін тәжірибеңізге де пысқырмайды. Жерге жақындағанда зымыраннан бөлінетін құлдилағышты құмдауыт өңірге қондыра алатын сиқырым бар десеңізші, олар ішектері түйілгенше күлер еді. Ғарышқа байланысты сынақтың бәрін көз алдарынан өткізген.

	Айттыайтпады олар сол жолы Әбдімәліктің ұсынысына қосымша сұрақ берместен бірден құлап түскен. Айлақтағылар оны ғұмыр бойы ойланса таба алмас. Міне, жергілікті тұрғындардың ғарышға тигізген пайдасы! Шұбаттың адам ағзасына әсері жайлы айтылып, жазылып жатқанымен іске асқаны тек Әбдімәліктікі болатын. Ғарыш кеңістігінде жусан иісі бұрқырайдымыс. Бұрқыраса бұрқырасын. Мейлі, мың жерден бұрқырасын. Ал соны Қаражанның жыл бойғы еңбегімен салыстыруға бола ма? Әріберіден соң сол ереуілдің бұрқ ете қалуына да Әбдімәлік кінәлі. Айлақтың жергілікті тұрғындар арасындағы өкілі екенсіз, ендеше космодромның халықаралық қауымдастық алдындағы беделін елге жатпайтұрмай түсіндір, ұғындыр. Ауыл қазағына ғарыштың ұлылығын дәлелде.

	Ал бұл батырың не істеген?! Не істегені осы тұрғанда белгілі болып тұр. Әбдімәлік әдемі әуіттің ішінде жатып ән салуды ғана үйреніпті. Ой, айтқышым, әуелет асқан әніңді! Ғарыш айлағындағылар түгел естісін. Бұған не дейсіз?! Қаражан қатаң сөгістен қашан құтыламын деп қан құсады. Ғарышты жусан иісімен бұрқыратқан Әбдімәлік жеңілжелпі ескертумен құтылады. Жәй ғана ескерту. Міне, мұнан кейін Әбдімәлік ән салмай Қаражан ән салсын ба?!.. Тоқта, тоқтаңыз, ән салайық деуінің арғы астарында да Қаражанды мұқату мен кекету ниеттері бұғып жатпасын. Екі көзіңнің бірі жау ғой бүгінде. Әбдімәлік әуелетіп ән салады, Қаражан ішқұсалықтан қажып бітеді. Жожоқ, Төретамның екі азаматы тартар азап та теңестірілуі тиіс түптің түбінде! Әбдімәліктің бүйтіп талтаңдап жүрісі Қаражанға ұнамайды. Ұпай теңестіруі керек түптің түбінде!

	– Әбдімәлік, ай, Әбдімәлік, мені естисіз бе? – деп екі иығынан қаттырақ жұлқыды Қаражан. – Мен сенің ұлыңды көрдім, Әнуарбегіңді көрдім Финляндияға барған сондағы сапарымда! Үйінде болдым. Туған ағасындай қарсы алды. Астыүстіме түсті. Жігіт болғанда қандай! Еуропаңыздың бір қаласын аузына қаратып отыр. Байлығы екеуміздікін он орап алады. Сабырлы, салмақты... Бізді түк білмейдіге санайсың ғой, ахаха, біздің мұрнымыз да бір нәрсенің иісін сезеді. Сенің туған ұлыңа жасаған опасыздығыңды біреу кешірер деп ойлайсың ба?! Кешірмейді, Әнуарбек те кешірмейді. Бірақ ол бәрімізден ақылды. Сен секілділермен ашық күреске шығып, өзін кішірейтіп қайтсін. Үндемейді, ал оңтайлы сәті туғанда оңбай сүріндіреді. Әсіресе, сені!.. Шіркін сонда көрсем, сенің әуелетіп ән салғандығыңды!

	– Ұл!.. Қайдағы ұл, дені дұрыс ұл бар ма менде! – Әбдімәлік арыбері қозғалаптап басын тіктеп көтере алмады.

	Таң ата кібіртіктеп от алған «Мерседес» құмдауыт жолдың екі қапталына алмакезек соқтығысып, ауылға қарай әзер жылжып бара жатты.





11




	Осындай да сәттілік болады екенау! Таңданбай көріңіз. Ойхой, Әбдімәлік қолға алған шаруа қашан ақырғы нәтижесін көрсеткенше осылай жымдаса беруге тиіс еді ғой. Солай және солай болуға да міндетті. Самайдан құлаған ащы терді қолының қырымен сылып тастайды. Әуіттің тұрыңқырап қалған өлі суын шелектеп сыртқа тасымалдайды. Биік дуалдың жайдақ қораға шығатын темір есігін Патшагүлге сенбегендей өзі барып мықтап іштей бекітіп келеді. Балағын тізесіне дейін түрініп алған. Кеудесі жалаңаш. Әлдекім бұқпантайлап, шартақтың бір тесігінен сығалап қарап тұрған жоқ па екен деп те қауіптенеді. Қайран қазекемнің кез келген тіршілігінің өзі күлкілі ғой, күлкілі болғанда сұрамаңыз! Күлкіден ішегіңіз түйіліп өліп қала жаздайсыз. Ал керісінше, іс біткен соң кімге күлеріңді және түсінбейсіз. Әбдімәлік те аздап солардан қуыстанады. «Өзгелердің мен туралы не ойлайтындарына түкіргенім» деп, алға қойған мақсатын таптұйнақтай орындағанша басын төмен тұқыртып, тас керең адамша үнтүнсіз сүйретіліп жүре бермейді. Өкпесі аузына тығылғандай аратұра дем алып, көзін жерден әрең көтеріп, айналасына сақтықпен назар салады. Біреулер шынымен қарап тұрған секілді, ей!.. Жоқа, қайдан қарасын, Әбдімәліктің биік дуалының басына секіру үшін де бір арба жан керек болар.

	Әуіттің ішіне сәкі қойып төмен түседі. Су толы шелекті екі қолына іліп алып, сарайдың арғы айналмасына қарай томпаңдап жүгіреді. Суды да арық бойына лақ еткізеді. Оқыс кері бұрылады. Ескілеу бас киімінің күнқағары қолпылдап көзіне түседі. Аяғына ілгені де ескі сүйретпе. Өкшесі қисайып, кейде тобығы тайып құлап қала жаздайды. Қара жұмысқа бүйтіп қайраткүшін жырымшыламайтын Әбдімәлік сірә, мұнан кейін ес жия алмай қалатын шығар. Тырмысыпақ жатыр, әзірге түбі көрінетін емес. Бір жағынан Патшагүл де жәрдемдеседі. Әйеліне, оның үстіне Патшагүлге екі шелекпен тасысаң бір жерің қисайып қала ма деп қайтіп әкіреңдейді. Шамасының келгенінше ол пақыр да аянып жатқан жоқ. Тыртыңтыртың. Басына тартқан ақ шыт орамалының бір ұшын бос жіберіп, бір ұшын аузына тістелейді. Үнсіз. Жанарымен жер шұқиды. Айдыңкүннің аманында астынан су шықандай орнынан тұра салып, тыптыныш тұрған әуітті жан ұшырып тазарта бастаған мына Әбдімәлікке не дерсің. Не айтуға болады бұл Әбдімәлікке? Әйтеуір, ақырын берсін. Есі ауысқан кісіше екі көзі алақтап алас ұрады. Әуіттің астын құрғатпақ түгілі, аула ортасына жел қуып әкелген сынықсүйем шөпті көтермейтін Әбдімәлік дәл қазір дәп бір токқа қосылған ойыншық мәшинедей зыр қағады. Біреумен уәделесіп қойғандай, етегі далақтап құстай ұшады.

	...Кеше кешкілік әуіттен шығып, үстібасын сүртіп тұрған шақта қоңыр қабы бар рацияның безілдеп ала жөнелгені. Әбдімәліктің қабағы кіржиді, трубкасын көтермесем мені айдатып жібере ме деп те айбат шекті. Солар! Кезекті зымыранның шеттен келетін бір турисі сырқаттанып қалған екен... соның орнына... сіз, ой сіз о бастан ұшуға дайын адамсыз ғой. Ұшу алаңына тез жетіңіз дегенді хабарлағалы жатыр ғой деймісіз. Тек әншейін. Күзет бөліміндегі шикіөкпе жауынгерлерге дейін мәтіби ғой бұларға. Ғұмыр бойы ақыпұлын төлеп, күндізтүні жүгіртіп қоятындай Әбдімәлікті сатып алған секілді бейне бір. Әкесіндей адаммен қайтіп сәлемдесудің де жөнжосығын түсінбейді ол түгелер. Тапсырма берген түрлеріне де ішің ашиды. «Бекеттің пошта бөліміне соғып, он тоғызыншы алаңға келген хатхабарды ала салыңызшы». Сонымен рацияның үні өшеді. Әйтсе де трубканы сүлесоқ көтерген. Ұзынтұраның гүрілдеген жуан дауысын естігенде бір түрлі беймағұлым күйге түсті. Не қуанғаны, не ренжігені белгісіз.

	– Әбдімәлікпісіз?

	– Дәп соның өзі.

	– Уақытыңыз қалай, қолыңыз тие ме дегенім ғой.

	– Сізге тимегенде...

	– Ендеше тыңда, кешкі поезбен ұлым келе жатыр Мәскеуден. Төретамның төңірегі экзотикаға толып тұр деп ойлайды. Бізді рақатқа батып, пейіште жүр екен дейді ғой шешесі екеуі. Келсін, қызыл құмның қайтіп әндететіндігін өз көзімен көрсін.

	– Дұрысақ, біздің тараптан қандай көмек керек? – Әбдімәлік трубканы жұтып қоятындай, аузына тақап тұтыға сөйледі. «Ал қалай, ұзынтұраның өзі іздейді Әбдімәлікті. Ахаау, Әбдімәлік әлі талайдың қызметіне жарайды!» – Манағыдай емес, жүрегі сосын барып орнына түсті. Көзінен де мейірімге толы сәулелер ұшқындады. Ұзынтұраның бұйымтайын жартылай ғана естісімен, арғы жағын айтқызбастан екіленіп қоса шапты. Алдына түсіп жортақтай жөнелді. Иығынан сусып түскен сүлгіні де елемеді.

	– Әрине, әрине ғой, он сезінші вагон болса он сезінші вагон болсын. Мені соның алдынан күтіңіз.

	Ал түсініп көріңіз, ұзынтұраның ұлын күтіп алуға әдейліп Әбдімәлікті шақырғаны қалай? Әскерилердің арасынан Әбдімәлікті алмастыратындай жібі түзу біреудің табылмағаны ма. Ахаау, Әбдімәлікке өлердей сенім артады әскери полковник. Ұшу алаңындағы ата қаздай қоқиланып, оқшау жүрісінің өзі тек сырт көз үшін ғана екен. Сырт бейнесі суықтау көрінгенімен ол сорлының да ішкі әлемі алайдүлей. Қаражан айтпақшы, жалғыз. Аласұрып сырын бөлісетін адам іздейді.

	Мәскеуден келетін жүрдек поез тура жарты сағатқа кешіккен. Екеуі ұзын тротуардың бойымен иық түйістіре жүріп, біраз әңгімелесті. Шілденің от бүркетін ыстығы райынан қайтқан. Әскери шенділер сірә, төретамдықтармен бүйтіп шүйіркелеспейді. Оның ар жағында қандай құпия жатқандығын Әбдімәлік те түсінбейді. Ұзынтұраның осы жолғысы шынымен ерлік. Ал шеншекпені жоғарғылар мұнысын білсе ұзынтұраның зеңгір көкті шекілдеуікше шағатын аса сұңғыла данышпандығын былай ысырып қойып, зіркілдеп екі аяғын бір етікке тығар еді. Әскерилердің ережеден қиыс бұрылып, кешірім жасауға бүйрек бұратындары сирек. Робот қой шеттерінен. Илікпейді. Ұлымен кездесудің әсері күшті болды ма, полковнигіңіз оның бірін де елеместен Әбдімәлікті бірден бауырға тартты. Жақындасу былай тұрсын, өмірбаянын да қысылыпқымтырылмай жайып салды. Ал керек болса!.. Полковниктің пайымдауынша Әбдімәлік те ғарыш айлағы үшін бөтен адам емес. Әттең, әттеңай, осы «сыйластықты» Қаражан батыр өз көзімен көрмейдіау. Біреу айтса бәлкім сенбес. Қызыл үйдің екінші қабатындағы диспетчер пультіне әлсінәлі көз тігеді. Өкшесін де көтеріпкөтеріп қояды. Серіктесінің тебіреніске толы жан сырын ұйып тыңдағандай кейіп танытады. «Дұрыс, мұныңыз ақыл... Өмір көрген адамсыз, ұсақтүйекті елеп қайтесіз... Сізге кеңпейілділік жарасады» дейтін қысқа сөйлемдерді тұздық ретінде ауықауық араға тықпалайды. Тым жалпақшешейлікке де ұрынғысы келмейді. Етегіне намаз оқып жүрген кім бар дейсіз... Полковниктің жасының егде тартқандығына қарамай, жігітшілік жасауын «Бұл керемет оқиға, маладес!» деп арқасынан қаға жаздап барып құдай сақтап қалды.

	«Шұбат ішкеніңізде тағы бірекі келіншекті ұршықтай үйірер едіңіз» деп үстемелетіп жібермегендігіне де шүкіршілік жасады. Ғарышкерлер қалашығындағы зерттеу орталығының меңгерушісі – зор тұлғалы полковнигіңіз Мәскеуде жүріп қарауындағы жастау келіншекпен сірә, мықтап байланысқан. Бәйбішесі полковниктің үйге түнемей қалатын әдетін байқамағансып бір кешіреді, екі кешіреді, оу, үшіншісіне дейін қалай шыдап жүре алады. Содан айқайға басады ғой қарлы боранды одан әрі үдетіп. Жас келіншегіңіз де иненің көзінен өтетін пәле екен, ыстық құшағын айқара ашып тұра ұмтылады. Аяққолын уқалап, күндізтүні полковниктің жағдайын жасайды. Қолының нәзіктігін айтпаңыз, ұстаған жерінің қаны ойнап, температурасы көтеріліп, бұрқсарқ қайнап, дызылдап шыға келедіміс. Міне, көп айт, аз айт, келіншек астыүстіне түсіп жүргенде полковниктен бала көтеріп қояды. Ал ендеше... Жиырмадан асқан жас әйелге бала таптырту екінің қолынан келе беретін оңай шаруа ма. Полковнигіңіз өмірге қайта келгендей түлейді, сан түрлі жаттығулар жасайды, спортпен шұғылданады, тибет медицинасының түрлі шөптерден жасалған дәрідәрмегін пайдаланады. Жүрдек поезбен салып ұрып Мәскеуден келе жатқан сары бала – полковниктің сондай жолмен пайда болған сүт кенжесі.

	Әбдімәлікті осы шаруаға араластырған себебі, әлгі жүгірмек экзотика дегенде ішкен асын жерге қоятын өлермен. Оқымаған кітабы жоқ. Он үшке толмай орталық кітапхананы адақтап тауысқан. Ал Төретамның тарихын полковник қайдан біледі? Ғарыш айлағын аралатамын деп ұлын екіүш күн алдарқатар. Сосын не істейді... ал салғаннан жергілікті халықтың тұрмыссалтымен танысқым келеді деп табандап тұрып алса, анық масқара сонда болмас паау?! Бұл мәселеге келгенде Әбдімәліктен басқа көмек қолын созатын кімі бар.

	– Сіз әлі қайда?! Күніге салқындатылған екіүш кесе шұбат ішіп тұрсаңыз кіші жеңгеміздің де керегін түгендер едіңіз. Жасыңыз келіп, кемелденіп, ұлыңызды да асқан ақылды етіп туғызғансыз ғой.

	– Солай ма, қайдам, – деп кеудесін кере демалады полковник. Әбдімәлік мазасызданады. Жаны тырнақ ұшына тіреліп, қолдыаяққа тұрмай тыпырлайды. Сездірмейді, абдырапдабдырамай, полковниктің қасында ілбіп келе жатқандығы болмаса, бүтіндей болмысбітімі басқа жақта. Оу, мынадай сәттілікті құдайдың өзі Әбдімәліктің қолына ақыпұлсыз ұстатып тұрған жоқ па. Арғы жағын орнымен пайдалана біл дейді; мынадай мүмкіндікті құр жіберіп алма дейді. Бір бет. Сол бір бет қағазды Әбдімәлікке ұстата салу аса бір адам сотталып кететіндей қиын шаруа ма? Бастанаяқ ежіктеп түсіндіруді де қажет етпейді. Ол құпияның шетжағасын өзі де жақсы біледі. Қамбаш көлінің су құрамындағы йодтың мөлшері, химиялық көрсеткіші, Менделеев кестесіндегі атомдық нөмірі, мұхит суымен арақатынасы... Біреулердің көзіне түсіп қаламын десе, морзе әліппесі секілдендіріп цифрлармен белгілесін.

	Эх, осылардың Әбдімәлік үшін ауадай қажеттілігін түсінбейсіздерау, түсінбейсіздер!

	Кезекші Мәскеу – Алматы бағытындағы жүрдек поездың екінші жолға келіп тоқтайтындығын хабарлады.

	Өлімталдым дегенде әуіттің суын да тазартып болған. Жанжағындағы көгістенген қақтарды жөке ағашымен ысқылап жуды. Артизиан құдығы жанындағы кішкене ғана шетелдік су тартқыш моторды іске қосты. Былайғы күндері байқамайды екен, дауысы зор ғой мына пәтшағардың?! Аулақтағы елжұртты дүрліктіріп жүрмей ме, қайдам. Шыңыраудың суы күн сәулесімен шағылысып, әуіттің ішіне лақылдап құйылады. Судың бұрқыраған көбігіне қарап біраз ойланып отырды.

	– Таптым! – деді ол орнынан ұшып тұрып. Жанына жақындай берген әйелінің нәзік белінен қапсыра құшақтап, бетінен де шөп еткізіп сүйіп алды. Тапқаны – сарай іргесіндегі желіге байланған ақ бота. Апырай, полковниктің ұлын үйге шақырып қонақ етуін қонақ етермінау, ал кетерде не сыйласам екен деп басы қатып жүргенде иір мойнын алға созып, енесінің бауырынан бір елі ажырамайтын осы бір мопмомақан ақ ботаның көз алдынан елестеп өткені. Кәдімгі ақша бұлттардың арасымен бірге ұшатын ақ бота. Қиялғажайып ертегінің кейіпкері іспетті ақ бота. Жақсы ырым. Ақ ботаны товарный поезға салып әкете ме, тікұшақпен әкете ме немесе әкетпей ме, бұлар Әбдімәлік бас ауыртатын мәселелерге жатпайды. Сыйлады, бітті. Экзотикаға өліпөшетін бозбала үшін мұнан артық сыйлық бола ма? Бұлғын ішік, оқалы шапан жапсаң осқырынып олардан аттонын ала қашады. Айтқандай, баяғыда Әбдімәліктің бір ағасы да елдің жағасын ұстатып, Арал теңізінің үстінен поезбен өтіп бара жатқан көсемге ақ бота сыйлаған. Жалтыр басын сипалап, үш ұйықтаса түсіне кірмеген керемет тартуға әбден риза болған көсем де күрек тістерін ақсита ыржия күліп, ақ ботаның ақ мақта секілді үлбіреген мойын шудасына әлсінәлі танауын тақай беріпті деседі; тіптік өркешін құшақтап мәзмейрам күйде суретке түсе берген екен деседі. Сол дәстүрді Әбдімәлік, міне, екінші мәрте жалғастырғалы тұр.

	Ақ бота оңайлықпен әуіт толы суға түсе қойсын ба. Екі тақтайды қабат шегелеп, сол үшін аспалы көпір жасағандығын қайтейін, о неме ноқталы басын алып қашып аспанға секіреді. Үстібасына жабысқан кірқоқыстан армансыз тазартайын деген Әбдімәліктің күні бойғы ақадал еңбегін елеусіз қалдырмақ па? Жожоқ, оның бола қоймас, жарқыным. Полковниктің мәскеулік ұлына шоғайна мен жантақ жабысқан ақ ботаны қайтіп сыйлайды. Әуітке бір тоғытып алса, шаң араласқан ақ түбіт көз жауын алатын гүл қауызындай құлпырып шыға келмес пе! Ұзынтұраның да жүрегі тас емес шығар, жібиді. Кенже ұлына осынша құрмет көрсеткен Әбдімәліктің сонау жылы күздің басында айтқан бір өтінішін орындамай күні бүгінге дейін сағыздай созып жүріп алғаны қалай? Әбдімәлік сонау алты мұхиттың арғы жағындағы бұлармен іштей бәсекелес, қырғиқабақ, реті келсе біріненбірі бедел асырғысы келетін атышулы елден келген шпион емес қой. Оу, Әбдімәлік те іргедегі ғарыш айлағының қызметін пайдаланып, Қамбаш көліндегі игілікті ел ырыздығына айналдырғысы келеді екен. Оның несі айып? Көл суындағы йодтың мөлшері ауыз толтырып айтарлықтай. Құдай сөйтіп қарасады ғой, шынттап қарасайын десе... Әр литріне екі грамм йодтан айналады. Бұны біреулерден жасырғанда қандай ұшпаққа шықпақ. Қазір ғарыш ғаламаттары да интернет тіліне көшіріле бастаған. Полковник білетін деректер ертеңгі күні кез келгеннің қолында жүрсе, Әбдімәліктің нағыз наласына сонда қалмас паау!

	– Патша, Патшагүл, қайдасың, өлетін болдым, көмектес! – Ақ ботаны әуітке түсіремін деп боршаборша терлеген Әбдімәлік ноқтаны Патшагүлдің қолына ұстатып, өзі бар күшін салып артқы жамбастан ілгері қарай итермелейді. Өлімге бара жатқандай, ақ ботаның құлындаған дауысы төбе құйқаңды шымырлатады. Тұмсығы тесілмеген пәлекетің төрт тағандап алға жылжығысы жоқ. Мраморланған жиекке жетсе көн табанымен сырғанаса да бір қараға қол іліктірер еді. Ендігі жерде Әбдімәліктің де ақ ботаның жағдайымен санасатындай уақыты жоқты. Қадірлі қонақты күтіп алу – Патшагүлдің дастархан жасаған шеберлігіне сын. Оның да шыбын жаны шүберекке түюлі. Бір қолын екі ете алмай жатқанда Әбдімәлік артын жыртып көмектес деп айқайлайды. Ал өзіне кім көмектеседі, көлеңкесі ме?

	Әбдімәлік кейін шегіншектеді. Екі алақанын ысқылады. Құдайына сыйынды. Ақ ботаны әуітке түсірудің одан асқан тиімді жолын көре алмай тұр. Әйтеуір, сирағын сындырып алмаса басқасына тәуекел. Бар күшін жинап, құстай ұшып жүгіріп келді де ботаны бір бүйірлеп әуітке қарай итеріп кеп жіберді. Ақ ботаның көздері алақтап, әуіттің мұздай суына күмп берді.

	Екі сағаттан соң полковник сымдай тартылып, ұлын ертіп Әбдімәліктікіне қонаққа келеді. Шартақтың есігін әдеттегідей Патшагүл барып ашады. Ал ұзынтұра полковник болса жымия күліп, тың мәліметтер жазылған бір бет қағазды Әбдімәліктің төсқалтасына сүңгітіп жібереді.





12




	Биылғы күздің ерте түсетін сыңайы бар: ауылүйдің баубақшасындағы көк түйнектердің пәлегі лезде сарғайып, алақандай жапырақтары лүп еткен желдің әсеріне шыдамай үйіліп қалды. Күнбағыстың дән толы басы доғаша иіліп, сабағынан үзіліп түсуге шақ тұр. Аула ішіндегі асыранды қазүйректің ғана өрісі кеңейген, баяғыдай ауада шыбық осқылатып тірі жан қуаламайды. Балапандары да қытқыттап қауындықтың қалтарысында қалған әлдебір шірінділерді тұмсықтарымен армансыз тартқылайды. Сызды топыраққа бүйірін тосқан күбідей ала мысық құйымшағына қонған шымшық торғайды елемегенсіп керенау керіледі, құйрығын көтеруге де ерінеді. Кемпіршуақ дәу төбеттің көзіне ұйқы тыққыштайды. Сырттан естілген сәл тықырға бола шылбырын сүйретіп, үйшігінен арсалаңдап атып шығатын мақұлық қазір қалайы табақшаға құйылғанды жалмажан қағып салады да, жылы орнына келіп қайтадан қисаяды.

	Шаруа баққан адамға мұндай шуақты күннің шырыны ұзаққа созылмасы белгілі. Әйтсе де осы бір өліара мезгілдің өз қызығы өзімен: ауыл әйелдері ала жаздай қара көлеңкелі бөлменің бір бұрышына нафталлин сеуіп жинап тастаған көрпежастықтарын қопсытып күн көзіне кептіреді, кілемтекеметтеріме күйе түспеді ме екен деп аударыптөңкерістіреді. Есік алдындағы үюлі жыңғылдың үстіне жайылған терме алашаның да шаңтозаңын қағыпсілкеді. Қақыра тамның ыза тепкен іргесін әктейді, терезенің әйнегіне жапсырған сапсары газеттерді сыпырып алып, ошақ көмейіне жытырады.

	Ал түсініп көріңіз, себепсізден себепсіз кенет Патшагүлді көңілсіздік билегені. Ертеңгіліктегі қимыләрекеті қауыртты. Төретам үстінен түс мезгілінде өтетін өзбек ағайындардың жүрдек поезынан анаумынау сатып алыңдаршы деп, буфетші келіншектерге де тапсырма беріп қойған.

	Әбдімәліктің облыс орталығына кеткендігіне бүгін екінші тәулік. Әбекеңе, Әбдімәлікке сенім бар ма, алдын ала ескертпестен қонақтарды сылаң еткізіп, ертіп әкеле салады. Қонақ күтуге Патшагүл дайын ба, дайын емес пе, ол жағы ойына да кіріп шықпайды. Ал іштей дайын жүргені өзіне жақсы. Соңғы тіршілігінің бәрі құйын секілді ғой Әбекеңнің. Бір жерде байыз тауып отыра алмайды. Ана жолы полковниктің ұлын әспеттеп қонақ қылғалы бері, тіпті қызық болды. Полковник ұсынған бір бет қағазды құрандай қастерлейді. Ерінбейжалықпай шкаф түкпіріндегі су жаңа костюмінің төсқалтасына сүңгіткен сол қағаздың бүктетілген қыртыстыртысын жазып, алдына жайғыштайды. Үкілеп бір оқиды, шыдамай орнынан ұшып түрегеліп қайта келіп, қайта үңіледі. Дүниенің бар кереметі соның бетінде тұнып тұрғандай. Аузын алақанымен көлегейлеп, тұншыға күледі. Ізінше салмақты қалыпқа қайта көшеді. Өңшең бір түсініксіз цифрлар. Ұмытып қалатындай мың мәрте ішінен жаттайды. Оу, дапдардай адамның жылтырақ үстелдің бетіне бірінші сыныпқа барған баладай шегемен жырғылап, баттитып түсініксіз цифрлар жазғанын қайдан көрдіңіз.

	Сірә, ғарыштан зерттелген тәжірибенің түпкі нәтижесі осы болар. Сосын Патшагүлдің қолы бос па, бос емес пе, онысымен есептеспей, жолдан қалатын кісіше аптығып әйелін шақыртады.

	– Оу, Патша, Патшагүл қайдасың?

	– Қайда болушы едік, осында, осындамыз.

	– Айым менің, күнім менің! – Аса сирек айтылатын немеурін ішке түспейді қырсыққанда, орта жолда қалып қояды. «Отағасы үнемі неге осылай болмайды екенді» тісінен шығармаған күйі табалдырықтан аттаған Патшагүл қалт тұрып қалады. Бөлменің қақ ортасында күйбеңдеп жүрген баяғы Әбдімәлік. Көздері күлім қағады. Мойынға құйылған тер тамшыларын да елемейді. Дәп сол бір бет қағазды жаңа ғана ғарыш айлағына барып алып келгендей, ауықауық кеудесіне басады. Ойпырай, мұндай да қызық болады екенау, ә?! Со жолы да ұзынтұра полковник екеуі біраз қызған. Обалы нешік, Әбдімәлік барынша тартқыншақтап ішті. Бір рөмкеден соң ізінше бір тостаған ашқылтым шұбатты айдап отырды. Жанын алып қалған сол шұбат болатын, әрине. Көлеңкедегі сәкіге жайылған кең дастархан екеуінің армансыз шалықтауына молынан жеткенді. Еңгезердей полковник аты жоқ, жөні жоқ, қорбаңдап келіп адамның екі бетінен түк қоймай, шөпілдетіп сүйе береді екен де. Патшагүл де аздап қысылды. Олайбылай өтіп жүріп Әбдімәлік бұған не дер екен дегендей, «Мынаның дені сау ма?» деп иегін қағады. Әбдімәліктің де екі езуі екі құлағында. Беліне дейін жартылай шешініп, «Дұрыс, сенікі дұрыс, осыныңнан танба» деп белгі береді. «Кейіннен пәле шығарып жүрмеймісіз?!»– Патшагүл артын ойлайды. Ішкен адамға екі дүние бір қадам. Ақша бұлттармен араласып, жерден өкшесі көтеріліп, өзгеше өмір сүреді осы тұрғанда. Ертең ғой оның ақыреті. Басы жазылады, есі кіреді. Ұзынтұра полковник етбауыры езілетіндей бірге туған бауыры ма еді. Ел айтып жүргендей «Қаңғып келген шүрегей». Оу, Патшагүлдің ыржаңдап, гүжбан құшаққа қайтақайта тұншығып, екі бетінен алмакезек сүйгізе бергені несі? Және Әбдімәліктің көзінше. Әбдімәлік мас болып әуіттің түбіне батып кетсе бір жөн. Тірі ғой әзірге. Тірі тұрып, екі көзін бақырайтып қойып, көлденең көк аттының құшағына ұмтылады. Көзі жоқта не істемек? Обалы нешік, Әбдімәлік ондай ұсақтүйекке жоламады сол жолы.

	Полковниктің ұлы жастығына қарамай ақылды азаматтың кейпін танытты. Ақ ботаны айналсоқтап, күні бойы тек сонымен бірге болды. Әкесіне де жуымады. Көбінекөп ас әзірлеп жүрген Патшагүлмен сырласты. Ақ ботаны өзімен бірге әкете алмайтындығына ғана сәл ренжіді, ізінше оның өзін де ақылдылықпен жуыпшайды. Ақ ботаны Мәскеудің көшелерімен жетектеп жүре алмайтындығы еске түскенде, қанша айтқанмен бала ғой, көздері жасаурап жерге қарады. «Төретамнан ақ бота алып келдім, сондағы қазақтар маған анаумынау емес ақ бота сыйлады» деп айта алмайтындығына іштей қапа болды. Бұл өзі анау айтқандай, аса сирек кездесетін сыйлық қой. Ботаның көзіне түскен өзінің үлкен суретін көргенде тіпті тыпырлап, қолдыаяққа тұра алмады. Мынадай кереметті қалай тілмен айтып жеткізе алады. Күйіс қайырғанын біраз қызықтады. Ақ мамық тәрізденген шуда жүндеріне танауын тақайды. Ақ ботаны әлгіде Патшагүл әуітке салып, сабындап шомылдырды ғой. Былайғы кезде шайыр иісіне сірә, адам шыдамасты.

	Әбдімәлік ағасының дастарқаны көкөніске толып тұр. Сонау ықылым заманнан үзіліссіз келе жатқан қазақ халқының қонақжайлылығына көк көз бала да шынымен тәнті болды. Әсіресе, Әбдімәлік ағасының әйелі қатты ұнады. Жай сөйлейді, бір нәрсені түсіндіргісі келсе де алыстан орағытады. Кез келген адамды өзіне тартып алатын магниті бар. Сұлу. Бетіңе безірейіп, тіктеліп қарамайды. Ибалы. Бір сөзге талай мағына сыйғызып, нәзік үнімен ынтықтыра түседі. Ұстаздық қызмет атқарыпты осындағы орта мектепте. Қазір үйінде. Мұндай кісіні мынадай абажадай үйге қамап қою тордағы тоты құстың тірлігін қайталайтындай. Мұнысы әділдік емес деп ішінен күбірледі. «Дұрыс, менікі дұрыс» деді сәлден соң. Табылған ақыл деп одан әрі мерейленді. Ақ ботаны үйірінен ажыратпағаны абзал. Ақ бота болмаса онсыз да сұрықсыз мына дала одан әрі жүдеп бітпей ме.

	– Ал келдік, сіздің шақыруыңыз бойынша.

	– Айым менің! – Бұл жолғысы да соншалық ішке түсе қоймады. – Рұхсат етсең, бетіңнен бір сүйейін. Айтқандай, жайын ауыз полковниктен біз сүйетіндей бір нәрсе қалды ма? Жәжә, әзілдеймін әншейін. – Талтаңдап келіп Патшагүлді құшағына қысады, құлағының түбіне тұмсығын тақайды. Иіскейді. Патшагүлдің де алпыс екі қан тамыры атойлап шыға келеді. «Басы айнала ма, нәлет жауғыр! «Шалдың» тегеуріні қатты, тұншығып өліп қалма!» Ана жылы тұрмысқа шығарда құрбылары өстіп әзілдейді.

	«Өлсем сендер бар емессіңдер ме, арулап көмерсіңдер азар болса». Патшагүл мұнан арғыға бара алмайды. Әзілдегені ме, ренжігені ме, ол аражікті өзі де ажыратпайды. Ертеңінде әлгілер тағы сықылықтайды. «Қалай?». «Тамаша!» «Шал арамтеріңді шығарған екен ғой армансыз». «Ой, несін айтасыз». «Сұмдық десеңші, біздің можантопайлар секілді тым дөрекілеу де емес шығар».

	«Башпайыңнан басыңа дейін сипалағанда бар ма, майдай еріп жүре бересің. Алдымен бабыңды келтіріп қыздырады... үстіне иіссуды аңқытып құяды. Асықпай жуыныпшайынады. Денеңнің кез келген жеріне тиген түртік ерні шоқтай қарып түседі». «Өзі шешіндіре ме?» «Сұрайсыңау, өзі шешіндіре ме деген не пәле?!» – Патшагүл де ұпай түгендеу үшін әлгілердің алдында артықтау кеткендігін кейіннен түсінеді. Бір жағынан, әдейі қитығады. Олардың дегбірлерін қашырып, көздерін қызықтырғысы келеді.

	«Шалға» тұрмысқа шыққан Патшагүлдің шабытты шақтарын өз құлақтарымен естісін. Іштері күйсе тұз жаласын. Көпшілігінің көкейіндегісі бір күдік. Жасы жер ортасына келген жігіт ағасы әлі отызға толмаған Патшагүлдің түнгі ләззатын толықтай қанағаттандыра ала ма? Әлде шалашарпы бір шаруаны тындырғансып, аһылапүһілеп іргелікке қарай аунай түсіп, ұйқыға баса ма? Содан таң атқан соң бірақ оянса жас келіншек құсадан өліп кетпес пе! Ойхой, қазір Патшагүлдің от құшағы қара тасты үгітер. Кеш батуын зарыға тосар. Оның үстіне ертеңдікеш үйде жалғыз өзі. Әбдімәлік те Патшагүлдің ауыз жарымас айлыққа бола тыртаңдап, сабақ беріп жүруін аса құп көрмеді. Бірден «тоқтат» деп те кесіп айтқан жоқ. Арғысын өзің білерсің дегендей арқанның бір ұшын Патшагүлге сырғыта салған. Ымды түсінбейтіндей көрсоқыр ма еді Патшагүл?! Содан ұстаздық кәсіппен де ақитақи қоштасқан.

	Әрине, Патшагүлдің құрбылары бүгінде шетінен үйлібаранды. Кемінің екіүш баласы бар. Күйеулері темір жол саласында қара жұмыс істейді. Қара су ішсе де көңілдері көктем. Ашықжарқын. Рабайда кездесе қалсаақ болды, Патшагүлді түтіп жейтіндей, бәрі жабыла бас салады. Бүгінде «Жағдайың қалай, тойып тамақ ішіп жүрсің бе?» дейтін сауал күн тәртібінен әлдеқашан түсіп қалды ғой. Ал әлгіндей қыстырма әңгімелерге келгенде бірі қалмастан өліпөшеді. Тыңдаған үстіне тыңдай бергілері келеді. Көз алдарынан керемет көріністер елестейді. Жә, бірге өмір сүрді, жастық дәуреннің қызықшыжығын да бірге бөлісті, біріне тартса біріне жетпейтін қиыншылықтарға да бірге көндікті. Оу, естелік айтуға, өткенді еске түсіруге осының өзіақ жетпей ме. Олардың қалқарази тірлік кешкендеріне Патшагүл қылдай қызғаныш білдірсе не дейсің. А...а, өтірік айтып құдайға күпір болмаса нетті?! Жүрегі аттай тулап, бәрін көріпбіліп отырып, қызғанбадым деуге қайтіп аузы барады. Сәбилердің былдырбылдыр тәтті тілдерін естігенде ернін тістелеп, көздері мөлтілдеп, өзіменөзі адам төзгісіз азапқа түсетіндігін сірә, тірі пенде ұға алар ма. Қаншалықты ойламайын десе де, осыған келгенде буынбуыны босап, тұла бойынан әл кетіп, сүйексүйегі салдырап сала береді... Естелік, ол не қылған естелік. Ол соншалық ұшықұйрығына жеткізбейтін ұзақ шежіре ме еді? Өзіне салса, онысы тоқал ешкінің құйрығындай шолтаң ете қалады. Қыпқысқа... Бұлар ырғалыпжырғалып, мәңгілік махаббат жырын қосыла шырқап, ай сәулесімен ауыл сыртына шығып, қол ұстасып, бірбіріне өлердей ғашық болып та көрген жоқты. Тіпті ішкі сырларын да айтып үлгермеген шығар... Әбдімәліктің әйелі ұзаққа созылған ауыр науқастан қайтыс болған. Дапдардай жігіт ағасы бір жылдай жападан жалғыз өмір сүрді. Әйелінің басын қарайтты, Қамбаш көлінің қақ ортасындағы атабабасының мүрдесі жатқан аруақты орынға арулап жерлеген. Асын берді, қаза жөнелтудің жолжоралғысынан бүтіндей құтылған. Ауылаймақ өсектің көрігін қайтақайта үстемелейдіай. Ол кезде атағы жер жарған қаракөл елтірісін өңдейтін үлкен шаруашылықтың аяғы да шатқаяқтап тұрғанды. Әбдімәліктің Төретамда қарайлайтындай енді несі бар десті... Балалары ержетті. Бала дейтіндей Әбдімәліктің де толып жатқан балашағасы жоқты. Үлкен ұлы Әнуарбек жастайынан аурусырқаулы болды ғой. Мойны оң иығына қарай қисайып біткен. Іштен туды ма, ол кесел кейін пайда болды ма, ол жағын Патшагүл де анық білмейді. Патшагүл де Төретамға алтыншыжетінші сыныпта көшіп келген. Теңіз тартылған соң ең құрыса мектебі бар елді мекенді паналағанымыз дұрыс болар деп, осылай қарай ығысқан. Төретамға көшіп келгендері бөтен болған жоқ, ағасы Төребай Ақтөбенің ұшқыштар даярлайтын әскери училищесіне барып оқуға түсті. Өзі пединститутты алтын медальмен тәмамдады. Мойны оң иығына қарай сәл қисайған Әнуарбектің совхоз директорының ұлы екендігін де Патшагүл кейін барып білгенді.

	Одан кейінгі Әділбегі қазір облыс орталығында. Үйлібаранды.

	Алғашында жиі араласатын. Апта құрғатпай келіпкетіп тұратын. Ауланың ортасында бірінбірі қуалап, шапқылап жүрген немерелерін көргенде Әбдімәліктің жүзіне де шуақ жүгіретін. Бұған Патшагүлдің инедей кінәсі жоқты. Оларға өгей еместігін өліптіріліп сездірмеуге тырысты. Барын солардың ауыздарына тосты. Кішкентайларын арқасынан түсірмеді. Арадан қандай қара мысық өтіп кеткендігін кім білсін, ортаншы ұл бұлармен қазір қатынаспайды. Мерекелерде телефон шалып, құттықтауды да артық жұмысқа балайды. Мұның артында қандай былық жатқандығын сірә, Әбдімәлік қана білетін болар. Бұл турасында Патшагүл таза, таңғы шықтай мөлдір. Кішілері Мейрамкүл. Еркелеу ме, әлде табиғаты солай ма, әйтеуір сол қыздың алақұйын мінезіне түсіне алмайақ қойды. Бірде көл, бірде шөл. Оның алдында да иіліпбүгілді, бірақ туған анасындай болмақ қайда. Дегенмен тырысып бақты. Әбдімәліктің балаларының бетіне жел болып тиген кезі жоқ. Кез келгеніне төбесінен жай беруге дайын. Ішінара өкпелері болса онысын Әбдімәлікке айтсын.

	Гу... гу... Әбдімәлік облыс орталығына көшкелі жүр екен деген де сыбыс шықты тағы бірде. Ой, төбеңді көрмегір, бұл не пәлесі тағы?!. Патшагүлдің мектептен күн сайын кештеу шығатын әдеті ғой қашаннан. Үйге ертелеу оралайыншы десе де, қатқабат шаруа оған мүмкіндік бермейді. Орта мектептің тәрбие жұмысы бүтіндей Патшагүлдің мойнында. Аудандық, облыстық олимпиадаларға барып, бақтарын сынағысы келетін балалардың сынақтарын тексереді. Әрбірімен жеке әңгімелеседі. Сабаққа жөнді қатыспайтындары қаншама. Көбі жырылып Төретам бекетін торуылдайды. Бұзық балалардың тобына бір қосылса, оларды одан айыру тым қиынға түсер. Төретамдық атааналардың танымтүсінігі де кісіні қарадайқарап шаршатады. «Балаңызды тәртіпке шақырсаңызшы» десең, бас салып өзіңе дүрсе қоя береді: «Өздерің бір амалын қарастырыңдар. Ал шамаларың келмесе текке шаршап қайтесіңдер, азар болса теміржолшыақ болар». Теміржолшы қалпақпен ұрып алатын оңай кәсіп секілді олар үшін. Оқымағандарды Қаражан да маңайынан жүргізбес... Алғыр, білімді, оның үстіне аяғына оралып жатқан балашағасы жоқ, сыбайсалтаң Патшагүл секілді маманды көктен іздесең таба алармысың. Білім департаментіндегілер кешікпей Патшагүлдің кандидатурасын мектеп директорлығына ұсынатындықтарын да аңғартып үлгерген.

	Мә, безгелдек, көп атаананың бірі ме дейін десе, мынау совхоз директоры Әбекең, Әбдімәлік Саржановичтің жеңіл мәшинесі ғой. Ал қызық!.. Директор дәуде болса тағы бір мәдени шараны ұйымдастыруға көмектес деп қолқа салатын шығар. Одан артық қандай шаруасы болушы еді. Әбдімәлік ілгерілеп барды да, мәшинеден секіріп түсті. Рулде өзі.

	– Патшагүл шырақ, үйіңізге жеткізіп салайын. Тас қараңғыда қайтіп жүресіз қорықпай?! – деді салғаннан қамқорсыған пейіл танытып.

	– Үйрендік қой.

	– Бәли, сол да сөз бе екен, Төретамның бұзақыларын білесіз.

	– Қорқатын не бар, көпшілігі – шәкіртім.

	– Ой, бәрекелдіай, олар түнделетіп ұстазына қызмет көрсеткелі жүреді десеңші.

	– Жүрмесе де жамандыққа итермес.

	– Ай, қайдам? – Әбдімәлік үйге жеткенше үнсіз отырды. Күзгі лайсаң жолдың балшығы белуардан. Ойлықырлы жерлермен тоңқаңдаған жеңіл мәшиненің жарығы бейберекет секектейді.

	Үй маңына келген соң Әбдімәлік Патшагүлді қолынан сүйеп, мәшинеден өзі түсірді. Мұндайға бұрынсоңды үйренбеген Патшагүлдің де дегбірі қашты. Жүрегі дүрсілдеді. Аракідік сөзінен жаңылып, не айтарын білмей абыржыды. Әбдімәліктің күректей алақанына көміліп кеткен нәзік саусақтарын әзер ажыратып алды. Ал оның жібергісі жоқ. «Завучтық жұмысқа қиналып жүрген жоқпысыз?» деген секілді бір нәрселерді асығысүсігіс үстемелейді. Мынау бір тосыннан тап келген оқиға болдыау. Әйтеуір біреуміреудің көзіне түсіп қалмаса, бәрінен бұрын сол олжа. Директор әр нәрсені бір сұрап, алыстан орағытады. Өстіп уақыт өткізгенді қалайтындай. Ал ондай немеурінді түсіне қоятын Патшагүл қайда? Мына жағдай тіс қаққан құрбыларының бірінің басынан кезіксе, мұндай оңтайлы сәтті текке жіберіп алмауға жанталасар. Қолға түсе бермейтін қадірлі қонақты бір шыны шай ішіп шығыңыз деп, ең болмаса кинодан көргенін қайталап, үйіне сүйрелер. Ай, аңқау Патшагүлай, сен түк таппағанда осыны да ойламайсыңау?! Ойламақ түгілі шыбын жаны тырнақ ұшына тіреледі. Жанжағына ұрлана қарайды. Жазатайым Әбдімәліктің мәшинесі біреуміреудің көзіне түсе қалса, олардың одан соң не деп түтіндетері белгілі ғой. Содан қысылады өлердей, директордың үй жанынан тезірек кетуін көңілі қалайды.

	– Патшагүл! – деді Әбдімәлік бірде сөзін салмақтап,

	– Иә, иә?

	– Менің жағдайымды түсінесің ғой?

	– Түсінбегенде... – Патшагүлдің жүрегі алқынып аузына тығылды.

	– Бір өтініш айтсам, айыпқа бұйырмассыз.

	– Айтыңыз, айта беріңіз, сізді тыңдаймыз ғой, сізді тыңдамағанда...

	– Айтсам былай, – Әбдімәлік бір жөткерінді, – ал мені, мына Әбдімәлікті кім деп ойлайсыз?

	– Кім дегені қалай?

	– Жақсы адаммын ба, жаман адаммын ба?

	– Ол жағын қайдан білейін енді. – Патшагүлдің тынысы тарылды, тездетіп үйіне жеткенше асықты.

	– Бұл адалдығыңыз ұнайды, салғаннан жақсы адамсыз деп өтірік сөйлегеніңізде...

	– Шыным.

	– Патшагүл, ащы ішектей шұбалтатын несі бар. Бірбірімізді көптен білеміз. Ойлануыңызға бір апта, одан әріге ұзатпа. Әкесі өлгенді де естіртеді. Қарсылығыңды жасырма. Мені оған ренжіп қалады екен деп және қауіптенбе. Бұл не көрмеген Әбдімәлік. Маған тұрмысқа шығуға қалайсыз?

	– А...а... Тұрмысқа шығуға?..

	– Мұндай бұйымтайды тірі пенде бұған дейін айтпап па еді?

	– Айтқан, бірақ олардыкінің бәрі баланың ойыны секілді көрінетін. Сіздікі бір түрлі... бомба жарылғандай...

	– Сізге ойымды қалай жеткізерімді де білмедім. Талай түн азаптандым. Сөйтіп осылай шешінген түрім ғой. Балаларым ержетті, екеумізге оралғы болатын бірі жоқ. Жә, бір аптадан соң өстіп тағы да мектеп жанынан күтіп алып, өстіп шығарып саламын.

	Жеңіл мәшине орнынан жылдам қозғалған. Бір аптадан соң Патшагүл Әбдімәліктің табалдырығын оң аяғымен аттап, сол үйге келін болып түсті.

	– Айым менің, күнім менің! – Әбдімәліктің үні жасандылау естіледі. Жасандылау естілетіні – қолында полковник қалдырып кеткен баяғы бір бет қағаз. – Екеуміздің ендігі тағдырымыз осында жазулы.

	Күз. Бұл неткен көңілсіздік? Ертеңінде терезенің тұсынан портфелдерін сүйрелеп, мектепке бара жатқан кішкентай бүлдіршіндерді көреді. Бірақ оқытушы Патшагүлді көре алмайды.





13




	Әбдімәлік қанша қасарысса да қарап отыра алмайды. Қызық өзі! Түк істеме, тұяғыңды қимылдатпа деп жатып кеп жалынады. Болысқан түріне болайынай! Аяққолы балғадай жапжас адам жынданған кісіше екі көзін бір нүктеден айырмай қашанға дейін тапжылмай отыра алады. Таңның атысы мен күннің батысын аңдып, құр селтеңмен жүріп алғаны кімге пайда? Оу, одан бір нәрсе өнсе, өнетіндігіне анық көзі жетсе коттедждің әуіт жақ бетіне қосқостап көрпе төсеп, тұяқ серіппестен жатып алмас па! Ал содан не шықты, қандай мұратқа жетті? Бүйтіп те кісіні аяй ма екен, аяушылық па мұның аты?! Ертеңдікеш аяғыаяғына жұқпастан жарты әлемді шарлап шығатын Әбдімәлік Патшагүлді өзімен неге салыстырмайды бір уақ, а?! Ой, данышпанымай, ел естімеген қамқорлықты алдымен әйелінің басына өстіп үйіптөккісі келедіай! Сөйтіп, Патшагүлдің алдында ибалы күйеу атанғысы келедіай! «Жә, ондай жанашырлығыңызды басқа біреуге көрсетерсіз» – Ойпырай, осы Әбдімәліктің не пәлесі бар шырағымау, Патшагүл былайғы уақытта қанша бір қатты болайын десе де, жемежемге келгенде сылқ ете қалады.

	Ілгергі уақытта ауланың сарай жақ бұрышына көң аралас топырақ төктіріп, гүл өсірумен айналысқан. Адам өлетіндей ауыр жұмыс еместі. Әрі бұл Патшагүлдің хоббиі секілді елестейтін. Мектепте жүргенде де балаларды көбінекөп осы іске жұмылдыратын. Онсыз да уақыт шіркін зымырап өтіп жатқан жоқ па. Ал гүл өсірген қызық, алданасың кәдімгідей. Көшеттерді күтіп баптау жауапкершілігі селтеңбай жүріске де мұрша бермейді. Қолың қалт еткенде мектепке қарай құстай ұшқың келіп тұрады. Терезе алдына қазқатар қойылған қыш құмырадағы гүлдер сенің ішке асығыс кіріп келе жатқандығыңды көріп, қуаныштан бастарын көтеріпкөтеріп алып, күліп қарсы алатындай елестейді. Шөлдегендерін де жасыра алмайды. Су себезгілегенде жандары кіріп, шаңтозаңнан сілкініп, бір жасап қаладыай... Патшагүлдің жандүниесі солай қабылдаған екен, басқасын ұрып қойыпты! Оқушылар да көбінекөп Патшагүлді төңіректейтін. Сыныпаралық гүл өсірушілер конкурсының негізгі ұйымдастырушысы да Патшагүл. Ойхой, мектепте жүргенде не істемеді бұл Патшагүл?! Осы үйдің табалдырығынан аттаған соң ғой омалып отырып қалғаны. Оған басты күнәһар – Әбдімәлік. Кейде Әбдімәліктің ісәрекеті де құйын соққандай астаңкестең: мүмкін еместің өзін еріксіз мойындатады, қақпаның қалтарысына қаптатып көзге көрінбейтіндей кнопкалар орнатып қойған адамнан не сұрайсың, жарағырау?! Мүмкін осы бөлмеде де оның бесалтауы тығылып тұрған шығар. Патшагүлдің жүргентұрған әрекетін аңдиды, аузынан шыққан сөздерді жазып алады... Ұзын сапты сыпыртқыны жылтырақ еденге тастай салды. Аяғын қорқасоқтап ілгері қарай бір басты, екі басты, үшіншісінде қайдан бастасам екен деп сәл іркілді. Ұрлық жасайтындай немесе Әбдімәліктің қазынасына рұқсатсыз қол салатындай, тізесі дірілдейді. Самайына ретсіз түсе берген балапан шашын кейін серпиді. Кнопкасы түскірдің қайда жасырынғанын кім білсін. Перденің бір шетін көтеріп еді, көңіл демдейтін еш нәрсе таба алмады. Терезе кәсегіне арлыберлі саусақ жүгіртті. Темір пештің қуысына дейін түртпектейді.

	Кісі бойы ағаш шкафтың төбесіне қолы жетпеді. Құдая тоба, әлгі кнопкасының сонда тығылып тұрғандай әсер еткені. Дағарадай үйдегі екі адамның бірінбірі аңдуы ақылға сыя ма. Сыртты бір шолып шықты. Тымтырыс. Әбдімәлік келсе алдымен дарбазаның қоңырауы қағылады. Ендеше алаңдайтын несі бар. Онысы қолға түссе жеңішке сымдарын бытырлатып үзеді де, қалғанын қоқыс салған жәшікке атып ұрады. Орындықтың үстіне оң аяғын сала бергені сол еді, жер сілкінгендей бір дүмпудің әсерімен ұшып түсті. Бірақ еш жері ауырмады. Үстібасын қаққыштап қайта түрегелді. Охо, әлгі жұрт айтып жүретін биоток Патшагүлді омақаса құлатқаннан сау ма. Дұрыс, дұрысақ, Патшагүл де бір нәрсеге иланғандай ізінше кейін шегіншектеді. Көзің көріп, қолыңмен ұстайтындай дәлелің болмаған соң, құр долбармен неге сырттай тон пішесің. Әбдімәлікті бекерденбекер неге жазғырасың?! Асылы тегін адам емесау Әбдімәлік?! Енді көзің жетті ме, биотогы күшті ғой Әбдімәліктің! Тілге келместен қағып жіберді! Ахаха! Мұнан былай абайлап сөйлес Әбдімәлікпен!

	Гүлдері көздің жауын алатындай жайқалып өскен. Олайбылай өткенде танауын жұпар иіс қытықтайтын. Ауланың да сәні кірді. Қайдан келгенін кім білсін, сан түрлі көбелектер де ұшыпқонып жүрді. Аратұра айлақ қызметкерлері да құлынды бие сұрағандай қиылып келіп сауын айтатын. Ақшасына сатыңыз дегендер де табылатын. Оларға Патшагүлдің ит жыны тырысарды. Алдажалда Төретам топырағында гүл сатқан адамды қайдан көрдіңіз?! Ой, дүниеай десеңші, бірде Әбдімәліктің айдыңкүннің аманында төбеден қара аспанды тастап кеп жібергені. Патшагүл аңтаң. Сенерін де, сенбесін де біле алмады. Аңтаң боп Әбдімәліктің күреңіткен жүзіне үңіледі. Оғаштау болса да аратұра Әбдімәліктің Патшагүлге қалжыңдайтыны барды. Бірақ оның аяғы ұзаққа бармайтын. Ал мынаусы оның біріне ұқсамайды. Мен қайтейін енді дегендей, аратұра иығын қозғайды: «Гүл көшеттерін отап тастағаның мақұл, Патшагүл!..»

	Бұл Патшагүлге төбеден жай түскендей әсер етті. Әуіт жиегіндегі жайдақ үстелдің үстіне жалп етіп отыра кетті. Жанары жасаурады. Жалтақтап бірде аспанға, бірде жерге қарады. Әбдімәліктен қайран шамалы еді. Әбдімәлік «Мен айтатынымды айттым, ендігісін өзің шеш» дегендей көзінің алды көгіс тартып, міз бақпастан тұра берді.

	Патшагүлдің ойы сансаққа жүгірді. «Адамау, Әбдімәліктің ауласындағы гүл көшеттері кімнің егініне түсті екен». «Неге, неге отап тастауым керек өз қолыммен күтіпбаптаған көшеттерді?!» Дауысы жарықшақтана шықты. Әлі де бекер болар деп сенбестік білдірді. «Солай... отап тастау керек!» «Неге?» «Мені де дұрыс түсін, Патшагүл, біз космодромның іргесінде тұрамыз ғой». «Адамау, гүл көшеттеріне космодромның қатысы не?!» Ұшыра берсін спутниктерді мыңдап, миллиондап...» «Маған не дейсің?» «Жұмбақтамай түсіндіріңізші басынан бастап». «Түсіндіретін не бар, бәрі түсінікті». «Ал мен түкке түсінбеймін».

	Патшагүл булығып жылап жібере жаздады. Астыңғы ернін қан шығара тістеп алды. Теріс бұрылды. Қайда барып, қайда жан сақтарын да біле алмады. Әуіт суына күмп беріп, шым батқысы да келді. Қай пиғылынан тапқандығын қайдам, құдай бұған бір шұқым қызылшақа шарананы да көп көрді ғой. Әбдімәліктің ертеңдікеш бауырына тығылып, тек соның дегені болсын, тек соның айтқаны орындалсын дегенде де, барлығы бір мақсат үшін еді. Оу, әлі де уақыт бар ғой, бұйырса бәріне үлгеремін ғой деп, елтеңселтең жүре беретін жастық дәурен де біртіндеп жылыстап бара жатқандай. Өзге жұртқа байқатпаса да жасырынып жыл санайды, ай санайды. Қолынан келсе бір күнді де босқа өткізгісі жоқ. Бір тәулік, құдай берейін десе бір тәуліктің ішіндеақ үйіптөгіп бере салады. Қашаннан келе жатқан пәлсапа ғой. Бойға бала бітуі айтып ауыз жапқанша. Бірақ осы жағдай діңкелетіп тұр Патшагүлді! Жатырға түсер ұрықты жатырқап жүрмесем болғаны деп талай түн ойланған. Дәрігерлерге көрінді, бірақ денсаулығынан кінәрат таба алмады. Әбдімәлікті де қатардан қалды деуге аузы бармайды. Көңіліндегі боларболмас бір күдік – ғарыштың күлгін сәулесі белге түсіп, еркектік құлшынысына қылау түсірмеді ме деп уайым жейді.

	Оу, бес саусағындай белгілі жағдайды несіне жасырады, кімнен жасырады? Әбдімәліктің зіңгіттейзіңгіттей жігіт болған балалары Патшагүлге енді бала болып жарыта ма? Қызылшақа нәрестенің іңгалаған даусын естігісі келіп, басын қайда соқпады дейсің бұл қасқа?! Әбдімәліктен жасырынып бақсыбалгерлерді де жағалаған. Құмалақ аштырып, дұға оқытқан. Олардың айтатыны: «Сандалма, сыртқа сырыңды ашпа, таяуда, осы таяуда бала көтересің. Әбдімәлігіңе құдай қуат берсін! Әбдімәлік әлі де бірекі әйелді қартайтады». Онын, тіпті жиырмасын қартайтсын. Патшагүлге керегі бір бала. Одан соңғысын берсе көпсінбейді, бермесе азсынбайды. Соған қанағат. Ал гүл көшеттерін аздап алданыш тұтатын. Мінекей, соның өзін көпсінеді. Түгін қалдырмай оны да Патшагүлдің көз алдында отап тастағылары келеді. Айлақ іргесіндегі Төретам мен Сұлутам тұрғындары экологияның ауырлық нүктесіндегі тіршіліктерін алға тартып, бұған дейін де ғарыш айлағынан қосымша өтемақы талап етіп келген ғой. Шілденің ми қайнатар ыстығына төңіректің радиациясы қосылған соң, бұл өңір көкөніс өсіруге құлшыныс таныта ма. Бірекі жылдықтың бедерінде аздап әрекет жасап та көрген. Көк түйнектің пәлегі тамыздың ортасына жете бергенде сабағынан үзіліп түседі. Сонымен ала жаздайғы еңбегің еш. Ойын баласы космодромның әсерінен біздің топыраққа түк шықпайды дегеніңе сене ме. Әкешешелері айлақтың дөкейлері келіп жергілікті халықтың жағдайларымен таныспақ болғанда осы жағдайды айтып жанжақтан жамырайды: «Ең болмаса балаларымызға тиесілі көкөністің пұлын төлеңіздер, өзбек айғайындардан өзімізақ сатып аламыз».

	Айлақтағылар амалсыз көнеді. Айлақ жарғысында «Жергілікті халықтың жағдайымен санасу керек» дейтін арнайы бап бар. Ертең әлемдік космостық қауымдастықтан келетіндер түк таппағандай осы баптың орындалу, орындалмауын тексермей ме. Ілік тапқандары оларға да жақсы. Ал қазақтарға керегі – үстеме төлем. Коммерциялық ұшырулардан түсетін қыруар қаржыдан өстіп жырымшылап тартқыламаса олар құдайдың қара суын татырмас. Ай, Әбдімәлік пен Патшагүлді де сойып салатын адам жоқ. Сүйінші сұрағандай жұрттың алдына түсіп, желпілдеген өздері ғой. Әскери қалашықтағыларға ауласынан гүл жұлып беріп нелері бар едіай, ә! Ал соның азабын енді өз мойындарымен көтерсін! Ғарыш айлағындағылар бір мәселенің келер жағында Әбдімәліктің ауласындағы жайқалып тұрған гүл көшеттерін мысалға келтіріптіміс. «Оу, ағайындарау, бізден ананы сұрайсыздар, мынаны сұрайсыздар, бақшалығымыз радиацияның әсерінен күйіп кетті деп зар жылайсыздар. Ал бізге сенбесеңіздер Әбдімәліктің ауласын барып көріңіздер. Әбдімәліктің әйелі Патшагүл елден ерекше жаратылған жан емес шығар. Басқан топырақтарыңыз бір, ішкен суларыңыз бір. Сонан келеді де Патшагүл ауланың ішін гүл көшеттерімен жайнатып қояды. Сіздердің етектеріңіздің жасқа толып отырған түрі мынау. Тірі тұрсақ біз мұны әлі де тереңірек зерттейміз...»

	Әбдімәлік үйге қалай және қашан кіріп келген.

	– Ал қалайсыз? – дегенде Әбдімәлік жаққа бірден бұрыла алмады. Боларболмас қабағынан жылы жымиыстың нышанын аңғартты.

	– Сіз барау, сіз... мына түріңізбен кісіні тірілей өлтірерсіз.

	Ішімде бала болса қайтер едіңіз?

	Әбдімәлік оны естімегендей, тіпті оған мән бермегендей лезде басқа тақырыпқа ойысты. Облыс орталығынан оралғалы бері көңілді. Жүрістұрысынан да салмақтылық аңғарылады. Қолтығына қысқан бір бума қағазды есік аузына тастай салып, құшағын ашып Патшагүлге ұмтылды.

	– Асылым менің!

	– Шын ба? – Патшагүл бергі жағымен қылымсыды. – Сіз неге өстіп үнемі күліп жүрмейсіз?

	– Мұнан былайғы жерде бар айтқаның орындалады.

	– Қайтіп?

	«Балалы боламыз ба?» дегенді де асығыстықпен айтып қала жаздады. Әбдімәліктің қолына бірден түсіп қалғысы келмей, өзінөзі қинап әзілдегенсиді, бұлт етіп олай қашады, былай қашады. Құрысын, құрып кетсін, өз көңілін өстіп өзі көтермесе жәрдемдесетін біреу бар ма мына дүниеде?! Қорбаңдаған Әбдімәліктің қимыләрекетін шаң қаптырып, тағы да кейін шегіншектейді. Жете бергенде жалтарып үлгереді. Аңдысқан жау алмай тына ма, енді бірде Әбдімәлік аптыққан демін баса алмай танауын Патшагүлдің ақ тамағына тақайды. Құлақ шекесінің түбінен әнтек иіскейді, бөксе тұсын сипалайды.

	– Айым менің!

	– Ойхой!

	– Мына цифрларды өмір бойы есіңнен шығарма! Судағы йодтың мөлшері...

	– Мұнда тұрған не бар?

	– Бұл – космостан берілген сигнал. Біздің мұнан былайғы тағдырымыз осыларға байланысты.

	– Немене, турист ретінде космосқа ұшқалы жүргеннен саумысыз? Бір амалын тауып мені де ала кетіңіз ондай болса, менің де ішім жарылуға қарады.

	– Мұнан былай ішің жарылмақ түгілі атыңды ұмытып қалып жүрме.

	– Бәли, қайдағы жұмыс, ол қандай жұмыс?

	– Бәрі ретімен шешілсін деп жүргем. Патшагүл де өзөзіне енді келгендей:

	– Маған жұрттың соңынан айтатын әдетіңіз ғой қашаннан.

	– Сенен жасырып нем бар, сүйіктімау, сен бұл жолы да бірінші естіп тұрсың! Космостан берілген әлгі сигналды тағы бір қайталашы?

	– Ал, иә. 1–2. Онда тұрған не бар?

	– Жарайды, оның шешуін сәл кейінірек айтармын. Коттеджді банкке өткіземіз.

	– Астапыралла, не дейді?!

	– Сөзімді бөлме, аяғына дейін тыңда. Құдай бізге оң көзімен қарады ғой, Патшагүл. Қамбаш көлінің жағалауынан осы заманға лайықталған санаторий салдырамын. Қаражаты алдын ала есептелген. Мені облыс орталығына не үшін шапқылап жүр дейсің?!

	– Қайдан білейік.

	– Енді білесің. Білгенде күллі жұмыстың тең жарымын өзің атқарасың. Іш пысқанды сонда көрейін. Бизнестен хабарың бар ма? Болмаса осы қыс оқисың, үйренесің. Маман жалдаймыз. Санаторийдің халыққа қызмет ету жағы саған жүктеледі. Қаржыға мұқият боласың бәрінен. Несиені келер жылдан бастап қайтарамыз. Ал қалай, үш қабатты коттеджді бекер тұрғызды деймісің Әбдімәлік? Банкирлер кепілдікке алатын болып бірден келісті.

	– Адамау, ол қайдағы санаторий?

	– Сөзді бөлме, ахаха, менің космодром жағалаған бейнетім ақталды. Қамбаш көлінің су қарамындағы йод мөлшері космостан зерттелген. Өзім де бір нәрсені сезгем, дәу де болса сол шамадан табыларсыңау деп жүргем. Бір литр судағы йодтың мөлшері екі грамм. Мұндай байлықты қайдан табарсың?! Бұл сомсом алтыныңыздан да қымбат. Ырғалыпжырғалмай құрылыс жұмыстарын көктем шыға бастап жібереміз. Қаражатты банкирлер қажет еткен күніақ аударып береді. Құжаттары дайын. Өзім де талай мәрте есептегем. Сірә, бірекі жылдың о жақ, бұ жағында қарыздан толықтай құтыламыз. – Әбдімәліктің нұрға толы жанары күлім қағады. Төргі бөлменің қақ төрінде тұрып, сахнаға шығатын әншідей ыңылдап ән салады. – Тура, өзім ойлағандай! Қамбаш көлі жағалауындағы ақшаңқан санаторий алыстан менмұндалайды. Жарнама беріп шаршамаймын. Жер шарындағы йод жетіспеушілігінен зардап шеккендердің төрттен бірін қамтысам да табыс кеңірдектен келеді. Ал білсең айт, сен оқымағаны жоқ сұңғыла мұғалімсің ғой. Әлемдегі йод жетіспеушілігінен зардап шекендердің ұзын саны қай шамада?

	– Қайдан білейік.

	– Білмесеңіз, біліп алыңыз, бір жарым миллиард! Бірбірінен естіген клиенттердің өздеріақ жүгіреді Қамбаш көліне қарай. Білем, білем ғой, Қамбаш көліндегі атабаба рухы жебеген ғой біздерді! Түсімде мені солай қарай бір құдірет күш тартатын да тұратын. Әуітті Қамбаш көлімен жер асты жолдары арқылы жалғастырғым келгені бекер ме?! Көл табанындағы балдырлар бидайықтай қол бұлғап шақырады. Санаторий құрылысының бірінші кезегі келер жылдың соңына таман аяқталады. Көл жағалауындағы алып құрылыстың макетін көрсетейін алдымен. – Әбдімәлік есік алдында жатқан бір құшақ қағаздың орауын шешіп, Патшагүлдің алдына жайғыштайды. Шынында да айқышұйқыш сызылған жобалар көзге жылы ұшырайды. – Мынау – бас корпус, әкімшілік ғимараты басы бүтін сіздің меншігіңізде!

	Патшагүл үндемейді.

	– Кеше космостық байланыс жүйесі арқылы Норман Фостермен хабарластым.

	– Оныңыз кім еді тағы?

	– Әлемді аузына қаратқан ғажайып сәулетші. Интернет арқылы мені өзі іздеп тапты. Адамзаттың игілігі жолындағы бағалы бастамаңызға қолдау көрсетемін деді.

	– Тура солай деді ме?

	– Демегенде мені кім деп ойлайсың, жарқынымау! Йод жетіспеушілігінен зардап шеккендердің шамадан тыс көбейіп бара жатқандығы ұлы сәулетшіні де алаңдатады. Және Қамбаш көліндегі судың құрамы космостан зерттелген, оған зәредей күмәнің болсын ба?! Кешенді құрылыс жұмысын жобалауға өзім қол ұшын беремін дейді Фостер мырза!

	– Қиялғажайып ертегі секілді екен кәдімгі...

	Телефон шырылдады. Жүгіріп барып Патшагүл трубканы көтерді.

	– Иә, Әбдімәліктің үйі, тыңдап тұрған Әбдімәліктің әйелі Патшагүл...

	Алыстан Мейрамгүлдің дауысы талып естілді.





14




	Іздегені сол еді. Мынадай көлкөсір қуанышты сірә, бір пендемен бөліскені жөн болар. Оған уақыт өлтіріп жатпады. Құдай айтқан Қаражан бар ғой. Есе қайтаруы керек шығар мұның да. Өткен жолы екі баржаны сонау Финляндиядан сүйреп әкелдім деп Әбдімәліктің төбесін тесе жаздаған жоқ па. Мейлі, Америкадан неге әкелмейді? Сондағы босбелбеулігіне өзі әлі күнге дейін өкінеді. Түк көрмегендей құйылғанын құйылғандай жұта бергеніне жөн болсынау. Жаны темірден жаралып па еді. Ақыры ұшып түсті. Оңбай омақаса құлады. Қайта періштесі бар екен, екі қолтығынан демеп тұрғызып жіберді. Басы бұлғақтап, мәшиненің рөліне қайтіп отырғандығына қайран. Дарияның құлама жарынан аунап түссе лай суға шым батып, Әбдімәліктің көрер қызығы сонымен тәмамдалар еді.

	Сағатына қарады. Мәскеу – Алматы аралығына қатынайтын жүрдек поездың келуіне әлі де бір сағаттай уақыт барды. Ежелден үйреніскен дағды ғой, жүрдек поезды күтіп алып, аманесен Төретам территориясынан шығарып салмайынша Қаражанға ас батпайды. Екі қабатты қыш кірпіштен тұрғызылған басқару пультінде отырған шығар тас кенеше қадалып... Оу, араға тәулік салып, басы жазылған соң Әбдімәлік үлкен баржа үстінде Қаражан есте қалатындай қандай әңгіме айтты деп, өткенді ойға түсірмей ме.

	«Мас күйінде үйге қалай жеттіңіз, жарығымау?!» – деп Патшагүл шын көңілімен көзін сығып алды. Әбдімәлік іштей қуыстанды. Бір жағынан боларболмас буыны босады. Енді аузыма арақ алсам аңға, түлкіге не қасқырға айналып кетейін деп ант берді. Іштей қасарысса да, со жолы мөлиіп Патшагүлдің алдында жеңілгендігін мойындады. Әйел затына тән осалдық танытып, көзіне еріксіз жас алғанымен Патшагүлдің тұлғасы өзінен әлдеқайда соқталанып көрінді. Қылдай қиянаты болсайшы, ғарыш айлағының жергілікті тұрғындар арасындағы азуын айға білеген өкілі Әбдімәлік өмірде болуға тиісті бір шындыққа анық көзі жеткендей, желкесін күжірейтіп жанарымен жер шұқыды. Рас, расау, ажал шіркін айтып келе ме. Көзі тұманданып, түн ішінде аяқ жолын ажырата алмайтындай халге жеткен Әбдімәлік дария бойымен құйындатып келе жатады да жүгі ауған түйедей оқыс бұрылып, құлама жардан құлап түседі. Одан арғысы белгілі. Қастарында тірі жан жоқ, арақ ішкізген мен едім деп Қаражан мойындай қоя ма. Аулақ, пәлежаладан аулақ жүргенім жақсы деп аттонын ала қашар. Айттың не, айтпадың не, Әбдімәлікті мына жалған дүниеде мойнына бұршағын салып жоқтайтын бірақ адам бар екенау. Патшагүлдің алдында кішіреюінің бір себебі осы еді. Бала деген аман болсын ғой, әйтеуір. Тойса ашыққанын, жылынса тоңғанын ұмытып кететін бұл пендеңізден не сұрайсың!.. Кейін Әбдімәлік те кеңккеңк күледі ғой баяғы. Өлесі мас болып арақ ішкендігін де өзіндік пәлсапасымен арашалап алғысы келеді. Оу, арақ ішпей қаққан қазықтай болып сіресіп жүре берсе Патшагүлдің бүйтіп көзіне жас алғандығын қайдан көреді. Енді қорқыныш жоқ, олайбылай бола кетсе артында аңырап жоқтау айтатын адамы бар. Апырай, сонда Қаражан Әбдімәліктің көзін бақырайтып қойып, қос баржаны қосақтап жегіп отырсам, ғарыш айлағының әкіреңдеген басшыларын өзіме қаратып аламын дегенді ишарамен сездірдіау. Қос баржаның үстіне сан түрлі техника орнатып, вахталық әдіспен жұмыс тәртібін жолға қоямын дедіау. Темір жолға да тұмсығын көтеретін сыңайлы. Май сіңген шпал бойымен секектегенім жетер дегенді ашық аңғартқан. Ғарыш айлағымен шартқа отырады да, кесімді қаражатты шетінен кеміреді. Коммерциялық ұшыру бәсекеге айналған бүгінде. Ал Байқоңырдың вахталық әдіссіз күні жоқ. Кіші теңіздің өн бойына кеме түсіріп, жержерден қарауыл пунктерін орналастыруға шаштарының түгі жете ме. Әрине, айлақ қаражаттан тапшылық көріпті дегенге кім сенеді? Коммерциялық ұшырудың бір тамшысыақ Қаражанның қойнықонышын бірақ сәтте толтырады. Жолың оңғарылайын десе өстеді ғой, Қаражан баржа әкелуге қайбір дайындалды дейсің. Бәрі ұлы теңіздің қайтадан қалпына келуінің арқасы. Соры шығып шаңдатып жатқан теңіз ұлтаны бір мезгілде су астына тұншықты. Ғарыш айлағындағылардың сөйтіп амалсыздан қолдары байланған. Шалқар теңіздің екі шетін екі баржа күзетсе қалғанына бастары ауырмайды.

	Қаражанды іштен түртіп сөйлеткен де осының құдіреті еді.

	Көздерін ойнақшытып, «Менің қасымда сен кімнің шекарасысың?!» дегенді немеурінмен аңғартқан. Ұртын толтырып ыңыранып отырып, біраз «желін» армансыз шығарған. Ойданқырдан қиюластырып әңгіме соқты. «Осы төңіректегі заманның ығын білетін екеуміз болсақ, ендігі жерде әліңді біл, менің алдымда көстеңдеп көзге түсе берме, байқа, бауырым» дегенді қоса үстемеледі. Оу, ымды түсінбейтіндей Әбдімәлік те суқараңғы соқыр еместі. Әйтсе де ұстамды мінез танытты, ұшқалақтанып Қаражанмен бәсекеге түсіп, білегін түріп, ақиланып ала жүгірген жоқ. Әліптің артын күткен. Сеніңақ айтқаның болсын деп сәл кішірейді. Арақты да сілтеңкіреп жібергені соның әсері еді. Миға жүк қылмай со жолы естігендерінің бәрін ұмытуға тырысты. Баржа үстінде текетіресе кететіндей қауқар жоқты. Ал Қаражан екі баржаны тізгіндеп бәйгеге қосатын арғымақтай баптап отыр.

	«Қамбаш, қайран атабабамның қасиетті қаны тамған Қамбаш көліай!» деп әндеткенмен ондай құрғақ әуеніңе Қаражан илана қоя ма. Қаражанды шөрешөремен таңғалдыра алмайсың бәрібір.

	«Дүние – дөңгелек, кезегі келер» деген Әбдімәлік те ішін алдырмай. Келді, келді ғой, мінекей! «Ғарыштан зерттелген бастамаға басқабасқа тап сіздің күмәніңіз болмайтын шығар. Оның несін жасырамын. Анықтаманың шешуі мынадай: 1–2. Бұл – Қамбаш көліндегі су мөлшерінің йодтық көрсеткіші. Бүгешүгесін қалдырмай, ғарыштық мәлімет түгелдей қағазға түскен. Баяғы баржа үстіндегі оңаша кездесуімізді ұмытпаған шығарсыз. Қызғаныштан жүйке тамырлары зақымданып ұйқысы қашсын, өзінөзі қайда сыйғызарын білмей мазасызданып, ақыры ауруға шалдықсын дейсіз ғой мені. Төретам төңірегін жайлаған «екі арыстанның» бірі өмір сүруін тоқтатуы керек қой сіздің ойыңызша. Сөйтіп Патшагүлді әйел үстіне тоқалдыққа алмақ па едіңіз. Ой, көкірегіңіз аспан тірейдіау, сабазым! Сізді білем ғой, сырыңыз белгілі Қаражансыз кәдімгі. Ғарыш айлағымен әу бастан байланыспаған болсаңыз, сіз де Төретамдағы көп ағайынның бірі боп барға да, жоққа да риза, өз тіршілігіңізді дөңгелетіп жүре берер едіңіз. Мұндай қырғиқабақ «бәсекелестікті» де ауызға алмас едіңіз. Керісінше, ағайынның аты озды ғой деп, менің аздыкөпті тіршілігіме ниеттестік танытып, қуанған да болар ма едіңіз. Түйе сүтін кептіріп, оны айлақтағылар тілге келместен сатып ала бастағанда сіз «бәрекелдіай!» демес бұрын, бұтыңызға жіберіп қойғандай тоңтеріс үнсіз қалғансыз. Ар жағында қандайлық арам ой жатқандығын менен несін сұрайсыз. Қос баржаны сонау жер түбінен сүйретіп әкелгенде де мені қонақ етіп арнайы «шақырдыңыз».

	Ойпырмай, сіздің қулығыңызға қанжар түгілі таяқ бойламас. Әлде адамның әлсіз тұсын тап басуды да ғарыштан үйрендіңіз бе? Сізден басқа біреу болғанда «міне, мен қандаймын» дегенді бұлталаққа салмай, жүрегің жарылып кетсе де бірден солқ еткізер еді. Ал сіз... осал тұсты байқаусызда аңдап қалып, улы жыландай ысылдап сол жерге айыр тіліңізді сұғындыра түсесіз. Мені көрдің бе, мен осындаймын дегеннен гөрі бір нәрсенің ұштығын шығарып, елемегенсіп ит әуреге түсірген әлдеқайда маңыздырақ. Қалғанын өзің толтырасың. Нені меңзегені, не айтпақ болғаны деп түн ұйқың төртке бөлінеді. Сол немкетті көзқарас сені тірілей азаптап тұрғандай әсер етеді. Әбдімәлікті де сөйтіп бір батпаққа батырайын дегенсіз. Бірақ мен де өлетін жерімді білетін қумын ғой, анаумынауға жүйке жұқартып қайтемін. Оның үстіне менің алға қойған мақсатым, сіздің кәкіршүкір тіршілігіңізді он орайды. Әрине, сізбен бәсекеге түсейін деген ойым жоқ. Бірақ сіз сыртымнан сөз жүгіртетін көрінесіз. Тіпті қыздықыздымен «Төретамның жансызы», «Сұлутамның сатқыны» дегенді де көңілге қарамай айтып салыпсыз бір көңілді отырыстың үстінде. Сатқын болып не істеппін? Ғарыш айлағындағы құрылысқа жергілікті жігіттерді көбірек тартқаным ғой жазығым. Он жетінші алаңдағы апатты жағдайдың түбі бір болмай қоймайтындығын білсем, ол пақырларды өлсем апарармын ба?! Сол ғой менің көзімді шұқитын дәлеліңіз. Оның да сыбағасын алғам...

	Қамбаш көліне сіздің үш қайнаса сорпаңыз қосылмайды. Ол – менің атажұртым. Өзіңіз білетіндей әкешешемнің, әйелім Қалампырдың зираттары да көл ортасындағы аралда жатыр. Ғарыштық зерттеу көл суындағы йодтың мөлшерін қолмен қойғандай анықтап берді. Келер көктемнен көл жағасынан санаторий тұрғызамын. Құрылыстың сметалық жоспары алдын ала есептелген. Барлық шығыннан екі жылдан соң толықтай құтыламын. Ар жағынан пайданың төбесі көрінеді. Ол сіздікі секілді Байқоңырдан қашан зымыран ұшады екен деп аңтарылып, телміріп айлаққа қарап отыратын вахталық әдіс емес. Біздікі қолмақол. Йод жетіспеушілігінен жер бетінде қанша адамның зардап шегіп жүргендігін сіз де жақсы білесіз. Табыс құйылады да тұрады өздіөзінен. Сіз Фостерді танушы ма едіңіз? Ай, сізге Патшагүлдікіндей білім қайдан жұқсын. Май сіңді шпалдардың есебінен жаңылмай жанбағыс жасап тыныш жүргендігіңіз жақсы еді. Тыныш жатқан жыланның құйрығын өзіңіз бастыңыз. Сенесіз бе, сенбейсіз бе, сол Фостермен ғарыш арқылы байланысқа шықтым. Дұрысында, мені іздеп тапқан атақты сәулетшінің өзі еді. Көл жағалауынан пайда болатын ақшаңқан санаторийдың бас корпусын өзім жобалаймын дейді. Және бір тиын алмастан...»

	Кеш батқан. Сұлутам жақтан маневр жасаған ауыр тепловоздардың айқайы естіледі. Ит үреді. Қызы бар үйдің терезесін торуылдаған екіүш жүгірмек сірә, Әбдімәлікті қыз әкесі келіп қалдыау деп ойласа керек, мұның қараңдаған бейнесін көрісімен тұстұсқа бытырай қашты. Жұлдызды аспан жапжарық. Бір жағынан мына тұрған жерге мәшине мінбегені де оңды болды. Қан тарасын кішкене. Ауада боларболмас сыз бар. Жаудай қаптайтын қара маса сирексіген. Жейдесінің өңірін ағытты. Жолдан қашықтау қоныстанған жалғыз дүңгіршектің маңайы ызышу, қымқуыт. Теміржолшылар жалақы алған секілді ме, қалай.

	Адымын жылдамырақ басты. Әлдебір ағаш түбіртегіне сүрініп, шалынысып құлай жаздады. Маңайын бажайлап танып келе жатыр. Мынау өткендегі теміржолшылар қоймасы түбіндегі жалғыз қара ағаш. Перрон қол созым жерде. Түркістаннан келетін шолақ поезды осы арадан күтіп алған. Сондағы қан сорпасының шыққандығын айтсаңшы! Мына тұрған фонтанға да жете алмады ғой. Есіктерезесі қымталған жайдақ мәшиненің кабинасына тығылып, жүрегі қысылып, боршаборша терлегендігін өлсе ұмытар.

	Сәл кідірді. «Сүйінші сұрағандай Қаражанға несіне барамын» деді бір ойы. Құр даңғаза, мақтаншақтықтан бір нәрсе өне ме?! Азамат емеспіз бе, бірбірімізді іштей қажағаннан қандай мұратқа жетеміз? Қой, кері қайтайын. Жол жиегіндегі қой тасқа құйрығын қойды. Қамбаш көлінен сауықтыру кешенін ашатындығын айтып барғысы келмеді. Реті келер, реті келер деді тағы бірде...





15




	...Жолы болғырау, соған бола өзөзін несіне кінәлайды. Найқалып жүруіне мүмкіндігі болды ма. Оның үстіне қылыштай қатқан қара кемпір де Мейрамкүлді Барсакелмеске жөнелткелі жатқандай «Қашан ораласың, қандай шаруамен барасың, сәл кешеуілдетуге болмай ма?» деп құдайдың зарын қылып, ыңыранып жүріп алды емес пе. Алпысқа жетіп, өлдімталдым дегенде лаборатория меңгерушілігіне әзер қолы ілігіп еді. Ойпырмай, адам қалай өзгереді, ә?! Басқасы басқа Мейрамкүл дәл осы кісіден ондай пенделікті күтпегенді. Тұптура жүз сексен градусқа бұрылды да шықты. Дауысы да жуандады, үстібасын да ретке келтірді. Суалған жағына, қыртысқыртыс мойнына жұқалап опадалап жағатын да әдет тауып алды. Өткен қыста бір кісі о дүниелік болып, соның орнына меңгерушілікке тағайындалған. Обалы нешік, анаумынауға араласпай саяқ жүретін сыпайы кісі боп көрінгенімен директорыңыз да адам екен: «Айналайын, меңгерушілік орын сіздікі, – деді салғаннан,– өз қолтаңбасы айқындалған, тақырыбы бекіген биология саласындағы белгілі ғалымсыз. Келесі жиналыста ұжым келісімімен жаңа қызметіңізге кірісесіз».– Мейрамкүл директор күткендей бұл ұсынысқа аса бір қуана қойған жоқ, ренішін де байқатпады. Сабырлы қалпын жоғалтпай: «Кезек апайдікі ғой, алдымен ғылыми жұмысымды бір ыңғайлап алайын. Меңгерушілік қайда қашар дейсің!» – деді бар болғаны.

	Міне, сол апайыңыз қазір Мейрамкүлдің басына әңгіртаяқ ойнатуға шебер. Осы жолы да шалқасынан түсті. Қолдары дірілдеп орнынан ұшып түрегелді. Ауылда не бар деп, үстіүстіне нығарлады. Тар кабинетті талтаңдап олай кезгіледі, былай кезгіледі. Аратұра Мейрамкүлдің түртұлғасына үңіледі. Жақыннан бір қарайды, алыстан екі қарайды. Бір бет қағазға айбақсайбақ сүйкей салған арызының шекесіне «қарсы емеспінді» жазайын деп оқталады да, ойына әлдене түскендей қаламсабын үстел үстіне тастай салады. Содан зілбатпан көзәйнегін сүрткілейді, «Тәмпіш мұрынға мүлдем жараспайтын әдірежегірді жаңасымен ауыстыруға болмай ма?» – деп, Мейрамкүл де ішінен ширығы күбірлейді. Қатқан қараға қарап қалған күні жоқты. Бұлталаққа салып міңгірлей бастаса, Мейрамкүлдің тоқетер жауабы да дапдайын. Арызын қақ бөліп, ортасынан бір айырады да сықырлауық есікті солқ еткізіп, тайып тұрады. Кісімсігендігін қыстырғаны! Үндемей жүргенімен бұлтсыз күнгі найзағайдай шарт ете қалатын Мейрамкүлде де бір адамға жетерлік мінез бар. Бірақ онысын кез келген жерге тықпаламайды. Сол тұрғанда да бір тылсым күштің құдіретімен анасының дауысы тура құлақ шекесінің түбінен күмбірлеп естілгенгендейді: «Мейрамкүл, сабыр... сабыр, жасы үлкен кісі ғой, кешіре сал бір жолға. Одан кем болмайсың. Ұзақ жолға шығып бара жатып, ешкіммен ұрыспа». Ұрысайын деген кім бар. «Апай, өтінемін, жіберіңізші бір жолға!..» –деп Мейрамкүл бергі жағымен жорта мүләйімсиді. Соның арасынша «Бармауға болмайды, түсінесіз бе?» дегенді де күлкі араластыра үстемелейді. «Неге болмайтындығын түсіндірсеңші» деп анау аш кенеше қадалса не айтатындығын да алдын ала дайындап қойған. Мейрамкүлдің ар жағында не жатқандығын қайдан білсін, жұрттың дені осы бір тумысынан жұмбақтау жаратылған қызды «бір шәригі» жетіспейді деп ойлайды. Және оған ешкім де бас ауыртып жатпайды. «Жастайынан оқу көтеріп кеткен ғой» деп қоя салады. Өзгелер не десе о десін, осы теңеу өзіне керемет ұнайды. Біреудібіреу іштей арбап, реті келсе бірінбірі түтіп жеуге дайын тұратын мына заманда соның өзі кәдімгідей демеу. Біраз былықтан сол «теңеу» арашалап қалып жүр. Мейрамкүл оған пәлендей мән бермейді, онда тұрған не бар дейді де өз соқпағымен туралап тарта береді. «Есі ауысқан дегеннен тәуір ғой, әйтеуір!» Күнде көріп, өзі соның ішінде мидай араласып жүрген соң несіне жасырады, бұл қоғамның міні Мейрамкүл айтты екен деп одан жазылып кете ме. Ғылым академиясының шағын ғана биология институтындағы жағдайдың түрі мынау, ойпырай, өмір дегеніңіз неге соншалық құнсызданып кеткен, ә?! Былайша қарасаңыз, байбалам салатындай көзге көрініп тұрған да оғаш қылық жоқтың қасы. Қырық жылғы топсасын тот басқан байырғы ғылымизерттеу институтының есігінен ертеңгілік асығыс аттайтындар арасынан дәл осы Мейрамкүл секілді «оқу көтерген» бір пендені кезіктірсеңіз екенау! Бәрі әпәдемі, сызылып тұрған өңшең бір періштелер. Ұзын дәліз бойымен кетіп бара жатқан тұста бірбірімен бас изесіп, бірбірімен иіліпбүгіліп амандасады. Ол аз десеңіз, біреулер біреулерді тұрғызып қойып, балашағасының есенсаулығын да тәптіштеп сұрап жатқаны. Ойхой, бесалты бөлмеден тұратын институттың көше жақ бетіне қараған үлкен терезелерінен ізгілік нұры ішке қарай науалап құйылып жатқандай. Сұмдық сүйсінесің. Ал түстіктің алдында не жұмыстан қайтар тұста әлгі ізгілік нұры ұялаған бесалты бөлмені жынперілер иектей бастайды. Олардың қай тұстан сап ете қалатындығын және аңғармайсың. Қабырғаны тесіп өте ме, әлде тас еденнен өніп шыға ма, қайран қаласың. Қыпқызыл «спектакль». Ондайда кабинеттегілер орындарынан тапжылмайды, біреуміреудің көздеріне түсіп қалудан жасқанады. Тек бөлмеаралық телефондар ғана үздіксіз безілдейді. Үзікүзік, қысқа қайырымды шолақ сөйлемдер сым бойымен ерсіліқарсылы жүгіреді, сеңдей соғылысады: «Алло, сенбісің, не ғып даусың өзгеріп кеткен?..» «Ой, сорлыау, менің дауысымда нең бар?!.. «Бір нәрсе естідің бе?.» «Нені естуші едік омалып отырған біз байғұс..»

	«Саңырау бол ендеше! Ананы білесің ғой, сол... ертең замдиректор болып қонжияды да алдымен сенің көзіңді құртады. Сені баяғыдан қырына алып жүрген...» «Ақыл берсеңші!..» «Тегін айтылатын ақыл болса өзіңақ көшеден теріп алмаймысың...» «Енді не істе дейсің? Төлейін, ер мойнындағы қыл арқан шірімес...» «Шіритіні де кездеседі...» «Турасы?!..» «Турасы дейсің, ә? Екіүш адамның қолын жина. Бірақ олар сенімді өз адамдарың болсын. Академияның президиумына арыз жөнелтеміз. Ескертемін, қамдан». «Біздің сөзімізді сөйлейтін кімдер бар?..» «Бар ғой, көзіңді ашып қарасайшы жанжағыңа. Он бесінші бөлмеден біреу, жиырма алтыдағы ана кісі, елу төрттегі ше?..» «Кейіннен тайқып кетпей ме?..» «Қайдам?» «...Не отырыс?..» «Қайда барамын және бізді кім шақыра қойсын...» «Отыр, отыра бер ендеше. Он төртіншідегі жылтыр қара шет елге іссапарға жүргелі жатыр...» «Астапыралла, не дейді?..» «Солай?..» «Оу, оның қай еңбегі сіңіпті соншалық?..» «Оны мен қайдан білемін, білсем айтпаймын ба». «Тоқта, тоқтаңыз, бізге қосылатындарды, ертең берген уәдесінен тайқып кетпейтіндерді бір пысықтап алайықшы алдымен»... Бұның аяғы жуық маңда саябырсымайды. Сүйретіліп институттың қала сыртындағы ескі жатақханасына жетеді, балашағалылардың да мазасын кетіреді. Бір жақсысы, Мейрамкүл ана топқа да, мына топқа да қосылмайды. Дұрысы, әлгілер Мейрамкүлді қосып алғылары келмейді. «Миы шайқалған неме кімнің сөзін қорғап оңдырсын!». Бұл аспаннан түсе қалған сирек «олжа» еді. Ұйқысы тыныш. Қыбыржыбырдан бойын аулақ ұстайды. Ертеңдікеш ұлттық кітапхананың ғылыми оқулықтар бөлімінен табылады. Жазып, сызуына да уақыты жетеді. Қалғанын кинотеатрларға шығындайды. Біреуден қуыстанып, біреуден именшектемейді. Институтқа еркін кіреді, еркін шығады. Директормен де тең дәрежеде пікірлеседі. Әлгіндей «микробтардан» бойы таза. Топқа қосылғандардың тіршіліктеріне сырттай мысқылдап күледі. Үндемей, тыптыныш жүріпақ оларды бұрышбұрышқа тықсыра қуалайды.

	Сосын Мейрамкүл неден аянады. Сыпсың өсекті онсыз да жаны сүймейді. Заман осылай екен деп, қоғам осылай екен деп, ас ішіп аяқ босатқандығына мәз болып, өзі де сол шіріндінің ішінде бықсып жүре берсе көп оқыған білімдарлығы қайсы?! Өзгелерден оқ бойы озық туғандығы қайсы?! Сөз қуалағандар тағы бір «жаңалықтың» құлағын қылтитады: «Оу, ағайындарау, жанжағымызға дұрыстап қарайық. Олай дейміз, былай дейміз, осы Мейрамкүл өтірік әпенді боп, өтірік «оқу көтерген» боп, біздің арамызда жүрген жоғарғы жақтың жансызы болмағай!» Бірақ бұл «факт» анықталмайды, олар ойлағандай нәтижеге қол жеткізе алмайды. «Оқу көтерген» дейтін «диагноз» өзгеріссіз қалады. Оған себеп те жоқ еместі, дәлел де жетерлік. Әріптестерінің пайымдауынша, Мейрамкүл уақытынан әлдеқашан ерте, не әлдеқашан кеш туған адам. Институттағылар жалақыларының тиынына дейін есептейді. Өмір ғой, сол өмір болған жерде өлімжітім де, тойтомалақ та мидай араласып жатады. Шақырыспаға құр қол бару – өлім. Бір белсенді жұлқынып шығып, жылу жинауға көшеді. Көпшілігінің қабағына кірбің ұялайды. Міне, сондайда үнсіз жүрген Мейрамкүл жұртты қайран қалдырып, жалақысының тең жарымын ортақ қазанға қоса салады. Әріптестері ұрланыпжырланып Мейрамкүлдің бетжүзіне назар аударады. Оу, бұл неткен адам! Сол күлкісі, сол жүрістұрысы. Ол аз десеңіз, сұрағандарға қарыз үлестіреді, соңғы теңгесіне дейін бөліп береді. Қарыздың қайтарымын тықпалап сұрап жатқан және Мейрамкүл жоқ. Біреулер береді, біреулер ұмыттырып жібереді. Бірақ Мейрамкүлдің баяғы жүрістұрысы, баяғы күлкісі. Өмір ғой, баласына қапыда суық тигізіп алғандар: «Мейрамкүл Әбдімәліковна, бір жолғы кезекшілікті менің орныма атқара салыңызшы!» Сөз болғаныңа! «Мақұл, асықпа, күйіп бара жатқан не бар, кішкентайың әбден жазылсын». Содан Мейрамкүлдің институттағы кезекшілікті бір ай бойы сүйретіліп жалғыз атқарып жүргені. Сол күлкісі, сол жүрістұрысы.

	Қатпа қараның да нәті әйел ғой, ақыры аздап жібіген. Әй, бүйтіп жібігені бар болсын! Зілдей көзәйнегін тәмпіш мұрын үстінен жұлып алып, дәп бір қарсы алдында Мейрамкүл емес, албасты тұрғандай сонша тесірейіп үңілгені. Мейрамкүлдің бойынан әлдебір өзгеріс барын сезе ме? Жайдақ үстелден бір нәрсе алатындай ілгері озып бара жатып та, Мейрамкүлдің бөксе тұсына сұқ көзін қадам өтеді. А...а, Мейрамкүлдің шектен тыс толысуын ешбір қисынға жатқыза алмады. «Біреуден бала көтеріп қойған». Әрине, Мейрамкүл қаймана қазақтың бірі болса қолды бір сілтеп қоя салуға болар еді. Бірақ ол осы ұжымның белді бір мүшесі ғой, ғылыми атағы және бар. Осындағы басы бос «кәрі қыз» атанған ғылым кандидаттарының бәрі жолдан бала тауып ала берсе, ұжымның ғылыми кеңес алдындағы беделі бірақ күнде жерменжексен болмай ма.

	– Барыңыз, бірақ байқаңыз... Сіздің бір жеріңіз ауырып тұрғаннан сау ма осы? – деді артынша жанашырлық танытқандай суық күліп.

	Сол бойда вокзалға жүгірді. Жайдақ вагонға билет тапқандығына да қуанышты еді.





16




	Бір тәулік бойы нәр сызбады. Ішкісіақ келеді. Поез әр стансаға аялдаған сайын тұра жүгіріп, онымұны сатып алатындарға қызыға қарайды. Аратұра өзінөзі қинап соларға еліктеп, ең болмаса жүрек жалғауым керек шығар деп те оқталады. Екіүш кесе шай ішсе де жаман болмас еді, газданған қара сумен жан сақтағанды қайдан көрдіңіз. Бір жерде қисайып қалса, басын сүйейтін пенде табылса жақсы. Әй, қайдам?!..Тіпті оңтүстік өңірге табан тірегелі бері вагон ішінің ауасы да тарыла түсті, қолаңса иіс қолқаны қабады. Кіршеңдеу терезеге де дамыл жоқ, біреулер жейдесінің өңірін ағытып, сырттан соғатын аңызақ желге кеуделерін тосады, біреулер аяқ астынан сырқаттанып қалатындай жолсерік әйелді айқайлап шақыртып, әлгі терезені қайтадан бекіттіріп тастайды.

	Поез тағы бір стансаны артқа тастады. Мейрамкүл екі қолын алдына сыйғыза алмай дағдарды. Сұрқай далаға қарау да жалықтырды. Көзіне ұйқы тығылды ма, әлде әлсіздік биледі ме, көздері бұлдырап, шынтағы тайып кетіп темір үстелдің бетіне тұмсығын соғып ала жаздады. Онсыз да ілгері қарай шабандау қимылдайтын жайдақ поез бір тұстан тормоз беріп жолаушыларды әбігерге түсірді ме, ол жағын да анық аңғара алмады. Аяғын еркін созып, оң жағына қарай сәл қисайды. Сеспей ұйықтап кетсе, Төретамға жақындағанда жолсерік әйел жұлқылап оятып алса қандай керемет! Құдай оңдап төменгі орынның біріне шөбі түскенді. Көзін жұмды. Бойын босатып еш нәрсені ойға алмайыншы деп ұйықтап кетуге қам жасады. Не деген кереғар тіршілік?! Қалада ана шаруаның тігісін жатқызайын, ана жұмысты бір ыңғайлап тастайын деп сүрнігіп жүргенде ғой, уақыты құрғырды бәрібір жеткізе алмайсың. Көзді ашыпжұмғанша шолтаң ете қалады. Будильниктің шырылдаған дауысын естігенде тұла бойың ток соққандай дір ете түседі. Содан сүйретіліп орныңнан әрең көтерілесің. Іш пыстыратын, бітпейтін де қоймайтын сылпыл жүрістің тығыны ағытылады да кетеді. Дүрмекке қосыла шабасың. Көзге көрінген нәтижесіне де көңіл толмайды, бір жыртықтың орнын түгелдеймін деп алаөкпеленіп тағы жүгіресің. Бұл сылпыл жүрістен өлмей құтылмайтындығың және ақиқат. Кәдімгі «Бірді бірге қосқанда екі болады» дейтін қарапайым арифметика. Иә, дұрыс, дұрыс айтасыз, адамның басы – алланың домаланған добы. Домалайсың, домалатыпдомалатып кезі келгенде қылша мойыннан қияды да жібереді. Арғы жағы түсініксіз тұңғиық. Адам өледі, өлгеннен соң не болады? Мұның аныққанығына әлі бір пенде көз жеткізе алмайақ келеді, жеткізе де алмас, асылы! Осындай сылпыл жүгірістің ақыры туған жердің бір шымшым топырағымен тұйықталады. Егер туған жердің топырағы бұйырса...

	Таптар төсекте олай аунақшыды, былай аунақшыды. Вагонның аяқ жағынан біреулер гитараға қосылып, түсініксіздеу әуеннің қайырмасын қайталады. Оған сызылған қыздардың дауыстары қосылды. Көңілді топ әзірге ешкімнен ескерту естімегенді. Ұйқының кестесі келіспеді. Қай тұсқа келдік деп терезеге үңілді. Сұрқай даланың реңі одан әрі сұйыла түскен. Ала жаздайғы аптап дала төсіндегі тіршілік атаулының бәрін отты тілімен жалап тынғандай. Жыңғылдың әр тұстан түбіртігі қарауытады. Сексеуілдің қолдан отырғызылған көшеттері әлі жетіліп үлгермеген, иттің тісіндей сирек бұтақшалары әр жерден әрең ұшырасады. Поезбен жарысып сағым ойнайды. Кенет поез доңғалақтары салдыргүлдір етіп, дария бойына салынған үлкен көпірден тоқтаусыз өтіп кетті. Көпір аузындағы темір жол формасымен киінген күзетші «Бәрі дұрыс, қорқынышсыз тарта беріңдер» дегендей қызыл жалаушаны еріншектене көтерді.

	Енді Төретамға да көп қалған жоқты. Анаумынауын жинастырамын дегеншеақ жетіп барады. Ақжайманы кері ысырып, аяғын салбыратып тіктеліп отырды. Жоқ, бүгін аштан өлуге болмайды деп тістене сөйледі. Астанадан ала шыққан жылтырақ қалтаның түйіншегі шешілмеген. Бір шыны ыстық шай әкеп беріңізші деп кімге жалынады. Былайғы жұрт үшін Мейрамкүл де қолаяғы балғадай осындағы қаптаған жолаушының бірі. Жүрек талмасы ұстаған адамға ұқсамайды. Жібек халатының өңірін қаусырмалап, әрең дегенде орнынан тұрды. Басы айнала ма, ит жегір! Азкем көзінің қарауытқаны әлсіздігінен болар. Фарфор күрешкесін саусағына ілді де шайқалақтаған жүрістен құлап қалмайыншы дегендей, жолдағы әр тетіктен бір ұстап, есік аузындағы титанға жақындады. Қобыраған шашын ретке келтіру керектігі де сонда барып есіне түсті. Су суып қалыпты. Сонда да ыдысын толтырып алды. Жолсерік купесі жанындағы айнаға көзі түскенде, одан бетер қысылды. Бетаузы домбығып ісініп кеткендей көрінді. Түні бойы кірпік ілмегендіктің әсері шығар деді зәудесін. Айтқандай кімнен қысылады. Ғылыми институттың қуықтай дәлізінде жүрсе бір жөн. Мына жолаушылардың бірін де танымайды ғой, қазір Төретамға жеткен жерде түсіп қалады. Сұлутамға жеткенше Мейрамкүлдің бұл поезда болғанболмағаны мүлдем ұмытылады. Бос орынға тағы біреу жайғасады.

	Тоқта, тоқтаңызшы, апырау, жолаушы дегеніңіздің болмысбітімі әу бастан осындай ма?! Әлде қол бостықтың әсері ме, адам көрмегендей бірі қалмастан Мейрамкүлге тесіле қарағаны несі?! Мейрамкүлдің тұла бойында бірден көз арбайтындай сиқыр бар ма, жауырын тұсынан бір нәрсе жылтырай ма? Орнына әзер жетті. Айтамау, өзі кінәлі екен ғой бәріне. Кешелібері мешел кісіше төсегінен бас көтермеген соң, әрине жұрт қызықтайды. Оу, Мейрамкүлдің жасындағы дені сау кісі бүйтіп тар төсекке таңылып жата ма. Анау гитара сазына қосылған жастардың тобына сүңгіп кетіп, ән салып армансыз шалықтамас па?! Өзі кінәлі екен ғой бәріне!.. Талқы шайдан бір жұтты, өзін қинап екі жұтты. Сылдыр су өңешті қуалай отырып, баратын жеріне қиналыссыз жетті... Осыақ па, ішекке жұғатындай бір нәрсені ауызға салсаңшы дегендей қарны шұрқырады. Тәңір алғырау, жұтпайын деп жатқан кім бар, еш нәрсеге тәбеті шаппаса қайтеді?! Аузына апара берген бір тілік нанды да батырмады, кілкілдеген ащы запыран жанын қоярға жер таптырмайды. Бұл жайсыздықтың неден пайда болғандығын да ұғына алмады. Ақылдасатындай кімі бар?

	Қарсыдағы жуан орыс кемпірінің есебі түгел. Аузы құрғамайды жарықтықтың. Жауға шабатындай азықты да мықтап қамтыған екен. Бір жақсысы, қоңыр сөмкіден шығарғанын қайта салмайды. Тамақты ұзақ шайнап, асықпай сіңіреді. Екі ұрты толған сәтте құлағы да қатар қимылдайды. Аса көп өзін де әуреге салмайды, аяғын сәл көтереді де биіктетілген жастыққа жантая кетеді. Біраз дүниесін домбаздап басына жастаған. Жайлы, рақат. Араға екіүш минут салмастан, қаймыжық еріндері жыбырлап, бірден ұйқыға кетеді. Құлақ шекесінің түбінен зеңбірек атсаң да қимылдамайды. Аратұра май басқан қолдары ғана дәу қарын үстінен байқаусызда тайғанақтап түсіп кетеді. Сол сәтте ғана тіршілік нышаны сезіледі, бірер мәрте Мейрамкүл де қолын кеудесіне қайта апарып қойғанды. Бірақ қысық көзінің ашық, не жұмулы жатқандығын аңғара алмады.

	– Жөнжөн, баяғыдан өстуің керек еді, – деді Мейрамкүлдің шай ұрттағандығына риза болып. Қазақшаңызға мүдірмейді. – Ас ішпесеңіз қайтіп адам боласың. Бұл бәріміздің басымыздан өткен жағдай. – Әзер көтеріліп арқасын қабырғаға тіреді. – Бүгінгі жастарға түсінбейсің, бар тағдырын дәрігерлерге тапсырып қояды да өзгесіне бас ауыртпайды. Одан қалды босану үшін шет ел асып кетеді... Оу, бесалты баланы перзентханаға бармайақ үйде босанғанбыз. Арқанға керіліп... Өзім орыс болсам да, тұздәм бұйырып қазақ жігітіне тұрмысқа шыққам. Атырауда тұратын қызымдікіне қыдырып барамын. Менің де ішім пысты. Жаныңда әңгімелесетін жөні түзу адам жоқ. Сені оятуға батпадым. Шаршап жүргенге ұқсайсың. Демалсын дедім азырақ. Бірақ қанша шаршасаң да қарынды бос сақтауға болмайды. Өзіңді емес, ендігі жерде ішіңдегі сәбиіңді ойла... Қанша ай болып еді?

	Мейрамкүлдің тамағынан қара судың өзі ары өтпеді.





17




	Мейрамкүлді екі көзі төрт болып, кім зарыға күтіп отыр дейсің. Әй, өзіне де сол керек! Ана жолғы асығыстығын енді өкінішпен еске алады. Жоқ жерден шошаңдап, «Бір аптаның о жақ, бұ жағында барып қалармын» деп Патшагүлге телефон шалғандығын айтсаңызшы. Әйтеуір, «күтіп алыңдар» демегеніне шүкір. Неге сөйтті, ішін жарып бара жатқаны атамекенге деген сағыныштың әсері ме, әлде бірде болмаса бірде біреуден естиді ғой, одан өзім айтып құтылайын дейтін көңіл жықпастықтың салдары ма?! Бекер. Төретам стансасын басына көтерген мына жұрттың Мейрамкүлмен титімдей ісі болса, кәнеау?! Келдің бе, кеттің бе дейтін бірі жоқ. Әркім өз алданышымен әуре. Әлденелер салынған сөмкесін иығына асып, перронның оң жағына қарай ойысты. Жолаушылар поезы орнынан әрең қозғалып, вагон есіктері бірбірлеп жабылып жатты. Расау, Мейрамкүлді күткен тірі пенде болсайшы. Кәдімгідей жалғызсырады. Әскери қалашыққа баратындар арнаулы автобусқа отырып үлгеріпті. Ежелден қалыптасқан дәстүр солай, космодромға арнаулы тапсырмамен келетіндерді жергілікті таксистерге телміртіп қоймайды. Қазақ ауылын бетке алғандардың да қаралары сирексіген. Ары өткен мен бері өткенді іле кетіп, бесон тиынды да әжептәуір пайдаға санайтын екіүш таксист перронның ана басы мен мына басын тездетіп бір аралап шықты да, ыңғайлы «клиент» кезіктіре алмаған соң ескі «Москвичтерінің» жанына келіп, қауқылдасып шылым шекті. Қайда асығады. Жарты сағаттан соң оңтүстікті бетке алған тағы бір поез жүйткіп өтеді. Бұлардың несібесі темір жолдан бұйырған. Мейрамкүлдің де тамағы кебірсіді. Екіүш мәрте ауыр жұтынды. Қол созым жердегі кішкене фонтанның жылымшы суына жақындауға да көңілі соқпады. Жақындар еді, осы тұрғанда оның жолы осы бекетпен тұйықталған. Асыққанда қайда барады? Қап, адамның алжасуы аяқ астынанау, іздегенге – сұраған. Мына жалаңдаған таксистердің бірімен келіскенде қазірақ мұның алдына түсіп құрдай жорғалар еді, Мейрамкүлдің қолындағысын жалмажан көтере қойып, артқы есікті өзі барып ашып, әбігерге түскендей қалып танытар еді. Адамау, Қамбаш көлі дегеніңіз мына тұрған жер ғой. Мейрамкүлдің де ойға алған шаруасы ыңғайланар еді. Қазір бәрінің беті ашылады. Патшагүл Мейрамкүлді көргенде есінен танар. Басынан сырылып түскен орамалын түзеп, құшағын ашып қайта жүгірер. Мәселе осыған тірелгенде Мейрамкүлдің де оқтау жұтқандай безірейіп тұрғысы келмейді. Бір құдірет мұның да иінін жібітеді, бүкіл тұла бойы босаңсиды. Алғашында көзі қарауытып, Патшагүл дегені Қалампыр анасына айналып кеткендей әсерге бөленуі де ғажап еместі. Баяғыдай өзінөзі ұстауға да мұршасын келтірмейді, мейлі кім болса о болсын, әйтеуір бір мейірімді құшақты өлердей сағынып жүргені қашшан бұл сормаңдайдың. Бұл да есік ашыларашылмастан екі қолын құс қанатындай керіп тұра ұмтылар. Құдай салды, бұл көнді... Қамбаш көлінің қақ ортасындағы алақандай аралға жерленген анасын қайта тірілтіп алатындай құдірет Мейрамкүлдің қолынан енді қайдан келсін. Тірілтіп алар болса баяғыдан бері қайда қалды. Қалай ма, қаламай ма – ендігісінің бәрі құр әуей. Жұтқыншағын жыбырлатқан ащы өксікті жаны көзіне көрінсе де ары қарай амалсыздан жұтып жіберді. Бері шығара алмады. Бүкіл тұла бойы қорғасындай зіл тартты. «Серпіл, өзөзіңді ұста, сен үшін мұнан басқа жол тұйықталған» дейтіндей бір ойдың қапелімде санасына сап ете қалғаны. Анасының орнына ана болып, қара шаңырақтың отын тұтатып отырған адамның қалайша кеудесінен кері итереді? Қайта Мейрамкүлдің де бағы бар екен, өгейлігін аңғартып, Патшагүл Әбдімәліктің бір баласын табалдырығынан аттатпай қойса қайтер еді. Аз ба ондай «әртістер»?! Әбдімәліктің көзінше әдейі жайраңдап, жайылып төсек болғанымен былай шыға оқ жыландай ысылдап, заһар шашып шыға келсе қайтерсің.

	Таныс дарбазаның жанына келіп, терең күрсінді. Әртіс дейді, әртіс болғандықтың көкесін қазір Мейрамкүлдің өзі көрсетсін. Көр де тұрыңдар, бастанаяқ шылғи өтірік сөйлейді. Қиыннан қиыстырып, Патшагүлдің қармағына ілікпеудің қамқарекетін қарастырды.. Тек іштей жалбарынып әкесінің үйде болмағандығын тілеп тұр. Ауыр есіктің сықырлай ашылғаны сол еді, Патшагүл алғашында секем алғандай оқыс бұрылды. Танымайтын адам бүйтіп бейсеубет жүрмесе керекті. Оу, бұл кім, алдымен маңдайдағы қоңырау тетігін көрмейтіндей суқараңғы соқыр ма? Қолындағы дәу табақты жайлап жерге қойды. Ақ жібек халатының өңірін қаусырмалады. Қой, қой деймін... Түсі ме, өңі ме... мынау, мынау шынымен Мейрамкүл ме?! Әлде көз арбаған сиқыр ма? Ал Мейрамгүл болса бұл келіс, қай келіс?.. Атаанасының дуылдатып күтіп алатындай жағдайы келмесе бір жөн. Оу, әріберідесін Мейрамкүлдің сонау стансадан салпақтап жаяу келуінің өзі ұят емес пе?! Танитындар не дейді. Олар бір жолға Мейрамкүлдің бүйткен шалалығын түсінсе мақұл ғой. Қайдағы, бірден төске шабады... Не Патшагүлді, не Әбдімәлікті жазғырады. Сонау жер түбінен келе жатқан қызын адам құсап күтіп ала алмаған соң бұлардан не үміт, не қайыр. Мейрамкүл қанша бір оқу өтіп кеткен оқымысты болса да үлкен шаңырақтың киесінен қорыққандықтан, ішібауыры үгітіліп сағынғандықтан, анасының ізін жоқтағандықтан маңдай тіреп тұрған жоқ па бұл үйге?! Әйтпесе, кіретін тесік құрып қалыпты ма? Оу, көкірегімен көк тіреген әлгі бар болғыр Әбдімәлік қайда жүр? Әлі күнге дейін Байқоңырдың қызықшыжығына тойып бола алмай, өзіне тиесілі үлесті алып бола алмай жүр ме? Бұл неткен тойымсыздық?! Тұңғыш рет айлақтағылардың тілін тапқан қазақ сол еді, мол ақшаны көргенде есі шығып кеткен ғой пәтшағардың! Ертеңдікеш космодром басшылары бір нәрсе айтып қоймас па екен деп, бүкеңбүкең желе жортып сол маңды армансыз шиырлап жүргені. Оу, жалған дүниенің ұштығына шыққан кім бар, кімдерден қалмаған мұндай боқ?! Түк білмегендей мүләйімсіп, әу баста космодромның темір есігінен ары қарай жасқаншақтап аттап еді... Бүгінде күжірейіп жал біткен. Анаумынауыңды пысқырмайды. Жер бетіндегі қызыққа кеңірдектен тойған, оның ендігі мақсаты – ғарыштағы белгісіз кодтардың құпиясын ашу. Солардан бір нәрсе түсе ме деп үміттенеді. Төретам төңірегінің ғарыштан сызылып, дайындалған құпия картасын қолына түсіргісі келеді. Сығарға биті жоқ қу кедей болса бір жөн. Гаражында екі бірдей мәшине. Бетін ары қылсын, ырымға жаман ғой Әбдімәліктің мына тірлігі. Оқымысты қызын күтіп алуға уақытын жырымшылағысы келмеді ме... Жә, еркек адамның түздегі шаруасы түгесілмейақ қойсын, оу, әлгі гүл көшеттерін өсіргіш сұлу бикеші қайда жүр? Мейрамкүл күнде келіп мазаларын алып жатса сөз бар ма?! Айындажылында бір төбе көрсеткенде... көзін жәудіретіп, жетімсіретіп, жаяу салпақтатқандары адамшылыққа жатпас?!

	Қапелімде Патшагүл қалбалақтады да қалды... А...а, кімді көріп тұр, бәтірау?! Оған таңғалатын түгі жоқ, мынау Мейрамкүлдің нақ өзі ғой. Әкесінің аузынан түсіп қалып, ғылым жолын шиырлап, әкесінің атын шығарып жүрген Мейрамкүл!.. Тұра жүгірді. Келе құшағына қысты, маңдайынан сүйді. Бір жағынан сәл жасандылау шықса да, туған шешесінің рөлін ынташынтасымен ойнап шығуға тырысып бақты. Кірпігіне кілегейленіп жас іркілді. Ал шынтуайтына көшкенде, осы жолғысының инедей жалғандығы жоқты. Оны бәлкім өзі де аңғармаған болар. Ойпырай, айтса да... Патшагүлдің бойынан бір тосындау құбылыстың қылаң бергені: аналық сезім бе әлде бауырмалдық ишара ма. Мейрамкүлді өстіп құшағына қысып тұра бергісі бар еді, екеуі де үнсіз түсінісіп, бірінің мұңын біріне айтып, ахааау армансыз бір сырласқысы бар еді. Иә, Патшагүлдің көзінен ытқып шыққан бір тамшы ыстық жастың астарында айнақатесіз мың жылдық арман бұғып жатқанды. Кімге барып, кімнен жәрдем сұрарын да білмейді: «Шақшадай басым шарадай болды, Мейрамкүл, құлдығымау, менің жағдайымды сен де түсінуге тиістісің. Затымыз әйел. Ал ақжаулықтының бала сүюден артық бақыты бар ма?! Әкең Әбдімәлік екеуміздің отасқанымызға да біраз жылдың жүзі болды. Әбекеңнің адамгершілік қасиеттері туралы не айта қояйын. Ол жағын сендер де жақсы білесіңдер, әкелеріңді сендерге қайта таныстырып жатайын ба?! Кімге өкпелеп жүргендеріңді қайдам, тым сирек хабарласасыңдар. Аратұра сенің ғана шаң беріп тұратындығыңа шүкіршілік. Облыс орталығындағы Әділбектің тірлігіне тіпті қарның ашады. Адамау, мына тұрған жерден кішкентайларын ертіп, салып ұрып келіп тұрса нелері кетеді. Әйдіңгірдей коттедждің қаңырап тұрысы мынау. Оу, Әділбектің балалары осы жердің шаңын аспанға шығарып, шапқылап жүрсе бізге одан артық қуаныш бола ма? Е, ұмытып бара жатқандығымды қарай гөр, оны сенен жасырып қайбір ұшпаққа шықпақпын. Қалғанын әкеңнен мұқияттап сұрап аларсың. Әнекең соңғы уақытта адам таңғаларлықтай болып өзгерді ғой. Ер адамның тірлігіне араласып нем бар. Әйтеуір, ақырын берсін деп қана тілеуін тілеймін. Қамбаш көлінің жағалауынан санаторий тұрғызамын дейді. Қамбаш көлінің су құрамындағы йодтың мөлшері тым мол екен. Онысы космостан зерттелген дейді. Ой, сендердің әкелерің алдына бір мақсат қоймасын, қойды ма, енді оның қашан бір нәтижесін көргенше тыным таба ма. Су құрамындағы йодтың мөлшерін цифрлармен дәлелдеп, аратұра менің де құлағымды сарсытады. Үнсіз бас изеп қана құтыламын. Елге пайдасы тиетін шаруа болса араға қыстырылғанда мен не қиратпақпын? Осы күндері алаяқ пенделер құмырсқадай қаптап кетті ғой. Солардан сақ болыңыз деймін андасанда. Банктен қарыз аламын, соның есебінен санаторий құрылысын келер көктемнен бастаймын, мына коттеджді кепілдікке қоямын дейді. Сендер әкелеріңнің сондайда тым шабыттанып кететіндігін көрген жоқсыңдар ғой. Жерден өкшесінің сәл көтеріліп кеткендігін өзі де байқамайды. Түсінде дүние жүзіне аты мәлім атақты сәулетші Норман дегенмен тілдеседі, содан ақыл сұрайдымыс. О жарағыр да әйтеуір, Әбекеңнің айтқанын екі етпейдіміс. Оу, сендер жұрттың ұлқыздары секілді ұбапшұбап өздерің дүниеге келген қара шаңыраққа жиі келіп тұрсаңдар, мен бетімді алыпсалсам да бұл үйді кепілдікке бере қоям ба?! Мені бір тыңдауға Әбекең тыңдайды ғой. Әне, сендер жоқсыңдар... ал Әнуарбектен тіпті хабар жоқ, оның өлі не тірі екендігі белгісіз. Біз баяғыда Әнуарбекпен бір сыныпта қатар оқығанбыз, өзі бір ойлы бала секілді болатын. Бәлкім өгей шеше болған соң мені былайырақ ысырып, сендермен байланысатын шығар. Күнімау, сендерді бауырларыңнан айырам ба, тіпті бізге соқпасаңдар да бірбірлеріңнен қол үзіп қалмаңдар...

	Құдай менің дегенім орындалып тұр ма, басыма бұршағымды салып күндізтүні бір қызылшақаның пайда болуын тілеймін. Біреулер астамшылықпен бойға біткен перзентінен құтыла алмай жүрсе, мені соған зар қылып қойды ғой. Әкелерің тұғырдан тайып отырған жоқ әлі де. Оның жасындағылардың тоқал алып талтаңдап жүргендері қаншама. Бір... бір ғана қызылшақа бүкіл өмірімді нұрландырып жіберер еді әпсәтте. Оу, оны айтасың, ол әріберіден соң осы шаңырақтың иесі атанған бауырларың болып шықпас па сендердің. Біздің арамыздағы дәнекер сол. Сол арқылы сендер де мені тереңірек түсінер едіңдер. Ортамыздағы сол шикіөкпе алтын көпірге айналып, бар олқылықтың орнын толтырар да жіберер еді. Кімге барамын, кімге жалбарынамын?! Ойбайау, сені жұрттың бәрі оқымысты деп, біздің Төретам топырағынан шыққан ғұлама деп ішкен астарын жерге қояды емес пе. Мен саған соншалық бөтен адаммын ба, білгеніңді айтсаңшы, Мейрамкүл құлдығымау!..»

	Боларболмас қарсылық білінгендейді. Мейрамкүл әбден сілесі қатып, шаршап тұрғандығын сездірмеуге тырысып бақты. Әуіттің арғы бұрышындағы жайдақ кереуеттің үстіне шығып, тас бүркеніп ұйықтағаннан артық рақат болмасын да іші сезіп тұр.

	– Аманшылық па, бұл қай жүріс? Адам деген алдын ала хабарламас па?.. – Осыған ұқсас сұрақтарды аса таңданыспен үстіүстіне төпеледі Патшагүл. Алғашында Мейрамкүл бәрінен сәл жымиып қана құтылмақшы еді, Патшагүл әл шақырып алып үйреншікті әуенін қайта жалғады. – Ойбайау, сен алдымен кімнің қызы екендігіңді білмеймісің? Әкеңді бүкіл ел біледі, космодроммен осы өңірді байланыстырып тұрған да сенің әкең ғой. Ал атақты адамның оқымысты қызы стансадан ауыл шетіндегі үлкен үйге қарай жаяу салпақтайды. Біреулердің танып қоймасына кім кепіл?

	– Ешкім де көрген жоқ, – деп қысқа қайырды Мейрамкүл. «Туһ, осы қамқорлықтарын араға тықпалап қоймадыау». Шөлдеді ме, әлде басы айналды ма, кейінірек жылжып кішкене үстелге құйрығын қойды. – Су бар ма? – деді ізінше.

	– Су, су бар ғой... суды қайтесің, қазір, қазір. – Сарайдан жүйткіп келе жатқан Патшагүл әлденеге сүрініп кетіп, етпетінен құлай жаздады. Кеседегінің жартысы төгілді. Істі неден бастарын білмеген кісіше асыпсасты. – Сен аздап тамақ жібіте тұр, – деп Патшагүл келген жағына қайта жүгірді. – Үйге кір, шешін, қалаған бөлмеге орналас, жуынып ал.

	«Ой, айтасызау, жуыныпшайынып демалатын уақыт қайда?» Жарты кесені басына бірақ көтерді. Маңдайы жіпсіді, боларболмас тыңайған сыңайлы. Ауланың бұрышбұрышына немкеттілеу ғана көз жүгіртті. Әсіресе, әуіттегі таптаза суға сұқтана қарады. Су бетінде тырнақтай қылтанақ болсайшы. Күз түскенше қалай сақталған. Мінекей, Патшагүлдің ұсынақты әйел екендігін осыданақ біле беріңіз. Сірә, ертеңдікеш жел қуып әкелген шөпшаламды да әлмеәлі сүзіп алатын болар. Су бетіне түскен сәуле Мейрамкүлдің жанарымен шағылысты. Әуіттегі су боларболмас қана дірілдейді. Төретам топырағын тепкілеп, тағы бір коммерциялық зымыранның көкке көтерілмесіне кім кепіл. Су әсте текке дірілдемейді және төңіректегі залалды оқиғаларды да тез арада ұмыта алмайды.

	– Оу, бұл менің қай алжасқаным, – деп жанына жетіп келген Патшагүлді аңғармай қалды, – рациясы түскірді қайда тастадым екен, а?! Жаңа ғана бір жерден көрген секілді едім. – Алақтап жанжағына қарады. – Әкеңнен сүйінші сұрамаймын ба алдымен. Жүрегі жарылып кетпесе солақ. Ол бар жұмысты өзі тілеп алатын адам ғой. Бір нәрсеге ұрынбаса тыныш жүре алмайды. Сондай адам ғой сендердің әкелерің!..

	– Керегі жоқ, менің келгенімді әзірге тірі жанға тісіңізден шығармаңызшы! Өтінемін!.. Оның үстіне қауырт жұмысы болса, әурелеп қайтесіз, – деп Патшагүлге жалынғандай болды Мейрамкүл. – Су іштім, туған үйдің дәмінен ауыз тидім, енді ойға алған шаруаны жүзеге асыру керек.

	– Бәли, сондай да сөз бола ма, әкеңнің жұмысы түгесіле ме бұл жалғанда. Бүгін бітпесе, ертең бітер. Өзінің сүйікті оқымысты қызы сонау ит өлген жерден келіп тұрғанда оның бұл жаңалықтан бейхабар отырғаны қалай. Ақылға сыя ма? Біз шайымызды алдымызға ала бергенде ыржалақтап жетіп келмесе көре қал.

	– Жоқ, Патшагүл апай, сізді... сіздің маған деген көңіліңізді білем ғой. Шайды келесі жолы, бәлкім қайтып келе жатқанда... шай қайда қашар дейсің?!

	– Не, не дейді?! От ала келгендей мұның қалай, Мейрамкүл?! Бізді де түсінсең етті бір жолға! Бүгін кештете бір марқаны домалатып тастап, көршіқолаңды шақыратын болдықау десем. Ол не, ол неғылған күйіп тұрған шаруа?!

	– Солай, ертең азанмен іске кірісемін. Бүгін қалайда Бетпақтағы мекеніме жетіп алуым керек.

	– Әкең жеткізіп тастасын да...

	– Әбіржімеңіздер, өзім... өзімақ, туған жердің ауасын армансыз жұтып, күн кештете жетіп жығылармын аман болсам.

	– Түкке түсінсем бұйырмасын! – Қапаланған кейіпте қос қолын көкке көтерді Патшагүл.

	Мейрамкүл жол жүруге ыңғайланды:

	– Көбелектер ғой баяғы. Апат аймағындағы жанжануарлардың қамқарекеті. Балапанды күзде санамай ма. Көбелектер тіршілігін зерттеуді одан әрі жалғастырмақпын. Көктемде келіп ен салып кеткен көбелектерімді ертең ұстамасам... ұшып кетеді... Байқоңырдың көбелектері де сондай мазасыз. А...а, олардың тұқымдары Америка құрлығына барып, ұрпақ жалғастырады десем сіз де сенбес едіңіз. Солай апасы, ғылым жолы инемен құдық қазғандай ғой. Радиацияңызды пішту құрлы көрмейтін көбелектер де баршылық. Өте нәзік жаратылыстың мықтылығын көріңіз, әнекей! Бірақ бізге көбелек болу қайда?! Сіз білесіз бе, Байқоңырдан ұшқан көбелектер он жыл ішінде бүкіл жер шарын бір аралап шығады. Қалай дейсіз ғой... – Мейрамкүл денесін жиырып, барынша ішін тартып өтірігін одан әрі гулетті. – Әрине, сенбейсіз, ал сіздер секілді сенбейтіндерге Мейрамкүлдің ғана ғылыми тәжірибесі керек. Сол үшін жүргенім жоқ па айдалада сабылып. Қолға алған шаруаны орта жолда қалдыруға болмайды. Көбелектің аналығы жеткен жерінде жан тәсілім етеді де ұрығын қалдырады, сол ұрықтан келесі көктемде пайда болған көбелектер бағытын өзгертпестен ілгері қарай сапарларын жалғастыра береді. Сөйтіпсөйтіп он жылдай уақытты артқа тастайды, бірақ діттеген мақсаттары орындалады. Олардың да ғарыштан басқарылатын кодтары бар. Қандай сәтсіздікке кезіксе де бағыттарын өзгертпейді. – Осы тұста өтірік күлуге тура келді. – Жаман қыздарыңыз осыны ғылыми тұрғыдан дәлелдегісі келеді... Ал енді көріскенше!

	Ауланың ортасында Патшагүл қимыләрекетсіз селтиіп қатты да қалды. «Қайтар жолыңда соғасың ғой» дегенді де айта алмады.





18




	Қырым етсіз көзі шүңірейген шыңжау таксист сірә, Мейрамкүлдің төретамдық еместігін біледіау, былай шыға бере басы бұлғақтап, әрнені әңгімелей бастады. Қалжыңы да түйеден түскендей. Көзінің алды ісіңкі, саусақтары шидей. Ал жұтқыншағы арлыберлі дамылсыз жыбырлайды. «Өкпе ауруына шалдыққан біреу болса да менен көрмеңіз». Бірақ оның онысымен бұ тұрғанда шаруасы жоқ. Ұртын томпайтып сөйлегенде, Төретам аспанын жалғыз өзі тіреп тұрғаннан бетер. Заманға да риза, қоғамға да риза: ескі мәшиненің жылдамдығын бәсеңсітпестен, екі қолын алағай да бұлағай сермегенде кіреукі жанарынан боларболмас от ұшқындайды. Ол ұшқалақтығын өзі сезе ме, сезбей ме, қайдам, ал ондайда Мейрамкүлдің жаны тырнақ ұшына тіреледі. «Осы сүмелекке қайдан ұшырасқандығымды қайдам». Үйден шығып, бір көше сырт айнала бергенде кирелеңдеген ескі мәшинені көзі шалып қалды да алақжұлақ қол көтергенді. Мейрамкүл әкесінің көзіне түспей аманесен құтылып кетудің жалғыз жолы осы ғана деп түсінді. Бұл маңайдан тездетіп көзін құртса, қалғанын тағы көріп алар. «Мына бар болғыр ол түйткілді қайдан түсінсін. Оу, ажал айтып келе ме, доңғалақ айдау жолдың кенересінен ары асып түссе, саудалары бітпей ме. Әдіре жегір ескі қаңылтырдың ішінен бұларды кім суырып алады? Айдала. «Жедел жәрдем» көрсетіңіз деп айлақтағыларға да қыр көрсете алмайды. Айлақтың жергілікті тұрғындар арасындағы тұрақты өкілі Әбдімәліктің қызы екендігінен басқасы басқа, жанындағы мына қыл мойын да хабарсыз. Әбдімәліктің қызы екендігін сезсе құйрығын қысып, екі көзін күрежолдан айырмай, қашан Мейрамкүлді межелі жеріне жеткізіп салғанша бұтына жіберіп қойған ойын баласындай тымпиып отырар едіау.

	Амалы қайсы, енді көкмылжың әңгімелерге еріксіз құлақ қоядыдағы, үздіге тыңдағандай кейіп танытадыдағы. Дәу мәшинелер доңғалағы қазып кеткен үлкен жолдың кедірбұдыр шоқалағы да жүйкеге тиеді. Терезе әйнегін сәл төмен түсірсең бітті, жусанды даланың хош иісі бірден танау қытықтайды. Ғажап! Күзге салым қыр жусанының қайта гүлдейтіндігін Мейрамкүл де білмейтін. Жарықтық, баяғыдай таптап тастайтын мал тұяғынан ада болған соң, жусан екеш жусан да еркіндікке емірене ұмтылады. Бәрінен бұрын иісін айтсаңшы! Жан дүниеңе Жаратқан ием шипа дарытып жібергендей. Қоңыр салқын әлжуаз жүзін әнтек аймалайды. Қалғыпмүлгіп қайдағы бір жұмбақ әлемнің құшағына гүмп етіп түсе қалғандайсың. Мұндайда жаныңдағының тұзы татымсыз сылдырсу күңкілін қыстырғаның бар ма. Ауыз өзінікі ғой, шаршамаса шалықтай берсін айдалаға лағып! Өмір бойы темір жолдың қара жұмысынан қол үзбепті. Қыста да, жазда да көретіні қос рельс. Алла тағаланың «Шыдамды құлыма қарайласамын» дегені рас екенау! Бірде... бұлардың үш ұйықтаса түстеріне кірмейтін батпанқұйрықты төбелерінен тастап кеп жібергені. Дүниенің рақаты капитализм болып шықты ғой ақыры! Аласапыран басталсын келіп... ой, әне космодромның шаңтозаңының астында қалдық деп еңірегенде етектері жасқа толып еді. Көз жастары бекер төгілмепті. Бұларды да мүсіркейтіндер бар екен. Аспан кеңістігінде жердегілердің жүрістұрыстарын бақылап жүретін бірбір құпия кодтары болады дегендері де рас екен. Әбден титықтаған төретамдықтарды ең дұрысы өстіп қолтықтан демейік деген ғой, өстіп таразы басын теңестірейік деген ғой. Бәли, Бетпақтың шөліндегі бейберекет шашылып жатқан зымыран қалдықтарының аяқ астынан алтынға айналып шыға келгені. Сирек металл сынықтарын қабылдаушылар Төретамға тұстұстан ағылсынай келіп. Тілге келмейді, сұрағаныңды санап алақаныңа салады. Содан жұрттың бәрі Бетпақтың шөліне жорықтарын бастаған. Бір жақсысы, онда төбеңнен дікеңдеп тұрған бастық жоқ. Үш доңғалақты мотоциклмен екіүш мәрте жасаған сапарың екіүш айға азық. Темір жолдың қара жұмысшылары мұндай мүмкіндіктен өлсе айырылар ма?! Міне, соның арқасында үстібастарын бүтіндеді, аздыкөпті жиһаз сатып алды, ескілеу «Москвич» болса да өзінікі ғой, несі кетеді, бұзылып қалса жөндеп алады. Арлыберлі поездан түскен Мейрамкүл секілділер бұларды да өлтірмейді.

	– Ахаау! – Рөлді жіберіп қалды. Қылдырықтай мойнын созып Мейрамкүлдің жүзіне жақыннан үңілді. «Өй, көксоққан, жетіскен екенсің!» Қою виноның қышқылтым иісінен зәредей жиіркенді.

	Терезе әйнегін еріксіз төмен түсірді. Қырдың белуардан келетін қалың жусаны дөңгелене жарысады. Күз хабары әлдеқашан білінгенімен, дала жарықтықтың пейілі тарылмаған. Аспан шайдай ашық, реактивті ұшақтардың айқышұйқыш тартылған ақжолақ іздері болмаса, өзгесі шыныдай мөпмөлдір.

	– Алыстан келдіңіз бе? – деді үздіксоздық әңгімесін қайта жалғап. – Бұрынсоңды сіз секілді сұлу назарымызға ілікпеген бұл маңнан.

	– Иә, алыстан, алыстан, – деді Мейрамкүл одан әрі сөйлескісі жоқтығын аңғартып.

	– Алдыңыз кеш, Бетпақтың тоғызыншы учаскесіне барамын дейсіз, онда кіміңіз ба?

	– ?

	– Кіміңіз бар?! Ол өңірді ала жаздай армансыз шиырлағанбыз. Жылқышы Жасағанбергеннің жалғыз қыстауынан басқа көзге ілігетін елді мекен некенсаяқ. Сіз осы... астапыралла, шайтан емессіз бе, менің көзімді арбаған...– Сөз тапқандығына риза болып шықылықтап күлді.

	– Болсақ болармыз...

	– Сұлусыз, айтары жоқ, өте сұлусыз...– Рөлге бір қолымен қайта жармасты. «Оу, бұл не?!» Екінші қолымен Мейрамкүлдің жауырынын сипады. «Дұрысақ, адам көрмейтін айдала, кім біліп жатыр... нем кетеді...»

	– Дұрыс отырыңыз, көзіңізге қараңыз!

	– Несіне қорқасыз, Тоғызыншыны көзімді байлап қойсаңыз да тауып бара аламын. Бір нәрсеге қайранмын. Сіз секілді ай мен күннің жападан жалғыз жүруі қалай? Бетбақтың шөлінде не жоғалттыңыз? Әлде біз құсап алюминий жинамақ ойыңыз бар ма? Айтқаным айтқан, айдалада арам өлесіз! Алюминийді жалғыз адам жинамайды. Ал Жасағанберген дөйіс өлдім десеңіз аузыңызға су тамызбайды.

	– Неге олай дейсіз?

	– Білемін Жасағанбергенді, білген соң айтамыздағы...

	– Енді не дейсіз?

	– Ақылға келіңіз, сізді... сізді ше аяймын...

	– Рақмет, аяушылық білдіргеніңізге... ілгері кеттік. – Мейрамкүл боларболмас қабағын шытты. Бір жағынан, өзінің көзсіз батырлығына да таңданыс білдірді. Иә, айдалада, ескі мәшиненің ішінде... мұның жан дауысын еститін кім бар? Мәшинені жол бойына қаңтарып тастап, мына шырағым ойға алған шаруасын апасқапаста тындырмақ болып тарпа бас салса қайда қашады? Кімнен көмек күтеді? Самайынан суық тер бұрқ ете түсті. Жусанды далаға өлгенше телміріп, бостанбос тамсанғаннан не өнеді? Қабағын тарс түйіп алды да айдау жолдан көз алмады. Жүргізуші тағы бір оғаш қылық танытатын болса, қоянның көжегіндей бүйтіп бүрісіп отыруы жараспас. Әрекетке көшкені жөн болар, асылы. Ащы мысқыл көкірегіне кептелді. Ауыр жұтынды. Айдаладан кезіккен біреуге ашылыпшашыла берсе несі қалады? Кейіннен мына батырдың былғаныш аузы не деп сандырақтайды. Мұндайлар соның өзін үлкен ерлікке баламасына кім кепіл? Мейрамкүлдің де өліспей беріспейтіндігін, қолы жетпеген жерге тісін ала жүгіретіндігін бір құдірет мына сүмелекке жеткізсе кәні дейді ішінен. Ғарыш кеңістігіндегі белгісіз нүктелерге орнатылған аппараттар мұндай көріністерге назар сала ма?.. Олар анығы, көзге түсер қара ноқатты да қалт жібермейді. Оның шетжағасын бет алды көкіп, қызыл тілімен орақ орған мына жаман жүргізуші байқаусызда айтып қалды. Тоғызыншы учаскедегі қыбырлаған тірлік иесінің бәрі есепте. Тоғызыншыда өмір сүріп көріңіз мықты болсаңыз! Өзге өңірлермен салыстырғанда мұның тартылыс күшіне жан шақ келмейді. Мейрамкүл де Тоғызыншының аласат тартылыс күші туралы әлемдік ғылыми журналдардан талай мәрте қызықты материалдар оқыған. Құлдилау аппараты белгілі ендікке жақындаған бойда істен шығады да, қалғанын табиғи түрде Тоғызыншының өзіақ атқарады. Құдайдың барлығына сенесіз бе, сенбейсіз бе? Мейрамкүл де сенбейтіндер қатарында еді. Шыны, шыныменей, тағдыры Тоғызыншымен байланысқалы бері оның бәрінен құлантаза айықты. Айылын жимастан, ғылыми атағы барлығына қарамастан құдайды жиі аузына алады. Бәлкім соның июін келістіріп, еріксіз айтқызып тұрған да құпия күштер бар шығар. Құпия күштер деп күлтелектейтін түгі жоқ, соның бәрінің қақпайлап ретін келтіріп тұрған да Құдайдың нақ өзі ғой.

	– Тоғызыншы қауіпті.

	– Білемін.

	– Білсеңіз қандай қазынаңызды жоғалттыңыз ол жақтан? Қайтамын десеңіз қазірақ кері бұрыламын. Бұл еңбегіме қара бақыр дәметпеймін. Тек бір рет...

	– Не?!

	– Тек бір рет бетіңізден сүйгізсеңіз. Деміңізді жұтсақ та үлкен демеу ғой біздерге.

	Темекі түтініне ысталған күрек тістер қаймыжық ерін арасынан қайта жылт етті. Мәшиненің екпіні бәсеңдеді. Күрежолдың екі қапталындағы қаңылтырды сабалап келе жатқан жусан сыбдыры да саябырсыды.

	– Қай тұсқа келдік? – деді Мейрамкүл. Құдды бір осы өңірдің таутасын жатқа білетін кісіше алға ұмсынып.

	– Қамбаш көліне жақындадық. Ендігісі отыз шақырымдай жер.

	Күн кештете Тоғызыншыға жетіп жығыламыз.

	Күрек тістердің құлақ шеке тұсына қалай жетіп келгендігін аңғармай қалды:

	– Осы жерге сәл аялдайық, егер сіз қарсы болмасаңыз?

	– Жоқ, ілгері жылжиық, – деді Мейрамкүл таксистің не айтпағын іштей аңғарып.

	– Қайда асығасыз... Жолға алып шыққан анаумынауым бар еді. Төретамның дәмінен ауыз тиіңіз ең болмаса...

	– Қызметіңіз алладан қайтсын!

	Мәшине жолдан шығып кілт тоқтады. Қамбаш көлінің айдыны батар күнмен шағылысып алыстан менмұндалайды. Төңірек өлі тыныштық құшағында, лүп еткен жел жоқ. Таксист бүкшеңдеп жүріп, мәшиненің капотына қағаз дастархан жайғыштады. Жанқалтасынан жартылай ашылған коньяктің бөтелкесін шығарды алдымен. Ораулы түйіншектегісі де адам қызығарлықтай еместі: екіүш бөлек нан, қойдың құмалағындай кепкен құрт, сырты кіршеңдеу тартқан жұдырықтай сарымсақ.

	– Ой, сізді кезіктірген құдай бізді өлтірсін бе?! – Қырлы стақанды Мейрамкүлге ұсынды. – Төретамның топырағына енді табаныңыз тие ме, тимей ме. – Тықырлап алған шашын әлсінәлі сипалайды. – Сіз білесіз бе, киелі жерде тұрсыз, космонавтарды осы өңірден қабылдап алады. Сіз де мен үшін көктен түскен періштесіз. Ал кәне, сол үшін алып жіберіңіз...

	– Ішпеймін, – деді Мейрамкүл.

	– Ішпейсіз бе, оныңыз қызық екен... Біздің жақтың қыздары қолыңды кері қайтармайды. Енді қайтеміз?!. Жә, мейлі. – Шіреніп тұрып тартып жіберді. Күрек тіс кіршеңдеу сарымсақты орып түсті. Әдепкідей емес, жүзіне қан ойнап шықты. – Біздің жер тамаша ғой, – деді сәлден соң. Мейрамкүл екінші жолы да қалыс қалды. Ол умаждалған темекісін қаймыжық ерінге қыстырып, сіріңке тұтатты. Қою түтінді сақиналата сыздықтатты.

	«Космонавтар дала жусанын мұхиттың арғы жағындағы елдеріне өздерімен бірге әкетеді» дегенді мұрын астынан міңгірледі. «Сіз ішпесеңіз далаға төгеміз бе мұны?!» Масаң тартып қалғандай. Жүрісі әлпектәлпек. Ауының түймесін ағытып жатып, Мейрамкүлден ұялғансып мәшиненің артын айнала беріп, кері бұрылды.

	Ой, бәрекелді! Бірде Мейрамкүлді қапсыра құшақтап, жайын ауызды еркінсіп ерінге апара бергені... Дәл осындай оқиғаның болмай қоймайтындығын күні бұрын білгендей Мейрамкүл қос қолымен шіреніп, кеудесінен итеріп кеп жіберді. Анау шынымен әлсіреп қалғанды, бірақ арманы аспанда. Қайта әрекетке көшті. Бұл жолы да соққыға ұшырады. «Келдік. Аманесен жеткізгеніңе шүкір!» Сөмкесін иығына асынған Мейрамкүл жұлқынып жусанды жонға жаяу көтерілді.





19




	Екі тізесін аяусыз тырналаған көк жусан барабара діңкелетуге айналды. Жұпар иістен де жалыққандай. Әлдебір жылан ізденген алаңқайға табаны тигенде барып, жүрісін өндіреді. Қолдарын сермеп, қашық жолды қысқартуға тырысады. Амал не, жон арқасы енді дымдана бастағанда әлгі алаңқай қалың нуға сұғына кіреді де, зымғайым жоғалады. Тышқан іздеріне аяғы шалынысып, омақаса құлай жаздайды. Одан майып боп қалмасын іші сезеді. Құлаған жерінен әлдебір күш қолтықтан демеп, тұрғызып жіберетіндей. Әлгі жаман жүргізушінің дәмесін қарай гөр, оның дегеніне көнгенше Қамбаш көлінің терең тұсына барып, шым батқаны мың артық. Итқұсқа жем болғаннан, балдырлар арасындағы мәңгілік мекеніне жайғасқаны мың артық. Бірақ онысы әзірге мың жылдық арман. Қазір жағадағы көп қайықтың біріне мінеді де, көл ортасындағы Мақпал аралына жетіп алады. Анасы сонда жерленген. Әне, құдай қақпақылдап Мейрамкүлді ылғи да түзу жолға салып отырады ғой. Жүргізушінің бұлғақтағаны сылтау әншейін, әкекөкелеп, өліп бара жатса бетінен де әлденеше сүйгізіп, Бетпақтағы қақыра тамына жетіп алмас па. Жожоқ, анасының басына келіп тұрып, қалайша аттап өтуге дәті барады. Туған жердегі сапарын содан бастамас па ақылды қыз. Тіпті дүние өртеніп кетсе де... Тоғызыншыдағы қыбырлаған тіршілік иесін атмосфераның арғы жағынан бақылайтындар қаусаған қаңылтырдың неге суыт кері бұрылғандығына қайран қалатын шығар. Ал екіншісінің қанына қарайып, көлге қарай жолсызбен тікелей тартқандығына береке берсін! Алюминий сынықтарын жинаушылар болса құм ішіне індете кіре түсуі керек еді. Әлде жолдары болып нағыз көмбенің үстінен түсті ме. Жә, қаңылтыр мәшине қалбалақтап кері бұрылған екен, оның барар жер, басар тауы белгілі. Төретам стансасына жетеді де, үйреншікті тіршілігімен мидай араласып, ұмытылып кете барады.

	Екіншісінің оқыс көлге бұрылғандығы қызықақ. Локаторды сол ізге салып, біразға дейін аңдысын аңдыр. Нәті әйел адамының қолынан не келер дейсің. Тоғызыншының картасын қағазға көшіріп алуға келген жансызға ұқсамайды. Тым шектен шықса, көз жанарын қарып түсетін күлгін сәулелер жалынсын. Сабыр, сабыр...

	Дұрыс, дұрыс істедім деп өзөзін қайрай түсті Мейрамкүл. Мақпал аралының өкпе тұсынан қайтып жағалауға бұрылса, Тоғызыншының тас төбесінен түседі. Мұның әскери құпияда не шаруасы бар. Ойпырай, қарға адым жердің жеткізбеуін. Ұзақ жүріске шынықпаған қара саны қақсап ауырды. Жейдесі жаурынына жабысып қалған. Аратұра ащы тер көзіне құйылады. Әлгіде сөмкесі қаңбақтай жеңіл секілді еді, қазір қара тас арқалап келе жатқандай. Жаман жүргізушінің кеудесінен итергеніне мәз болғанша, құтыдағы тұщы суды қолына іле кетсеші. Біраз жан сақтауға жарар еді. Мынадай қалың нудың арасынан құдық кезігер ме. Бұрындары бұл маңайда тақырға шашылған тарыдай болып балықшылар ауылдары отыратынды. Теңіз тартылған соң олар да амалдап, үй сайын бірбір құдық қазып алған. Бірақ олары Мейрамкүлдің қолына түсіп тұр ма. Маңдайға жазғанды көрердағы. Одан әрі өршеленеді, қалың жусанды қақ жарып жүзіп келе жатқан сүңгуір қайықтай әсерге бөленеді. Жағалауға жақындаған сайын тышқан індері жиілей түсті. Кейбірінен аяғын әзер суырып үлгереді. «Демалуға болмайды, ілгері жылжығанды біл, Мейрамкүл!» Көлге жетсе еш нәрсеге алаңдамастан тұнық суға бір сүңгиді. Қамбаш көлінің мөлдірлігі айна секілді ғой кәдімгі. Қырық метр тереңдіктегі лағыл тас жақұттай жарқырайды. Жә, лағыл тасына бас ауыртқаны не Мейрамкүлдің? Қан сорпасы шығып, терең суға бір сүңгісе түсік тастауы да ғажап емесау! Тілегі қабыл болып, сол ойы айнақатесіз орындалса, кәнекей! Бір жағынан сол үшін де азапқа түсетін секілді ме, қалай?

	Аяқ бассаң алдыңнан сопаң етіп шыға келетін бұл не деген әділетсіздік?! Ал біреулер Мейрамкүлге мүлде қарамақарсы әрекетке көшеді. Бойға бала біткеннен бір нәрсені қырып тастағандай міндетсіп, дәрігерден дәрігер қоймайды. Жүрістұрысын салмақтыққа жеңдіреді. Ерекше күтім талап етеді. Ал Мейрамкүлдің ойлайтыны – жантүршігерлік қылмыс. Соңғы демі таусылғанша жансебіл күй кешеді. Егер алқынып келе жатып, жол бойы бір аунап тұру қажет болса, оны да мінсіз атқарар еді. Қырқаның басына шығып, ішін қос қолымен сығымдап қысқан күйі төмен қарай домалауға да дайын. Одан бір нәрсесі кете ме, ащы жусанның удай сөлін аузына толтырып алып, жұтып жіберсе қайтер еді. Ащы жусанның удай сөлі ішібауырын үйітіп жіберсе де көңілі баяғыдай. Әйтеуір, ішіндегінің сыртқа шығуына мүмкіндік жасалса, айдалада қансырап жатса да өкінбейді. Өкініштісі, шарана Мейрамкүлге қыр көрсеткендей іште бұғып қалып қойса сол жаман. «Апырай, тырмысып қарынның бір бұрышын паналап, тыныш жатысын қарашыей!.. Оу, сенікі не жатыс көкешім, туған жер топырағына табан тигізіп тұрғаныңды сеземісің. Әлде саған бәрібір ме? Ал маған бәрібір емес!» Одан әрі тынысы тарылды. Оның үстіне су жаңа қызғылт туфлиі қою шаңмен баттасып, өкшесін қажай бастаған. Мойынға құлаған қолаң шашын әлсінәлі желпиді. Іші сәл төмен түскендей ме, қалай?! Оу, бұрынғылардың құрсақ көтерген ананың еш нәрсеге ыссылай ұрынбауы тиіс дейтіні қайда. Ал Мейрамкүл ол жағын тіпті жүз пайызға асыра орындап келе жатқан жоқ па. Міне, қазір... қазір жағалауға жетеді де, көлдің мұздай суына күмп береді. Тұла бойы қызқыз қайнаған әйел мұздай суға түскен соң, не болғанын байқамай есі ауып, көздері алақтап мәңгіріп қалар. Соқпа толқындар талықсып жатқан денені тереңге сүйрелемейді, керісінше жағалауға итеріп тастайды. Есі кіргенде дереу көзін ашады. Қанға бөккен жерінен кім көтеріп алар дейсің? Оның керегі де жоқты. Тірі жанның көзіне түспей, өзөзіне келген соң дереу қарасын батырар. Аххаау, қандай тамаша! Табиғи түрде түсік тастаудың да мұндай әдісамалы барын оқыста от басып алған қаланың шүйкебастары қайдан білсін. Жә, олар алдымен Мейрамкүл көрген азаптың біріне төзе ала ма десеңші! Бірден ақшасын төлеп, дәрігерге жүгінеді. Обалсауапқа қарамай бірден пышаққа түседі. Пышақ тиген жер оңдыра ма. Көбісінің бедеу боп қалатындығы содан. Ал Мейрамкүлдікі табиғи түсік... «О, Жаратқан ием, өзің мырзалық жасап ойда жоқта бере салған едің... Мен оны қабылдағым келмейді... сәл ертерек. Сондықтан өзің қайтып ал. Асылық жасасам, кешір, кешіре гөр! Бірақ бедеулік деген пәледен аман болайын. Әлі де басым жас қой, менің де өзгелер секілді өмір сүруге қақым бар шығар..!»

	Азап... бүгінгі көрген азабы оның тырнағына тұрмайды. Сен керек қылмасаң қайтейін деп, ол қарынның бір бұрышында тымтырыс жата бере ме. Күн сайын жетіледі, сағат сайын жетіледі. Ішібауырыңды қабыстырып, қашанғы тартып жүрмекшісің?! Бұл ұрлықты жасыру еш пенденің қолынан келмейді. Білінеді, айтпайақ білінеді.

	Бүгін әкесімен кездеспегендігіне қандай қуанды десеңші! Жайылып кеткен бөксесін айылын жимастан әкесіне қайтіп көрсетеді. Жұмысымен алдансын да, аманесен жүре берсін. Санаторий сала ма, бизнеспен айналыса ма, түйенің ашытылған шұбатын құрғатып космодромға өткізе ме, өзі білсін. Мейрамкүлді көрген жоқ, қайтар жолда да көзіне түспеуге тырысады. Одан дүние өзгеріп кетпес. Қолы тимеді, бітті. Ал Патшагүлге не дейді... Бір нәрсені сезе ме, қалай? Құшақтағанда да бауырына қысып тұра бергісі барды. Мейрамкүлдің бойынан бір өзгерісті байқап қалмаса нетсінау! Сұрауға батылы жетпегендей... «Қайтар жолда, қайтар жолда» деп түкірігіне шашалып қала берді. Қайтар жолда Мейрамкүл шешіліп әңгіме айтатындай.

	Қырқаның басына көтеріліп кішкене аялдады. Екі қолын аш бүйіріне таянып, жанжағына жітілене көз тікті. Мал қарағандардың да көздеріне түскісі келмеді. Қандай керемет! Текеметтей жазылған жусанды даладан басқа түкті де көре алмады. Тамағын кенеп, құрғақ жұтынды. Отырғаннан гөрі өстіп, түрегеп тұрғаны ыңғайлы еді. Алдымен демін үзіпүзіп шығарып, ыңылдап көрді. Қайдағы күлкі?! Күлкі шақыратындай жағдай ма мұнысы? Сосын демін ішіне тартып, не әнге, не әуенге ұқсамайтын гөйгөйге басты. Жайлап тұншығып шыққан дауыс барабара үдей түсті. Төңірек осы дауыстан селк етіп оянғандайды. Шұңқырдағы өлексеге үймелеген қарғалар да көкке қарай дүр ете көтерілді. Қалбаңқалбаң қанат суылы жақын маңнан естілді. «Сізді қайдан көрдік?» дегендей көздерін жылтыңдатып, Мейрамкүлдің төбесін тесетіндей тым жақындап келді де, жалт беріп сол қанатқа қарай ойысады. Саршұнақтар да өздерін жайсыз сезінді. Індерінен қылтитып бастарын шығарды да, жып етіп қайта жасырынды.

	Мақсатқа жету үшін бұл қимыләрекеттің де артықтығы жоқты. Тура ішібауыры солқылдады. Сосын аш бүйірін таянған күйі бір оңға, бір солға теңселіп, бар күшімен айқайға бастыай келіп! Қасқыр қаншығының ұлығанына ұқсай ма береке тапқыр! Бір жағынан өзі де үрейлене түсті. Беткейден біреулер андыздап шыға келетіндей жүрексінді. Тыныш жатқан өңірдің берекесін алған әйелдің кім маңдайынан сипай қойсын? Мың жерден оқымысты ғұлама болса да... Неге екендігін өзі де түсінбеді. Жүзін Тоғызыншы учаскеге қарай бұрды. Ендігі сақтығының да ешкімге қажеті жоқты. Айқайымды жылқышы Жасағанберген ести ме деген есекдәме ғой баяғы? Ал естіді, естіген бойда атын борбайлап, алақжұлақ жетіп келер ме еді?! Жасағанбергенге айқайлайтындар аздайақ... Өзі де ит жанды біреу. Тоғызыншыға көгендеп қойғандай, қысыжазы осы өңірде ғана өмір сүреді. Мына тұрған Төретамға да арнайы ат ізін салған емес. Әскерден келгелі бері поезға да отырған жоқ. Поезды өмірінде екі мәрте көрді ғой. Бірінде Алтай өңіріндегі әскери горнизонға барғанда, екіншісінде ауылға қайтарда.

	Тоғызыншы учаскеге айлақ басшылығы да көбірек алаңдайды. Жасағанбергеннің екіүш үйір жылқыларынан басқа мал атаулыны жанжаққа бытыратып қуып тынған. Осы күндері әскерилердің ғана түкірігі жерге түспей тұр! Солардың айтқандары заң. Жергілікті жердегі шолтаңдаған шенеуніктер олар жат десе жатады, тұр десе тұрады. Жасағанберген де бұйрықты ғана орындайтын со секілді көп құлдың бірі. Жылқы баққандығы, әйтеуір, тілге тиек үшін ғана керек. Ертеңдікеш қарауылдайтын нысандары бар. Оны не үшін қарауылдайтындығын өзі де түсінбейді. Ғарышкерлер қонатын алаңқай әр кез әзір болуға тиіс қой дейді де, атын борбайлап шаба береді. Аратұра айлақтағылар вездеходпен құм кешіп келіп, Жасағанбергенің халахуалымен танысқан болады. Оу, Жасағанбергеннің халін несіне сұрайды. Жасағанбергеннің екі баласы әскери қалашықтың интернатында.

	Әйелі де бұл жаққа сиректеу мойын бұрады. Жасағанбергеннің кірқоңын жуып беру үшін ғана төбе көрсетеді.

	Құрғақ айқайдан әбден тамағы қарлықты. Жетіп келетін Жасағанбергеннің қарасын көре алмады. Әңгіменің ашығы сол – Мейрамкүл Жасағанбергенді әдейі іздеп келе жатыр сонау ит өлген жерден. Көбелектер баяғыдаақ ұшып кеткен. Қамбаш көлінің айнадай жалтыраған беті жер астынан албасты шыға келгендей сезініп, Мейрамкүл көлбеңдегенде өзіненөзі дір ете қалды. Соқпа толқындар үздіксоздық жағалауға соғылды. Шаңшаң бетімен жағалауға жеткен Мейрамкүл тұнық суға күмп берді. Аяқбасын созып тереңірек сүңгіді. Көл табанындағы балдырлар әлдебір жайсыздықты сезінгендей бастарын бұлғақтатып ойғақырға алып қашты.

	Мейрамкүл ойлағандай еш нәрсе де болған жоқ. Табиғи түсіктен аман. Көкжиекке жасырынған күн сәулесі ақырғы рет айдын бетіне шашырай төгілді.





20




	...Биология ғылыми зерттеу институтындағылар аяқ астынан көлкөсір қуанышқа кенелсін де қалсын. Біріненбірі сүйінші сұрасып, арқажарқа күй кешті. Іштегі күдік аралас уәйім толықтай сейілді. Кім болса да, әйтеуір бір ғылыми қызметкердің Байқоңырға жол тартатындығы анықты. Ғылымға қаржы бөлмейсіздер деп жоғарғы жақтың зығырданын қайнатушы еді, мінбелерге көтерілгенде көсіле сөйлеуші еді. «Ал сіздерге керегі қаражат па, мә, ендеше! Қаражатқа кеңірдектеріңнен келтірейік!..» Мөлшері де қомақты, абыройбеделі және бар. Бірақ тегіннентегін шүлен үлестіретін заман қайда? Бәли, қиян түкпірге қуаласа да тәуекел жасауға болар еді ғой. Айлақ деген тажал діңкелетеді көбісін. Қап, енді не қыласың, белді бекем буып тартып кететінақ оңды сапар. Және тиынтебеннен де таршылық көрмейсің. Апталап соғатын құм суырған дауылы басыларау, дарияның лай суына да іш үйренерау. Әлгі аты өшкір, соқыр жаңбырмен бірге төпелеп жердегілердің түгін қоймай қуырып түсетін радиациялық күлгін сәулесіне қалай шыдарсың?! Ол үшін Төретам топырағында туып, сол жердің табиғи ерекшелігімен ерте бастан ет үйретуің керек шығар. Жасыңа жетпей шашың түсіп, жағың суалып, бірекі жылдың о жақ, бұ жағында он жылға қартайып кететін болсаң, үлде мен бүлдеге оранғаныңнан не пайда. Бұл тыныштық ұзаққа созылмайды бәрібір. Толғағы жеткенде бұрқ ете түседі және тепкісі де осал болмайтын секілді. Ғылыми жұмыстың тақырыбы да тың – «Экологияның ауырлық нүктесіндегі көбелектердің тыныстіршілігі». Ол Аполлон көбелегі бола ма, өзімізге таныс қыр көбелегі бола ма, әзірге оны түгендейтін шама қайда. Бетбақдалаға белді бекем буып кім барады, кімнің жүрегі дауалайды, алдымен осыны анықтаңыз. «Не істеу керек, өстіп бүкшеңдеп жүре бермекпісіңдер, ақыл берсеңдерші өңшең данышпандарау?!» Айтпаса да бастықтың қатулы қабағынан осындай реніштің ізін жазбай танисың. Ақыры мәселе түпкілікті шешілген. «Ой, екі дүниенің рақатын көргір, Мейрамкүл!.. Сол, сол Мейрамкүл! Сені туған анаңнан айналайын, Мейрамкүл!..»

	Осындай мадақ сөздерден құлақ тұнатынды.

	Мұның біразын Мейрамкүл де өз құлағымен естіді. Анау айтқандай ерекше әсерге де бөлене алмады. Төретамға, туған жеріне төркіндеп баратындай ғана сезім құшағында жүрді. Әріптестері бұған да ерекше таңданыс білдірген. «Осынша мақтаумарапатқа илікпегендігі қалай, керең болған кісіше иығын қиқаң еткізді де қойды». Қалай дегенде де Мейрамкүлдің бір «шәригінің» кемістігі осы жолы да байқалып қалды. Көпшілігінің көкірегі қайта күбірледі: «Оқу көтергендігіне енді көзіміз жеттіау!» Мейрамкүл болса әлгі мадақ сөздердің Төретам қайдасың деп, жайдақ поезға отырған сәттен сабасына түсетіндігін ішкі түйсікпен сезінген. Міне, дәл солай болды да шықты. Қазір институттағылар түк көрмегендей былайша сайрайды: «Мейрамкүлдің орнында болсақ, біз де сөйтер едік. Етегіне оралып жатқан баласы жоқ, салт басты, сабау қамшылы адамға қайда жүрсе де бәрібір емес пе?! Оу, оның үстіне Мейрамкүл де сол Төретамның түлегі ғой. Есі дұрыс кісі туған жерінен қаша ма? Көбелек те туған жерінің көбелегі. Ендеше перзенттік борыштан сөйтіп құтылсын...»

	Бетпақтың қиян шетіндегі қақыра там Мейрамкүл үшін әдейі тұрғызылғандайды. Іші де ұядай. Ағаш сәкісі де дайын. Есік алдындағы шеген құдығы гүмпілдеп суға толып тұр. Терезесі бекітілген. Есілдерті көбелек қуып, көбелектерді әр жерден тергіштеп, кешкілік сілесі қатып құлайтын Мейрамкүлге бұдан артық күтім бола ма. Оның әр күні қатаң есепте. Күнделік жүргізеді.

	Экологиялық апатты аймақтың ауырлық нүктесі – Тоғызыншы учаскені түгел аралайды. Бұл өңірдің тартылыс күшінен бұрын топыраққа сіңетін радиациялық сәулесінің дозасы да өткірлеу. Сирек металл сынықтарын жинаушылар болса Мейрамкүлді әдейі сөйлеткісі келе ме, әлде айдалада өзіменөзі «жынданып» жүретін қыздың қытығына тигілері келе ме: «Ауыз жарымайтын мына алаөкпелігіңді доғар, бізге көмектес, ең болмаса шайсуымызды дайындап бер, бір сыбаға сенікі! Солақ сені өлтірмейді, көбелек қуғаннан құмалақ түспейді!» – деп әзілдейді.

	Ал жылқышы Жасағанберген олардай емес. Бөгде сөзі жоқ. Ыржия күледі де Мейрамкүлдің айтқанын екі етпейді. Өмір сүруге қажетті керекжарақты да айтқызбай үйіп тастайды. Ертеңдікеш осы маңды. Ағаш сәкінің үстіне шығып алып, Мейрамкүлден көз алмай мелшие қарап отырғаны. Тапжылмайды. Ақ қағазға түскен Мейрамкүлдің маржандай жазуларына қызыға қарайды. Өзі жүдемелетіп оқуға келгенде аздап мүдіреді. Сан түрлі көбелектер үймелеген үйшікті де Жасағанберген жасап бергенді. Екіүш бөренені жарып, жонып, төрт бұрышты үйшікті темір тормен қаптап кеп жіберіп еді, Мейрамкүлдің асқақ арманы аяқ астынан орындалды да шықты. Босаған бөтелкелерге, шыны құтыларға салып, кейбірін өлтіріп алып, әуреге түскен. Жасағанберген оны бар ынтасымен жасады, оған өзі де қуанып қалды. Осы бір еңгезердей жігітпен қалайша тіл табысып кеткендігіне Мейрамкүл де айранасыр. Жаңа сауылған биенің сүтін торсыққа құйып әкеліп алдыңа тосып тұрса, қайтіп теріс бұрыларсың. Айдалада ішқұса боп жүрген зіңгіттей азамат Мейрамкүлді қара тұтып айналсоқтаған екен, несін қызғанады? Өзіне ыңғайсыз болмаса жүре берсін салпақтап. Аз айт, көп айт, Жасағанберген кәдімгідей сүйеніш. Кейде түннің бір уағында төсегінен түлен түрткендей оянып кететін жаман әдеті бар. Ал сонан кейін көзі ілінсейші. Жақын маңнан қасқыр ұли ма, қарсақ қыңсылай ма, әлде құм кезген жабайы мысықтар қақыра тамның төңірегін торуылдай ма, әйтеуір әлемтапырық айқайшудан құлағы тұнады. Елегізиді. Сондайда ғой Жасағанбергеннің көз алдына зорайып келе қалатыны.

	«Несіне қорқамын, жақын маңда Жасағанберген жүрген жоқ па?» Жасағанберген – түздің ақылды тағысы. Соны білген соң ғой айлақ басшыларының алдапсулап Жасағанбергенді мықтап торларына түсіріп алғаны. Бетпақтың шөлін үңгіп, қордаланып жүретін металл сынықтарын іздеушілер ғарыштан құлдилау аппаратының күшімен аса бағалы ғылыми зерттеулердің нәтижелері салынған сандықшаның жерге жақындап қалғанын қайдан біледі. Ал ғарышқа зымыран ұшырған мемлекеттер сол сандықшаға өліптіріліп көз тігеді. Сан түрлі локаторлар шыр айналып, құлдилау аппаратының қай маңға түсетіндігін де күні бұрын хабарлап қояды. Аспаннан бақылаушылар қаншама. Соларға күлкілі болмақ па мұндағы жайсаңдар. «Тоғызыншы учаскеге дереу қожайын табыңдар!». Жарлықтың пәрмені жаңғырықтай естілгенді. Оу, айналайын Жасағанберген жүрген жоқ па сол маңда жылқы бағып. Бұл тапсырысты өзге ұлттың өкілдері оңдыртпайды. Оның үстіне бірден көзге түседі. Суда жүзген қайықтай мұның ізі, мақсаты, жоспаржобасы тірі жанға білінбегені мақұлақ. Ары ойланып, бері ойланғанда ақыры Жасағанбергеннен артық кандидатура табылмайды. Осыған сұранып тұрған пенде ғой Жасағанберген. Дене бітімі де шойындай. Айлақтағылар адам «дайындауға» шебер ғой әсілі. Содан Жасағанбергенді сынақ мерзімінен өткізеді. Алдымен жайлаудағы үйін ел ішіне көшіреді, балаларын әскери қалашықтағы интернатқа орналастырады. Екі айлық сынақ мерзімінен мүдірмей өткен. Жасағанбергенмен соңғы мәрте жолығысқандар оның қалай өзгергендігін айта алмай, ауыздарының сулары құрыған. Бетпақтың шөлінен жазатайым бір жерлесін кезіктірсе қолқалап үйіне сүйрелейтін, барын қонағының алдына қоятын, дабырлап елжұрттың амандығын сұрасатын жылқышы жігітті қазір мүлдем танымайсың. Сол Жасағанберген бүгінде Бетпақтың шөлінен жазатайым бір жерлесін кезіктірсе кірпідей жиырылады, екі көзінен ызғар шашады. Сәлемдеспейді, сәлеміңді де қабылдамайды. Өңім бе, түсім бе дерсің ақыры. Қателескен жоқсыз, көріп тұрғаныңыз – сол жылқышы Жасағанберген. Бірақ бұл баяғы Жасағанберген емес, айлақтың арнайы дайындығынан өткен Жасағанберген болатын. «Құрысын, құдығынан да су ішпейақ қойды. Есуас неме қосауыздың шүріппесін басып кеп жіберсе, елге сүйегіңді жеткізе алмас». Еріксіз кейін шегінесің. Ал Мейрамкүл металл сынықтарын жинамайды. Ғылым адамы, қақсоғыңмен шаруасы жоқ. Көбелектерін қуалайды, Тоғызыншыны нысаналап ғарыштан құлдилап келе жатқан сандықшаңызды да көрмейді. Көргісі де келмейді. Құдай өзіне көрікті де берген! Осынша сұлу келбетімен көбелек қуып жүргендігіне де ішің ашиды. Бала туып, бір шаңырақты өрге сүйрейтін бикештің Бетпақтың шөлінде алаудалауы шығып, бейшара боп жанығып жүргені мынау. Аяйсыз! Қанша дайындықтан өткенімен Жасағанбергенде де жүрек бар ғой. Сол жүрегі түскір Мейрамкүлді көргенде кеудесін жарып жіберетіндей қаттырақ соғады. Оу, неге бұлай? Бар бітіргені ыржалақтап күле береді. Мейрамкүлдің қимыләрекетінің бәрі күлкілі. «Айналайын, ақы берейін, маған жұмыс істетіңізші, барыңызшы үйіңізге, әйелің тосып отырған шығар» десе де екі иығы селкілдеп күледі. Далаға жүгіреді, қара бұтаның шырпысын сындырып, қазандық астына от тамызады. Тоғызыншыға шыбын жорғалатпайтын батырыңыз енді бірде қырғауылдың жүнін жұлып, кешкі ас қамына кірісіп жатады. Не дейсіз?! Дастархан жасауға да шеберақ, қолы да епті. Қанша дегенмен құпия дайындықтан өткен адамыңыз Бетпақдаладағы өзіне жүктелген міндетті де естен шығармайды... Ана жолы екеуденекеу алдарына ас ала бергенде жылан шағып алғандай Жасағанбергеннің тұра жүгіргені. Мейрамкүл оның желідегі атына қалай секіріп мінгендігін де аңғармай қалды. Содан құйындатып ала жөнелсін. Жер жұтып кетті ме, аспанға ұшып кетті ме, екі күнге дейін Жасағанбергенді көре алсашы. Көрейін десе де көре алмады. Қақыра там иесіз қалғандайды. Тоғызыншының белгісіздеу бір нүктесіне айлақ басшыларының тікұшақпен суыт ұшып келгендігі, Жасағанбергенге сәл тәртіпті босаңсытып алдың деп ұрысқаны, артынша жұбатып арқасынан қаққандығы... ал Жасағанбергеннің «Мұнан былай металл сынықтарын жинаушыларды осылай қарай аттатсам атым өшсін!» деп антсуын ішкендігі Мейрамкүлге белгісіз еді.

	Екі күннен кейін барып төбе көрсетті ғой жолың болғыр Жасағанберген. Мейрамкүл қанша жалынса да не болғандығын айтпай қойды. Жалынып та сұрады, әзілдеп екі бүйірін қытықтап, мойнына суық қолын жүгіртіп те сұрады. Жасағанберген міз бақпады. «Айтуға болмайды» деп сұқ саусағын ернінің үстіне көлдеңең тастады. Айтпасаң айтпа, жасырынбақ ойнағанның көкесін мен де көрсетейін деп, Мейрамкүл де жорта бұртиды. Бірнеше сағат бойы үндемеді. Үй ішін көңілсіздік басты. Осы көңілсіздік алдымен Мейрамкүлге ұнамады. Бір түрлі жүрегі алабұртты. Қолы да іске бармады. От та жағылмады, қазан да көтерілмеді. Оу, кәлләсінде кішкене сәуленің жұқанасы қалса алдымен өзін ойламай ма, Жасағанбергеннің бір жері қисая ма, Жасағанберген сонша жыл Бетпақтың шөлінде Мейрамкүлсіз де өмір сүрген. Мұнан кейін де өмірін жалғастыра береді.

	Шынымен басы айналып қалған ба Мейрамкүлдің, не көрінген?! Көзінің астымен Жасағанбергеннің алабұртқан жүзіне ұрлана қарап қояды. Мұным, әсілі, ұят болдыау десе де, еріксізденеріксіз мойнын тағы да солай қарай бұрады. Жасағанбергенге не тапсырма берсем екен деп ойланады. Осындайда бар жұмысты істетіп алмаса, бұл шырағымның әдеттегідей екіүш күнге жоғалып кетпесіне кім кепіл. «Кетсе барсын, біреудің байын байлапматап қайтіп ұстап тұра аламын». Әлгісін Жасағанберген сезіп қойғандай, өзі де ыңғайсыз қал кешеді. Екі күн жоғалып кеткенде қандай күйге түсті десеңші. Таң күзетіп шықпады ма, ұйқыны ұмытып, жыншайтандармен алысып шықпады ма. Ертеңінде де салы суға кетіп, еш нәрсеге зауқы соқпады. Жасағанберген одан әрі кешіккенде аурып қалатындай сұры барды. Бұл не? Махаббат па мұның аты?! Өзгелердің өлдімталдым деп жүрген махаббатының сиқы осы ма?.. Осындай ма еді махаббат?!

	– Мейрамкүл?!

	Селк ете қалды:

	– Не, не дейсің, бір нәрсе дедің бе? – Кәдімгідей сасқалақтады. Себебі, барлық өтініш өз тарапынан ғана айтылатын еді ғой. Жасағанберген тек орындаушытын.

	– Қырға шығайық... көктем ғой... Қамбаш көлінің жағалауына апарайын. Қыр көктемін көріп кетіңіз...

	– А...а, немене, мені қуайын дедің бе, әлде құтыла алмай жүрсің бе? Жұмыстарым бітсе өзімақ...

	– Туһ, неге ашуланасың, мен сені ашуландыратындай бөгде сөз айттым ба? Менікі ниет... Бармаймын десең, қинап нем бар?!

	Көңілсіз күйде Жасағанберген дастархан жиегінен ары ысырылды. «Оу, өкпелейді ғой кәдімгідей, немене маған өткізіп қойғаның бар ма еді? Сірә, кессе қан шықпастың нағыз өзі боларсыңау?!» Айтуын айтса да көпке дейін көңілі байыз таппады. Қамбаш көлін көргісі келетіндігін жасыра алмады. Аруақтармен алыстан тілдессе де несі кетеді? Тіпті қыздықыздымен аралға да барып қайтар. Осы тұрғанда Жасағанберген қай тапсырмаңа да қайлы. Несіне қашқақтайды, қолқа салғандардың талайының меселін қайтарған. Содан мүйіз шықты ма, содан мұратына жетті ме? Мақұл деп иек қаққаны сол еді, Жасағанбергеннің орнынан ұшып түрегелгені. Кер жорғаны кесекөлденең ұстады. Мейрамкүлді алдына мінгізді. Алғашында ыңғайсызданғанымен келекеле еті үйренді. Қыр қызғалдақтары қалы кілемдей құлпырады. Мүлгіген тыныштық. Төңірегі толған көбелектер. Торғайлардың шықылықтаған дауыстары құлағына майдай жағады. Жасағанберген «Біздің бие байлайтын жайлауымыз осы» дегендей әр нәрсенің басын шалып міңгірлейді. Бірақ Мейрамкүл онысын естімеді. Адамау, осындай да сұлулық болады екенау. Көздері боталап, төңірегіне қарайды.

	Жағаға да келіп жетті. Суға шомылуға әлі ертеректін. Жерге секіріп түскен Жасағанберген Мейрамкүлді ер үстінен демеп түсіріп алды. Қолының қарулысын!.. Ой, сұмырай, тыптығыз төсін мытып кеп жібергені. Әдейі істеген жоқ па деп көзінің астымен байқатпай қарағыштап еді, ондай тәртіпсіздіктің ыңғайын аңғара алмады. Ыстық демін де жақыннан сезді, бет әлпетін қарып түсті. Тердің иісі ме?.. Бұл неткен жағымды иіс, шырағымау?! Еркек иісінің кереметі осы ма?! Жаттығы жоқ. Жақыннан иіскеуден де кетәрі еместі.

	Жасағанберген іш киімімен мұздай суға қойды да кетті. Мейрамкүл кейін шегінді. Денесі тітіркенді біртүрлі. Мә, безгелдек! Түз қожайыны деп қомпитқанда өсте ме екен, а?! Көлдің терең тұсына дейін жүзіп барып, бір кезде аяғын жылан шағып алғандай, ал кеп ышқына безілдесін! Даусының зорын. Көлдің бетін жаңғыртып үш мәрте айқайлады. «Оу, неге тоқтап қалдың, артың жыртылғанша айқайласаңшы тағы да...» Кенет танауын қытықтаған әлгі иісті іздегені. Оның жейдесі мен кеудешесін умаждай сығымдады да, танауына тақады. Шөліркеп келіп бұлақ суына бас қойғандай сезімге бөленді. Жә, қайдағы бұлақ суы?.. Теңеуін келістіре алмады. Жасағанбергеннің құсеттенген денесін жылытатындай құм да қызып үлгермеген. Аяды. Сонда қалай, «Кел құшағыма алайын» демек пе?! Еркек қой, ол жағын өзіақ келістірер. Сірә, жаман жылқышының ойында да біраз ұрлық бұғып жатыр білем! Көлден шығып, шашының суын Мейрамкүлдің бетіне бүркіді. «Қой деймін, қойсаңшы...» Дауысы да үзіліпүзіліп естіледі, бір нәрсеге ынтазар болған нәзік үн. Иығына қолын артады, ептеп құшағына тартады. Жасағанбергеннің жүрегі атша тулайды, оны Мейрамкүл де анық естиді. «Шүкір, – деді ішінен, – яғни жүрегі бар. Жүрексіздерден сақтасын алдажалды». Жасағанбергеннің қимыләрекеті мапмайда, жібектей есіледі. Күректей алақанымен Мейрамкүлдің арқасын сипалайды да сәл аялдайды, аңдысын аңдиды. Қан ойнаған жүзіне үңіледі. Құлағының түбінен иіскейді. Мұндай жұпар иіске жолықпағалы қай заман. Өмірдің мәні де осы аралықта. «Космодромның қолбаласына айналған сорлыау, көзіңді ашып қарасаңшы жанжағыңа!» Мейрамкүлдің жүрегі дүрсілдеп соны айтып жатқандай. Жоқ, басын да тартып әкетпейді, қытығы келгендей ғана қылық көрсетеді. Сұқ саусағымен иегін көтеріп, түртік ерінді алдымен алқымға тақайды, аққу мойынды аймалайды. Ыстық дем Мейрамкүлдің де тұла бойын өртеп әкетіп барады. Бірде... күректей алақанның тыптығыз анарды уыстап алып, түртік еріннің ерінге сүлікше қадалғаны. Тағы, тағы... Сәл қаттырақ... Еркек иісін де еркін жұтты осы жолы. Жолың болғырау, бұл не?! Түсінсе бұйырмасын, сүйріктей саусағы Жасағанбергеннің бұйра шашының арасына сіңіп бара жатты біртіндеп. Бір демге екіншісі қосылды. Құсеттенген дене отқа түскендей. Лапылдаған қызуы күйдіріп жіберетіндей. Жасағанбергеннің алақандары енді ширақ қимылдайтындай. Жауырыннан бөксеге жылжиды. Жуан балтырды сипалауды да естен шығармайды. Мейрамкүл есінен танып қалғандай. Сұлу жорға «Сендер не істеп жатырсыңдар?» деп осқырынғанда барып сәл ес жияды. Ат осқырынды ма, әлде іш көйлектің жоғарғы түймесі бырт етіп үзіліп түсті ме... «Ұят болады ғой» дегенге ғана демі жетті. «Кімнен?» «Жорғадан». Жасағанберген Мейрамкүлді үнсіз аймалайды.

	Адамау, қолын кері ысырған бір қарсылықтың нышаны сезілсейші! Қызыл құмның да қызуы көтерілген. Тыптығыз анар аударылыптөңкеріледі. Түртік ерін оның үрпін тіміскілейді. Мейрамкүлдің жаны тырнақ ұшына тіреледі. Денесі дірілдейді, дауысы құмығып естіледі. Түймелерінің бірінен соң бірі үзіледі. Құм қиыршықтары арқасына майдай жағатындай. Шалқалайды. Үстіне тау құлап кеткендей. Жожоқ, салмақты да сезбейді. Рақат, рақатай! Алпыс екі ғаламның еркек пен әйелге ғана бұйыртқан жалғыз жан рақаты осындайақ болар! Мейрамкүлдің күллі денесі адам айтып болмайтын әсерге бөленген. Маңдайынан тер моншақтары шоршып шықты. Екі қолын екі жаққа жайып кеп жіберіп, еркін көсілді. Шыңғырып айқайлағысы келді, жылағысы келді, күлкісі келді.

	Жамбас тұсы бүлк ете түсті. Жерге метеорит құлағандай еді. Жорға басын кегжитіп алып үстіүстіне осқырынды. Көл беті жыбыр етті. Жын соққандай Жасағанберген ұшып түрегеліп, жалмажан киіне бастайды. Ауын жолай түймелеп, ер үстіне секіріп мінді. Ат тұяғынан ұшқан қою шаңға көміліп, есі кіресілішығасылы күйде құм үстінде талықсып Мейрамкүл жатты. Аз айт, көп айт, іштегі баланың әкесі – Тоғызыншыдағы жылқышы Жасағанберген. «Жасағанбергенге перзент керек пе, керек емес пе?» Соның аққарасын анықтауға әдейі келе жатыр бүгін Мейрамкүл. Алдынан әдейі өткісі келеді. «Ал бала өзіне керек пе?!» Бұл сұраққа әзірге дайын жауабы жоқ.

	Көл ортасындағы шағын аралға тұмсық тіреген құс қайық көп айналмай Тоғызыншыға қарай бір бүйірлеп қиыстай тартты.

	Ауыр ескек екі қарын талдырды.





21




	Әзірге қоңыраулатып дабыра қылмай, ойымдағы жобажоспарымды сызғылап, шығын мен кірісті есептеп, білгенімді түртіп қойып, тымырайып жүре тұрайын дегені де бекер екен. Бекер болғанда да ақымақшылық. Түйе фермасының шаруасын бір ізге түсірген. Біреу әдейі қастандық жасап, төбеден бомба тастап жібермесе, Әбдімәлік жасаған жүйе әзірге бұзылмайды. Бұза алмайды. Аздап қыр көрсетпек болғандар енді артына қарасын. Әне, Әбекеңнің қолы тиген жердің бәрі осылай ғой, ойып түседі. Ылғи тыңнан салады. Ойшұқырдағы ауыз жарымас несібеге көзін сатып, сонша уақыт шығындамайды.

	Жұртты өстіп таңғалдырып, «Апырай, ананың пәлесінай!» деп таңдайларын тақылдатпаса Әбекең Әбекең бола ма?! Әбдімәлік, ойхой Әбдімәлік! Біраз жыл осы есіммен де талай жердің топырағын басқан. Бәлкім, мұнан былай Әбекең болса ше... Барабара құлақ үйренер.

	Ал бұған не дейсіз, Қамбаш көліндегі санаторий құрылысын да асығыпаптықпай алдағы көктемде бастап кеп жібермекші. Жобасы да көз жауын алғандай. Иә, солай ғой, солай ғой, әрине. Әбекең Әбекең басымен кәкіршүкірге бара маау?!. Төретам төңірегіндегі ағайын айлақтың азабын аз тартты ма, әлі де қанша азаптанатындарын кім білсін? Космодромның әзірге бұл тұстан қоныс аударатын түрі байқалмайды, керісінше жергілікті халықтың темір жол бөгейтін ереуілсымақтарын ұрып қойып, коммерциялық ұшыруды үстіүстіне балалатқан жоқ па?! Есебінен жаңыласың бүгінде. Оу, сонда төретамдықтарға кімнің жаны ашуы керек. Өлсеңдер өмірем қабыңдар деп, еңселерін одан әрі тұқырта түскеннен кімнің ұпайы түгенделеді. Әрине, Әбекең Әбекең ғой... тағы да өсектеймісіңдер Әбекеңді?! Мейілдеріңіз, одан Әбекеңнің қылы қисаймайды. Өй, өңшең сорыңды ұрайындарай, көл суындағы йод мөлшерінің көптігін жерлестері де баяғыдан байқады ғой. Ауыздары былжырап, сонау жер түбінен келетіндермен қосыла арақ ішкеннен басқа бір нәрсе бітірді ме? Келімсектердің нелері кетсін, «Ой, жергілікті халықтың пейілінай!» деп баяғыдан келе жатқан жаттанды «жырдың» астына қайтадан от тамызды. Тегін, бәрі тегін, тіпті көлдің маңайын өртеп жіберсең де қойау дейтін бірі жоқ. Оларға да осы керекті, йод құрамды суға емінеркін шомылып, ойындағыларын іске асырады да ертең тайып тұрады. Жасаған иеау, әділдігіңді неге көрсетпейсің сол сорлы халыққа! Әлде келімсектердің ғана жолдары бола бермек пе? Бетпақтың шөлін туталақайын шығарғандары аз еді, енді жыландай жылжып, Қамбаш көліне де ауыз салмақшы. Әзірге жабайы түрде, жатажастана келіпкетіп жүр. Ертең жау тигендей көл жағалауына қостарын тігіп, қоныстанып алса не істейсіңдер?! Қуып шығу қолдарынан келе қойса жақсы. Қамбаш көлі – Әбекеңнің ежелгі атажұрты. Оған тірі жан таласа алмайды. Мұрағатта «Құрымбай әулетінің иелігінде» дейтін де құжат бар. Ал Әбекеңнің ірі турайтын әдеті ғой қашаннан. Су құрамындағы йодтың мөлшері ғарыштан зерттелген тәжірибенің негізінде қолға түскен.

	Ал санаторий көлге ерекше көрік береді. Іргеліктен көтерілген күн сәулесі алдымен айдын бетіне түседі де, сөйтіп санаторий күмбезімен шағылысады. Норман түсіне бекер кірді деймісің. Көл жағасындағы қаз жұмыртқасын көз алдыңызға елестетіңізші! Қалғанын іс барысында көре жатар.

	Күмбезбен мұратына жетпейтін сыңайлы. Белді бекем буған екенсің, енді еш нәрседен тайынба. Әбекеңнің де осы тұсқа мықтап күш салғысы бар. Жер шарындағы атышулы курорттардан Қамбаш көлі неге сорлы болуға тиіс?! Оу, бәрінен бұрын су құрамындағы йодтың мөлшерін айтсаңшы! Уақыт – ұшқан құс. Әбдімәлік бар шаруасын түгендеп алсын деп тосып тұра ма. Ертеңақ көктемнің құлағы көрінеді. Бұл өңірде мұндай санаторий атымен болмаған. Әбекең бірінші, біріншіге жауапкершілік те аз жүктелмейді. Төретам – тоғыз жолдың торабы. Коммерциялық әдіспен ұшатындар шетелден де шұбырар. Еріккен қалталылар еріге берсін, Әбдімәліктің қаражат жағынан біраз ауыртпалығын көтеретін де сірә, солар боларау. Әне, жарнама дегеніңіз сол... Қазақбайшылыққа салынып, тиын есептеп, кері шегінсең өзі келген байлықтан көз жазып қалуың да ғажап емес. Өз қолыңнан ұшырып жібересің. Қаздың жұмыртқасы секілді санаторийің жергілікті қазақтарды болмаса, оларды қызықтыра алмайды көп. Әбдімәліктің де біреулермен ақылдасуына тура келді, облыс көлеміндегі жөн біледіау деген жігіттерді жанына жинады. Су шаңғысы... Су шаңғысын қайдан көрсін Әбдімәлік. Туристер серуендейтін екіүш катерді былайақ сатып алмаймын ба деп жүрген. Ой, түбің түскір, шығармайтыны жоқау әлгі найсаптардың! Тікұшақтан парашютпен секіретіндер шығып жатса не істейміз дейді. Не істеуші еді?.. Бәрін тындырып, енді парашютпен секіру ғана қалып па еді?! Алғашында ашуланған. Осылар мені белшеден шығынға батырғалы отырау деп әрқайсысына күдікпен қараған. Тікұшақтың аспанға бір көтерілгеніақ жиғантергеніңді көкке ұшырар. Оу, ойданқырдан келетіндерге йодты судың өзіақ жетпей ме. Дегенмен біртебірте сабасына түсті. Санаторийдың «әлемдік масштабтағы имиджі» дегенге амалсыз көнді... Жағалаудың да қазаны бұрқсарқ қайнайды тірі тұрса... Шұбатты несіне қыстыра береді. Шұбат өзінікі ғой. Сұраныс көбірек түсіп жатса, майлы шұбатты құрғатып, кептіріп айлаққа жөнелтіп не жындары бар?.. Жә, о жағы түсінікті. Көлден тірі балық ұстайды. Демалушылардың қалауы білсін, аспазшылар оны табанда қуырып береді. Бірнеше ұстахана ашпақшы. Көрігін қыздырып, балғасын төске ұрғылаған шеберлер әркімнің керегіне қарай ұлттық бұйымдарды шай пісірімге жеткізбей қолдарына ұстатып жібереді.

	Ойхой, ақылдасудың соңы созылыңқырап кетті ме, қалай? Бір жағынан оған өзі кінәлі еді. Кеңқолтық, ауылбайлығын сездіріп алды. Осымен бітті, екінші рет қайталанбайды. Алмас қылыштың жүзіндей қиып түсуі керек қой Әбекеңнің. Сөзді көпіртпейді, нақты іске көшеді. Берсе қолынан, бермесе жолынан. Ал бүгін не істеді?.. Көңіліңізге келсе де айтайық, кейде әпенді қалыптан шыға алмай қаласыз, Әбеке! «Жігіттер, күнде келіп жатқан жоқсыздар... шайланып, түстеніп дегендей, Патшагүл жеңгелеріңнің қолынан дәм татып дегендей...» Тіфу, неткен жиіркенішті! Осыны да космостық кеңістікпен тілдесіп, айлақтағылармен қоянқолтық араласатын әтібірлі азамат дейдіау! Тіфу! Ананы әкеліңіз, мынаны әкеліңіз деп Патшагүлдің де әбден зықысын шығарды.

	Жәжә, боболды! Әбден жерлеп біттіңдер ғой түгелер! Аулаға шығып, олайбылай жүріп бой жазды. Әуіттегі су бетінің дір ете қалғандығын Әбекең де байқады. Тазартып тастауға қолының тимей жүргені, енді суға түсіп қарқ қылмайды... Ән салғысы келді. Оу, Әбдімәліктің кішкене көңілденіп, ән салғандығын да көре алмайды бұл ағайын?! Ән деген аты ғана. Көңілдің шалықтауы ғой боларболмас... Алдымен іштей ыңылдайды. Барабара дауыс ырғағын үдете түседі. Сол әуеннен тұла бойы ләззәт алатындай. Төңірегі де сұпсұлу... Осындай сәттерді қалайша елеусіз өткізіп жібереді. Шаруасы шүкіршілік. Салыстырмалы түрде айтқанда, өмірге риза. Жүрек пен дене бір сәт...бәлкім, жалқы сәт болар... үндестік тауып, бірінбірі түсінді ғой. Жүрек, жүрек дегеніңіз де бейшара бозторғай ғой қолдыаяққа тұрмай шырылдаған.

	Міне, осындай тұста ғой Әбекеңнің ән салғысы келетіндігі... Тамағын кенеді. Ән шымшымдап әуеге шарықтады. Тың, бойы жепжеңіл...





22




	Мейрамкүлдің Төретамға табан тірегіндігін Әбдімәлікке айтсам ба, айтпасам ба деп ұзақ ойланады Патшагүл. Жолың болғыр Мейрамкүл туған әкесінің көзіне түспесем екен деп безектейді. Ұрлық жасағандай «айтпаңыз, айтпаңызшы!» деп өлгенше жалынады. Мұнысы қалай? Ал Әбдімәлік солар дегенде шыбын жанын қоярға жер таппайды. Әсіресе, Мейрамкүлді ойлағанда түн ұйқысы төрт бөлінеді. Бір жағынан өзін де кінәлайды. Облыс орталығындағы жоғарғы оқу орны тақиясына тар келетіндей, бірден астана асырып жібергендігіне өлердей өкінеді. Облыстан бітіргендер де көштен қалып жатқан жоқ бүгінде. Бәрінен бұрын балалардың бірбірінен алшақ кетпегендері абзалды. Оу, облыс орталығында Мейрамкүлдің туған ағасы Әділбек тұрып жатқан жоқ па. Өйтіпбүтіп келінді де көндірер едідағы. Ортаншы ұлдың да ақылы кірген шығар. Оның үстіне өздері де ай аралатып барып тұрар еді... Тәйт әрі, Мейрамкүлді опық жеді деген біреу бар ма?! Жоқа, қатарынан кейін қалғаны батады Әбдімәліктің қабырғасына. Сол қызының тұрмыс құрғандығын көрсе...

	Сөйткен әкесінен қызын жасырса адамшылыққа жата ма Патшагүлдің бұл қылығы?! Түсі... түсі болғандығы қандай абырой! Көзін жұмсаақ болды, сол түсі дөңгеленіп көз алдына келе қалады...

	«Бетбақтың шөлін көктей өтіп далақтап жүгірген Мейрамкүл. Қайда бағыт алғаны және белгісіз. Аяғыаяғына жұқпайды. Төңірегі толған қызылдыжасылды көбелектер. Оу, мына бар болғырдың жүгірісі тегін бе? Құмның ішкі жағындағы қауіпті аймақтан не табады. Тоғызыншыдан несін жоғалтты екен сорлы бала?! Патшагүлдің де көл жағасына не үшін барғандығы белгілі. Бұл сормаңдайдың бір перзенттен басқа қандай армантілегі болушы еді. Біреулер көл жағасындағы әулиеәмбиелердің басына түнесең, үмітің орындалады деген. Бұл жерге сол үшін жеткенді жаяужалпылап. Ал бұл маңнан Мейрамкүлді кезіктіремін деп кім ойлапты. Мейрамкүл көбелектердің күз айындағы өмір сүру дағдысын бақылаймын, ғылыми жұмысымды одан әрі жалғастырамын деп кеткен жоқ па еді. Мына тірлігі ғылыми жұмысын жалғастыратын адамның қамқарекетіне ұқсай ма? Құйындай зулайды. Адамның қауқары қашанға шыдар. Бір жығылса одан қайтіп тұра алмайды Мейрамкүл. Әбдімәлік бұл істің аққарасын ашқанша тыным таба ма, жанын шүберекке түйіп олай шапқылайды, былай шапқылайды. Сүйтсе...ал бұған не айтасыз, бұл істің басықасында Патшагүл жүріптіміс... Соны естіп тұрған Әбдімәлік Патшагүлдің арқасынан қаға қоя ма?! Міне, сөйтіп іс насырға шабар. Жоқа, дауға қалатындай Патшагүлдің не басының іскені. Одан гөрі Мейрамкүлді шап беріп ұстап алсын да жуындырыпшайындырып, өзімен бірге үйге әкетсін. Шынымен көбелектер қанатына қондырып алған ба, жеткізер емес. Әулиелердің басына түнеп шыққан Патшагүл тың ғой, ұйқысы да қанық. Уһ, өлдімталдым деп, бір топ жыңғылдың түбіне жете бергенде ұстадыау. Қайраттысын. «Жібер, жіберіңіз, сіз қайдан шыққан адамсыз?! Кімсіз, мен сізді танымаймын. Менде не шатағыңыз бар?!» деп бұлқынғанда бар ма, торға түскен шабақтай алас ұрады. Оның бұлқынғанын бұйым құрлы көрсін бе Патшагүл. Әлі құрып біткенде өзіақ сабасына түседі. «Мені, Патшагүлді танымайтындай сені не алжастырды, Мейрамкүл?!»

	Мейрамкүл екі иінінен дем алып, алақтап аспанға қарайды.

	«Патшагүл, Патшагүл деген кім?» «Жә, танымасаң таныма, есіңді жи, не жүгіріс сенікі? Қайда барасың? Біз сенің қайтар жолыңды тағатсыздана тосып отырсақ». Мейрамкүлдің ісініп, сұрланған бетәлпетіне ептеп қан жүгіре бастайды. Күрсіне дем алады. Патшагүлдің темірдей құшағынан босанып, төңірегіне үрейлене көз жүгіртеді. Патшагүлді де енді шырамытқандай. «Сіз мені бекерге қинайсыз» деді сәлден соң.

	«Бекерге қинайсыз дегенің қалай?!» «Қиналмастан өлетінақ жерім еді. Мен үшін өмір тұйықталған. Ендігісінің бәрі ит әуре». «Қой, олай деме, бесіктен белің шықпай жатып, сонша түңіліп...» «Мен екіқабатпын, апа!..» «Білемін...» «Қайдан?» «Поездан түскен күніақ». «Құдайай, тірі жан сезбейді ғой деп жүрсем. Бекер алданған екенмін». «Неге алданасың, сендер алдаңсаңдар, өзгеміз не істемекпіз?!» «Апа, апаау, менің жанымды түсінетін кім бар бұл өмірде?!» Патшагүлдің иығына басын сүйеп солқылдап жылайды. «Жалғыз емессің, сен жалғыз емессің, Мейрамкүл!» «Ай, қайдам, қайдамау! Ішімдегіні алдыртып тастау қолымнан келмеді деймісіз. Өзөзімді ұстадым. Бәлкім, ақымақтығымның өзі сол шығар. Мұның әкесі де осы өңірдің түлегі ғой. Көрінген көкатты емес. Алдымен соны көңіліме демеу тұтқам. Сіздерді бір алдап, өзгелерді екі алдап, сонша жерден сабылып келгендігімнің басты себебі де осы еді. «Балаң болады, сенің балаң болады!» деп алдынан бір өтейінші деп келгем. Әкесі емес пе, көлкөсір қуанышына да куәгер болғым келген. Охо, сенген қойым сен болсаң... Енді ойласам, ол сорлыны да кінәлағым келмейді. Космодромның дайындығынан өткен адамнан не сұрайсыз. Тірі өлік. Баяғысы баяғы ма, тірі өлік екендігіне осы жолы анық көзім жетті. Менің аяғымның ауырлығы оның ойына да кіріп шықпады. Жылап түсіндірдім, күліп түсіндірдім. Селт етпеді. Екіүш айдан соң балаң дүниеге келеді деп те, құдайдың зарын қылдым. Тірі тұрсам оған иненің жасуындай салмағымды салмаймын ғой. «Иә, мен сол баланың әкесі едім» десе болды ғой. Кейін әкесінің кім екендігін айтып жүрермін, тек сол үшін ғана. Ол мүлдем басын алып қашты. Алғашқыда «Осы әдейі мылқау болып жүрген жоқ па екен» деп күдікпен де қарағам. Жоқ, бәріне кейін көзім жетті. Ол ойлау қабілетінен жұрдай айырылған мүскін болып шықты. Сенесіз бе, не істеп, не қойғандығынан мүлдем бейхабар. «Балаң болады, мынау сенің балаң»деп шертиген қарнымды көрсетсем, ол менің басымды шатып, космодром басшыларынан мақтау қағаз алғандығын айтып, айдалаға лағады.

	Шынымен өлгім келді... Әлгі мүскінді балама «Мынау сенің әкең» деп қалай айта аламын? Басым қатты. Сізден несін жасырайын, ішімдегі шарананың титтей кінәсі болмаса да, одан ертерек құтылғым келген. Саналы түрде. Ал не дейсіз?» «Не дегені қалай, күнімау?! Мына Патшагүл саған бөтен адам ба? Өгей деп өзекке тепсең, өзің біл. Әкеңнің шайсуын қайнатып бергенім өз алдына, түсінсең сол үйдің отымен кіріп, күлімен шықтым. Шаңырақтың шайқалмай тұрғаны да менің арқам. Қайдан білсін, біреулер Патшагүл аяқ астынан үлде мен бүлдеге көміліп қалды деп күндейтін шығар. Менің басыма бұршағымды салып, Жасаған иеден жалбарына сұрап жүргенім – бір шұқым қызылшақа шарана. Міне, маған сені айдалада құдай жолықтырды ғой, аманесен босан. Қанша ай қалып еді? Ел көзіне түспейтін қауіпсіз жерге апарып, босанғанша бағыпқағамын. Бұл құпияны екеумізден басқа тірі жан білмейді. Босан, сенің балаң – менің балам! Бауырыма басамын. Кейінгі тағдыры бір алланың қолында. Бұл өмірге бәріміз де қонақпыз. Біреуге ерте, біреуге кеш, ажал алдымен мені айналдыра бастаса екеуіңді бірбірлеріңе табыстырып кетемін. Ал әзірге еш нәрсені ойлама... Өлемін дейсің, масқараай! Не, не үшін, күнімау?! Құдайға күпір болғаның қалай, құдай мұнан артық сені немен жарылқайды?!

	Мейрамкүлдің де беті бері қарағандай: «Әкеме не айтасыз?» «Ол жағын өзіме қалдыр». «Жоқ, оны да осы тұрғанда шешіп алайық, ертең бәрі кеш. Әкемнің мінезін жақсы білемін. Шындық айтылады түптің түбінде. Сізге қалай да айтқызады қоярдақоймай жүріп. Сонда не дейсіз, Мейрамкүлдің жолдан тапқан баласы еді дейсіз бе?!» «Несі бар!» «Несі бардың көкесі сонда, әкем онда сізге де, балаға да аяушылық жасамайды. Одан да...» «Не, не дейсің?..» «Баланың обалына қалмайық, әкем оған көнбейді. Мені екібастан көрмейді. Ал сізді де жамандыққа итермелеп қайтемін. Рақмет ниетіңізге. Қайталап айтайын, әкем оған көнбейді. Үндемей жүргенімен қатал ғой әкемнің мінезі». «Ал енді не істемексің ішіңдегіні?..» «Балалар үйіне...» «О, құдая тоба!..»

	Өзінің шыңғырған дауысынан өзі шошып оянды Патшагүл. Сұмдықай, әлгінің түс болғандығы қандай абырой!.. Түс дейдіау... басын көтерді, аулаға қарады. Әбдімәліктің қонақтарды шығарып салған соң қанненқаперсіз ыңылдап ән салып жүргендігіне қайран қалды.





23




	Одан әріге шыдай алмады. Дағарадай күтушілер залының қалтарыстау бір бұрышында отырған орнынан ұшып түрегелді. Әлсінәлі сағатына қарайды. Ресейден келетін халықаралық жүрдек поездың бұл стансаға келуіне әлі де табандаған жарты сағаттай уақыт барды. Выбергтегі кеденшілердің рахымы түсіп, жол құжаттарына шұқшия қарамай «ежелгі көршіміз ғой» деп жібере салса тіпті жақсы, ал жолаушылардың анаумынауларын аударыптөңкеріп, ендігі шаруаны иісшіл иттердің тұмсықтарынан тіреп, жайбарақат жүріп алса біразға дейін кешігуі де әбден мүмкінау. Көзге баттиып көрінбесе де саясаттың салқыны осындай ұсақтүйектен сезіліп қалады. Оның үстіне Еуропаңыз біз қарт құрлықпыз дейтін кеудемсоқтықпен Азияға әлі күнге дейін төбеден қарағысы келеді. Ал Азияңыз да аспандаған көкірегін көрінгенге таптатқысы келмейді. Іштей текетірес, бақай есеп. Ақпарат кеңістігіндегі, интернет жүйесіндегі мәліметтерге сүйенсең, екі ұлы құрлық арасындағы достық ахуалына қылдай кінә таға алмайсың. Адам түсініп болмайтын келісімшарттар мен алысберіс қарымқатынастардың мәнмағынасына үңілсең, ішің жылып сала береді. Құрлық түгілі қарапайым адамдар да бірбірімен бауырласып кеткендей, бауырластық тамырлары барған сайын тереңдей түскендей. Сызат таба алмайсың, сына қаға алмайсың. Кей тұста осынша шарықтап әуелеген әдемі түсіністік түкке тұрмайтын бірдемелер үшін жерменжексен болатындығына кәдімгідей қарның ашады.

	Несін жасырады, мұндай сезім Әнуарбекті де талай мәрте иектеген. Бүйткен іскер адам атанғандығының, бизнесінің ішін ұрайын деп, сырт жердегі азкем дәулетіне де мойын бұрмастан, туған жерге туралап тартып кетуге де оқталған. Зәудесін барып сабасына түсерді. Бұлқанталқан ашуланбайды. Осының өзі дәтке қуат. Туған жерге деген сағыныш қой мұның аты. Міне, ақыл. Бұған дейінгілері пендешілік. Ал атамекенді аңсауы – адамгершілік қасиеттің биік шыңы. Осыдан соң бойы жеңілденіп, керемет әсерге бөленеді. Төңірегі нұрланып сала береді. Азия жақтан соғатын жылы ағыс денесін жерден тік көтеріп әкететіндей. Үлкен көшенің бойымен жүгіре жөнелгісі келе ме, қалай? Балалық шақтан жатталып қалған әуен бірбірлеп еске түседі. Адамау, мынаусы кәдімгідей «айналасы жұпжұмыр» асқақ әуен ғой. Ойой, Әнуарбектің жүрек кернеген бұл әнінің қайырмасын кеме жөндейтін бұл қалада кім түсіне қойсын. Қазақшаны ұғынатын кім бар бұл жерде? Есі ауысқан кісіше екі иығын жұлып жеп, көше бойымен жүгіргені сәл ерсілеу әм күлкілі. Оу, айтқандай шетелдік су жаңа мәшинесінің ішінде шырқаса біреу жолай тоқтатып, ұстап ала ма. Оу, неге соншалық тесіле қалдыңыздар?! Немене, сәндеріңді бұзып жіберді ме Әнуарбек?! Е...е, бұларың жөн. Мынадай асқақ әуенді қайдан естіп тұрмыз деп таңғалған болсаңыздар, иншалла оған да рақмет! Әрине, ондай әуенді қайдан естиін деп едіңіздер. Ол үшін Әнуарбек секілді сіздердің де кіндік қандарыңыз қазақ топырағына сіңуі керек қой. Және анаумынау емес Төретамның төңірегіне. Төретамның құм суырған иен даласы кісіні әнші қылмай тұра ма. Еріксізден еріксіз әнші боласыз. Ұлы даланың қадірқасиеті кіндік қаныңмен бойға сіңіседі де, өмір бойы... қашшан мына дүниемен қоштасқанша сол құттақандай сезім тұла бойыңды – табаныңнан көк желкеңе дейін қызқыз қайнатып қыздырады да тұрады. Қайда жүрсең де бәрібір. Бәлкім, аруақ жебеді деп жүргеніміздің өзі осы шығар. Аруақты қазақтан басқа халық сыйлай алмайды. Оны қайдағы бір санаға сіңбейтін аңыздармен шатастырады. Әлгі қызу денеге топырақтан дариды. Дария бойының тізеден келер май топырағын Әнуарбек те аз кешпегенді. Құлапсүрініп, құлдыраңдап жүгіргені де әлі есінде, күс табанын дызылдатқан от қызуға шыдамай дарияның тайыз тұсындағы лай суға күмп бергені де әлі есінде. Отыздың о жақ, бұ жағындағы жігіт балалық шағын ұмытатындай не құдай ұрыпты?! Және қарттық дәуренін сырт жерде өткізіп не абырой табады. Кетеді бұл жерден бойдағы қуат әлсіреген күніақ. Ой, осындайда ғой көңіл деген көк дөненнің бас берместен ойғақырға шалықтайтыны. Әнуарбек сол көзге көрінбейтін әлгі табаннан өтетін жылудың өзін өзінше қорытады. Әлде сырт жерде жүргендіктің әсері ме екен, а?! Бәлкім, сағыныштың көкесі де осы шығар. Жылу, ол жылу жалғыз ғана топырақтың жылуы еместі. Жалған дүниемен ерте қоштасқан атабаба рухы жер астындағы әлдебір құдіреттің күшімен сенің басқан ізіңді аңдып жүреді де, оңтайы келгенде барлық қызуды табаныңнан өткізеді де жібереді. Сен оны әзірге байқамайсың, сезбейсің. Есейген соң ғана еске түседі барлығы. Ал бұған не дейсіз? Әнуарбектің әлгі толғаныстарына түзету енгізбек ниетіңіз бар ма? Мейлі, қалауыңыз білсін. Әнуарбек қашанда қызу пікірталасқа дайын. Жә, арғы жағына сонша тереңдеп, сіздің де басыңызды ауыртқысы келмейді. Туған жерден жырақта, сыртта жүрсеңіз көрер едіңіз!.. Сірә, сағынышты осы төңіректен іздегеніңіз мақұл, асылы. Қала, қала ма, егер орайы келсе, пенде бір жағынан өзінің азаматтық болмысын сынау үшін де сыртта өмір сүруі керек шығар. Оу, Финляндияның кеме жөндейтін осы бір шағын қаласында жүрмесе, Әнуарбек әлгі ойларды жерден қазып ала ма?! Выберг көшелерімен асқақтата шырқаған әсем ән! Міне, Әнуарбек өстіп қалың шаңнан бір сілкінеді. Артықкемі жоқ, бесалты жылға жасарып кеткендей жеңілдейді. Қарсы кезіккендерді құшақтай алғысы бар. Аялдаманың бір бұрышында бүрісіп отырған қайыршыны көзі шалса дереу мәшинесін тоқтатады да, қалтасындағы барын әлгінің дірілдеген әлжуаз алақанына қыстырып кетеді.

	Таң атып үлгермеген. Вокзал басында жүргінші аз. Бұл қаланың ыбылжыған көктемі де жылауық баланың саталақсаталақ бетәлпетіндей жуық маңда тазара қоймайды. Шайдай ашылған күн көзін көруің де сирек. Қар аралас кібіртік жаңбырдың аяғы наурызға дейін бір толастамайды. Сыртқа шығып шылым шекті. Еріккеннің тірлігіне көшіп, сигарет тұқылын саусақ ұшымен аулаққа шертіп кеп жіберіп еді, онысы жылымшы ылғалға түсіп быж ете қалды. Әсерлі естілді құдаққа. Жеңіл пальтосының жағасын көтеріп алып, екіншісін сорғыштады. Оу, бұл қай басынғандық, көкесі?! Күбідей тарғыл мысық құйрығын көкке шаншып келді де алым жоқ, берім жоқ мұның аяғына оратылды. Бұзаубас туфлиіне тұмсығын тақады. Тілін сүйреңдетіп бетаузын жалады. Қаңғыбасқа ұқсамайды. Вокзал үйінің жылыжұмсағына ертерек ет үйреткен сыңайы бар. Әлде осындағы үй сыпырушы әйелдердің «сүйіктісіне» айналып, емінеркін жүріптұрса да бізден көрмеңіз. Тек беймезгіл уақытта тысқа шыққаны ғана түсініксіздеу. Әрине, мұнысын әйелі көрсе безілдеп, қайдағыжоқты айтып, байбалам салар еді. Келетін қонағыңды бірге қарсы алайық деп жата кеп жалынса да, ол пақырды кеудеден итергендей ғып үйде қалдырған. Екі қолын қайда сыйғызарын білмей өстіп сенделіп жүретіндігін сезсе, әйелін өзімен бірге ерте шықпас па. Таң алдындағы тәтті ұйқысын қимады ма, өзінше жігіттік мінез көрсеткісі келді ме. Түк те емес, артыныптартынып артынан іздеуші келіпкетіп жатпаған соң вокзал заңдылығын да ұмыта бастаған ғой бұл жазған!

	Күбідей мысықты көтеріп, кеудесіне қысты. Охо, көкірегі сырылдап қолайлы қуыс табылса ұйықтап кететіндейақ сыңай танытты. Құйрығынан сипады: «Осы құрметке де риза боласың, – деді сәлден соң, – сізді еркелетіндей уақыт қайда, қазір Төретамнан келетін ағамды күтіп алмақпын. Ал әзірге сау тұр... Байқа, бұзақылардың қолына бір түссең, ол қақпаннан құтылуың қиынға соғар. Жұрттың бәрін Әнуарбек деймісің?!» – Мысық алдыңғы екі аяғын кезек көтеріп, ызалы жерге қайдан тап болдым дегендей ауырлау қозғалып, емен есіктің сыртқа қарай ашылуын күтіп тұрды да, Әнуарбек шойын тұтқаға қол соза бергенде сып беріп ішке кіріп кетті. Біреулермен сөйлесіп тұрмын ба дегенді. Жоқ, жалғыз екен баяғыша. Сигареттің тұқылын тағы да саусақ ұшымен аулаққа атып кеп жіберді. Оның суға түскен быжылына мойын бұрмады бұл жолы. Өзге ұлттың өкілі болса да, әйелі ақылдылық танытқан. Оның да өз қуанышы өзімен. Міне, ақыры қайыр болды. Әнуарбекті туған жерінен бір жамағайыны іздеп келе жатыр. Қалай туысатындықтарын ежіктеп сұрап қайтеді. Мәселенің үлкені – арнайы ат басын бұрып, Әнуарбекті іздеп келе жатқандығы. Ой, дүниеай, бұдан несін аяйды, қолынан келгенше қазақы дәстүрді де ұстанып бағар. Бірақ сызылып қазақ топырағына келін боп түсетіндей бұған біреу мүмкіндік жасады ма. Әнуарбекке тұрмысқа шыққалы кеме жөндеушілер қалашығынан сырт жерге бір рет жолы түссе екенау!.. Ылғи бір өңді тіршілік. Ал кәделі мерекелерде аздап жұтып алғанда Әнуарбектің аузының суы құрып айтатын Төретамын мұның көргісі келмей жүр деймісің! Охо, ондайда Әнуарбектің екі көзі боталап, боларболмас уәйімге беріліп, артынша жасықтығымды тірі жанға сездірмейінші дегендей дүр сілкініп, аса бір ықыласпен шабыттанып кетерді. Екі қолын екі жағына сермеп жіберіп, жүдемелетіп сөйлегенде бар ма, тұйықтау жігітті бір нәрсе иектеді ме деп өзің де күмәнданады екенсің. Аздап «ақаңның» да буы бар шығар, бірақ қалай дегенде де Әнуарбек үшін Төретамнан асқан жұмақ өлке жоқты! Сырдарияның сылаң қаққан ағысын айтқанда есіңнен жаңылдырады. Еріксіз тыңдайсың, тыңдамағанда... Жұмаққа балаған Төретамы күллі жұртқа белгілі. Оның несіне мақтайды, әлемді дүр сілкіндірген экологияның ауырлық нүктесі де сол тұста. Қысы қатты, жазы адам тұрғысыз ыстық иен даланы Әнуарбек болса барымен беріліп жырлай жөнеледіай! Турасына көшкенде, ғарыш айлағы кімді жарылқаған.

	Ал Әнуарбек ол кезде басқа адамның кейпіне көшеді. Бусанып алғанда әуелетіп ән салып жібергендігін де байқамайды. Айтсын, айтсын, армансыз шешілсін. Бір жағынан Әнуарбектің айтқандарына құлай сенгің де келмейді. Кім не демейді, кім не жазбайды. Ал талассызы – Әнуарбектің жастық шағының Төретам төңірегінде өткендігі... Әнуарбек тірі, міне, жаныңа жайғасып алып, Төретамнан көргенбілгендерін сұңқылдап соғып отыр. Жалған сөйлесе өзіне... кейде сенің де табан тіреген пікірлерің тайғанақтай бастайды.

	Шынттаса Төретам туралы түсініктің өзін бүтіндей өзгертіп жіберетін еді ғой бұл Әнуарбек. Шешендігіне де шәк келтіре алмайсың. Бір қызынып алған Әнуарбекті орта жолдан тоқтатуың және қиын. Дес бермейді. Сондайлық біріненбірі асыптүсіп жатқан жүйелі сөздердің қайдан тап болатындығына да қайрансың. Ал мықты болсаңыз, Төретам топырағын бір басуды іштей армандамай көріңіз, сол өңірдің ауасын жұтуға асықпай көріңіз. Әнуарбектің әзірге күшқайраты бойында, ойға алған шаруасын ақырына дейін аяқтамайынша тыным көрмейтін шаһар... Білімді әм бірбеткей. Өзінікі дұрыс, өзгелердің қамқорсыған көңілдеріне бірден лып етіп, сына қоймайды. Дүние жүзіндегі бизнес әлемінен толықтай хабардар. Қарап отыратын күні жоқ. Бірнеше тілде еркін сөйлейді. Интернеттің де құлағында ойнайды. Бүгін осында, ертең тағы бір қалада. Жер шарын еркін аралаған «әлем адамы». Ана жолы қауырт шаруам бар еді деп, бір түннің ішінде буыныптүйініп Ауғанстанға тартып кеткен. Шешенстанға да жолы түсті. Бастама өзінен бе, өзгеден бе, әйел байғұс ол жағын ежіктеп қайтіп сұрасын. Сұрағына жауап ала алса жақсы. Төретамнан басқа тақырыпқа қара құлып салып тастаған, оны өзінен басқа тірі жан аша алмайды. Шығыстық дәстүрдің шетшетін бұл жерге де сыналап сіңіріп жіберген. Әйелді де шектен тыс еркелетуге сараң, әрбір қимылы қатаң есепте. Бір күн ақтарыла қалса, оның есесіне жарты айға дейін ішімдегіні өзің тап деп тымырайып жүргені. Шашылыптөгілмейді, әлдекімдерге есепсіз уәде бермейді. Ол жағын да әу бастан бір ізге түсірген. «Сен әйелсің, бала тауып ошақтың отын өшірмегенді біл, түздегі шаруаға басыңды қатырма. Түннің қай уағында келемін, жұмысың болмасын. Және өзің білмейтін нәрсені тықақтап сұрап, мазамды алма. Күйеуімнің табысы мол екен деп талтаңдама. Алтын жағалаулы жағажай, курорт дегендерді осы бастан ұмыт. Одан гөрі бала тәрбиесіне уақыт бөл. Мен айтатынымды айттым, ендігісін өзің толықтыр...» Ойхой, өзінің қайда жүргендігіне қарамастан өстіп «ультиматум» қояды бұл Әнуарбек. Қатал. Әу баста әйелі де миығынан күлген:

	«Аспандама, сабаңа түсерсің, түсірермін тірі тұрсам!» Еуропалық тәрбиеге икемделген бикеш қайдағы бір қаңғыған қазақтың әкіреңдегендігіне көндіге қойсын ба?! «Менің де өз есебім бар, оны кейін көрерсіз» деп бекінген. Еркін өмірден бұл да қол үзгісі келмеді. Түнгі клубта талай мәрте сайран салған. Шылым шекті, түтікпен қышқылтым шарапты да сораптады. Әнуарбекке осылайша қыр көрсетуге тырысқан: «Ұнамайды екем, ұстамаймын, жолың әне?..» Деуін деген...оу, бұл ненің сиқыр күші?! Буынбуынын күйретіп бір әлсіздік әкетіп бара жатқандай. Өзі жоқта шаптығып, Әнуарбектің сыртынан көз алартқаны болмаса, жемежемге келгенде құмдай үгітіледі, мұздай ериді. Барабара тілі күрмеліп, қарсы шыға алмайтын да дәрежеге жетті. Мұның не құдіреті бар?! Түсініп көріңіз. Көкірегіңізбен көк тірейтін еуропалық бикешау, сізге не болған? Бүгінгі тіршілігіңіз сол құм суырған айдаладағы қаңбаққа тым ұқсас. Әнуарбек иек қақса жынынан айырылған бақсыдай, жанжағыңа қарауға да шамаң келместен желіп кеп жүре бересіз. Солай, солай болып тұр... Осы сұрақты өзөзіне қанша мәрте қойып көрді, соның біріне де толымды жауап ала алмады. Тілі күрмеледі де екі көзі алақтап, қапелімде бейшара кейіпке енеді де кетеді. Рас, несіне қасарысады? Шындықты мойындаудың өзі ерлік, өрлік емес. Құр далбаса кеудемсоқтықпен үй көрмей, лағып кеткеннен Әнуарбектің бір жері қисая ма. Жүзіктің көзінен өтетін епті, алғыр жігітті кез келген ұрғашы лып еткізіп қолына қондыруға дайын. Сондайды өмір бойы армандайтындар қаншама.

	Өзі де көп нәрсенің байыбын байқады ғой. Аузына жүз грамм тисе төбе тесетіндей дікілдеп, не құрдымға айналған құлқынының бетін немен қайтарарын білмей, үйіндегінің бәрін бір жартылыққа айырбастап жіберіп, ал ертеңінде ұйпатұйпа басын қай тесікке сыйғызарын білмей көздері кіртиіп, өтірік мүләйімсіп, кешегі істегендеріне кешірім сұрамақ болып, есіктің қыр көзінде бейшара боп сүмірейіп тұратындарды да талай кезіктірген. Сол ма саған керегі? Ондайларды іздесең аса қиналмайсың. Көшекөшенің қуысқалтарысында толып жүр. Ымға зар, тілге келместен ізіңнен сүмеңдеп ере кетеді.

	Әнуарбектің тырнағына татыр ма жүзі жабылып. Сосын құйрығын қысқан. Еуропаның қақ ортасында тұрса да шығыстық дәстүрді, азиялық айбатты қақсоқсыз сол тәкәппар нуға сіңіре білген Әнуарбектің ақылдылығы мен алғырлығына тәнті болған. Екі қолын көтеріп, іштей мойындаған.

	Жә, әкесімен арадағы кикілжіңді өздеріақ шешіп алар. Оу, Әнуарбектің үйелмелісүйелмелі ініқарындастарына не жорық? Қазір қайда қарасаң да еркін өмір. Сол Төретамға соларды біреулер көгендеп байлап қойыпты ма? Ел көрейік, бой жазайық, жамандыжақсыны өзімізше ой сарабынан өткізейік деп, сол Төретамнан поезға отырып Еуропа қайдасың деп тартып кетсе біреу шалғайларынан жабысып, жібермей қоя ма. Оу, оның бер жағында туған ағасы кеме жөндеу қалашығын тіреп тұрған жоқ па! Әнуарбекті мұндағылардың бәрі таниды. Қала бюджетіне қомақты үлес қосқан жаңашыл инженеріміз деп үнемі қошемет көрсетеді, сыйлайды. Бұл құрметті жалғыз Әнуарбектің көргендігінен не пайда. Сол ініқарындасы жыл аралатпай Еуропаға тайраңдап келіп тұрса, бұлар үшін де ғажап болмас па. Құдайымай, осының ақыры немен тынар екен деп күнітүн күпті боп жүргенде... Еһе, Әнуарбекті іздеп келе жатыр бір жамағайыны.

	Әнуарбек анықтама бюросының оймақтай тесігіне тағы да тұмсығын тақады.

	– Кешігіп жатыр ма?

	– Кешігіп жатыр, қазір кеден бекетінде.

	– Тексереді десеңші.

	– Ол жағын өздері біледідағы.

	– Түк те білмейді, тексеретіндері менің Қаражан ағам ғой. Сіз, сіз білесіз бе, ол кісінің қайдан келе жатқандығын?!

	Көзібасын опадалаппен баттастыра бояған ақсары келіншек тырнағын шұқылып отырған күйі иығын қиқаң еткізді.

	– Білмейсіз, өзіңіз онжылдықты қашан тауысып едіңіз?

	– Сізге оның қажеті қанша?! – Келіншектің қабағы кіржиді.

	– Қаражан ағам Байқоңырдан, космодромнан келе жатқан жоқ па, ал сіздер! Эх!..

	Әнуарбектің салы суға кетіп кері ысырылды. Ай, өзінен де бар, бүйтіп сандалып жүретіндігін білсе әйелін ерте шықсашы. Екеуі шүйіркелесіп уақыттың қалай өткендігін аңғармай қалар еді. Мұның жарты сағаты жуық маңда өтіп бола ма. Шылым шеккісі келіп тұрды да теріс айналды, жүрегі айныды. Ішінен мырс етті. Келіншегі құрметті қонақты кеденнен бірге күтіп алайық деп сонша қиылып өтінген. Әнуарбек жүре тыңдады, естімегендей ыңғай танытты. Сол «ұрлығымды» білмегені жақсы деп бекінген. Әнуарбектікі де құйысқанға қыстырылу. Сонау Төретамнан күтіп алыңыз деп жеделхат жолдаған кім бар? «Өзенкөлдердің тайыз суында еркін жүзе алатын екі баржаға тапсырыс беріп, соны әкетуге өкіл келе жатыр» дегенді естігелі аса мазасыз күй кешті. Төретамнан дегенде тіпті дегбірі қашты. Келетін кісінің атыжөнін сауда департаментіндегілерге пәрмен беріп, дереу таптыртып алды. Әнуарбек Төретамның кез келген адамын жаңылмай таниды. Ал Қаражан ағасы. Олай өткенбылай өткен жүрдек поездардан балмұздақ сатып алу үшін бекет перронын талай таптаған Әнуарбекті ол кісі де ұмытпаған шығар. Оның үстіне Әбдімәліктің ұлы болса. Таниды, неге танымасын.

	Қалың орман тасасынан шыға келген жүрдек поез екі дүркін сирена берді де жылдамдығын тежеді.





24




	Анасы Қалампырдың шығарға жаны жоқты. Әнуарбекпен бірге өзі де жүдеп бітті. Аһ ұрып күрсіне дем алғанда, көкірегі бытшыт жарылып кететіндей шытынайды, іштей үгітілген күйзелісін де тірі жанға сездірмейді. Әркімнің аяғына жығылып ақыл сұрайтындай Әнуарбекке жабысқан кеселдің неден пайда болғандығын білмей отырса бір жөн. Жазулы хаттай көз алдында сайрап тұр. Ал қас қылғанда жалғыз мұның ғана емес, осы өңір тұрғындары тартқан азапты бар даусыңмен айқайлап айтуға да болмайды. Тұншыға жылағыңыз келе ме – еркіңіз, бірақ инедей ренішіңді сыртқа шығарма. Ол кәдімгідей қылмыспен парапар. Төретамның қасиетті топырағында дүниеге келген ұлы бастамаға қарсылық көрсету сенің азаматтық мұратыңмен үйлеспейді. Қалай дегенде де ауылүйдің қыңқылсыңқылынан биік тұруға міндеттісің. Ойбайау, Байқоңыр ғарыш айлағындағы күндізтүні әлемнің әр түкпіріне кеңінен тарап жататын ұлы оқиғаларға куәгер болу – кім көрінгеннің маңдайына жазылмаған «бақыт». Бұдан асқан мақтаныш бола ма, бұдан асқан қуаныш бола ма?! Оу, Қалампыр дария жағалауына қоныстанған атақты кеңшардағы қарапайым жұмысшы әйелдердің бірі болса, бүйтіп сөз шығындаудың қажеті не? Сол ғой, сол... бұл қайдан шыққан жазылмаған заң. Кеңшар директорының әйеліне барынша сыпайылылық пен сабырлылық тән. Айлақ туралы елдің түсінігі қалай екен деп, соған да құлағын тосып жүретін адамдар кездеседі деседі. Олар әсте көзге көрінбейді, тіпті құдайы көршіңнің өзі айлақтың тыңшысы болуы әбден мүмкін.

	Еһе, «сенген қойым сен болсаң...» Аш бүйірін таянып алып, солармен бірге Қалампыр да айлақты қосыла жамандаса, мұның арты немен тынбақ? Әбдімәлік те талай мәрте ескертті ғой. Жұрт не десе о десін, ал бұларға Байқоңыр туралы бір ауыз сөзді сыртқа шығаруға болмайды. Жамапжасқайтыны жоқ, Әнуарбектің сырқатына да тікелей осы айлақ кінәлі. Туғанда шекесі торсықтай, көзі тостағандай топтолық ұл болатын. Былдырлап тілі де ерте шықты. Тіл тиіп кетпесін деп Қалампыр Әнуарбекті үйге келген қонақтардан оқшаулау ұстайтын. Аса көп дастархан маңына да жолатпайтын. Осы қысастығын көп көрмеді ме құдай шебер! Екінші сыныпқа барар күзде тамақ безі ісінді де, оң жақ мойынға шодырайып, жұдырықтай ісік бітті. Ойын баласына әр нәрсе үйір ғой, кезі келгенде өзіақ жойылып кетеді деп үміттенген... бірақ ол үміт ақталмады. Сөйтіп Қалампыр тағы бір бейнетке тап болған. Әнуарбекті дедектетіп алдымен ауданның дәрігерлеріне, қала берді облысқа көрсетті. Алматыңызға да алып барды. Кейінгі балаларына көп бас ауыртпайтын, кімге айтсын, кімнен сүйінші сұрасын, әйтеуір барлық аналық пейілі Әнуарбекке төгілді де тұрды ғой. Үлкен ұлдың дүниеге келуінің өзі ерекше болды, толғағы да шыбын жанын көзіне көрсеткен. Бәрінен бұрын есінде қалғаны, нәресте дүниеге келгенде дауысы шар ете қалды. Үлкен бөлменің төрт қабырғасы дір ете қалғандай әсер етті. Талықсып жатқан Қалампыр әлгі дауыстың әсерімен селк етіп оянды. Іңгалаған емес, «Дүниеге мен келдім» деген зор дауыс. Қалампырды ерекше күтімге алған медбике: «Ұлыңыз, сірә, Ермек Серкебаевтай әнші болатын шығар» деп жеңілжелпі күлген де қойған. Тілін кәлимаға келтірді, білгенін айтты...

	Сәті түскен күні екі баланы көршілеріне табыстайтын да Әнуарбек екеуі кез келген поезға отырып Кеңес Одағының кез келген қаласына тартып кететін. Кеңшар директорының әйелі қаражаттан кемтарлық көре ме. Бар ғой азынаулақ дүние, сол дүниесі тек Әнуарбектің жолына ғана шашылыптөгілсінау. Сырқатына шипа табылса одан өзгесін де аямайды. Ойпырау, дәрігері түскірлер бірінің ауызына бірі түкіріп қойғаннан сау ма, бәрінің айтатыны – айнақатесіз бір жауап. Алдымен күліп қабылдайды, Әнуарбекті түгел шешіндіріп тексереді: «Қайдан келдіңіздер?» «Оу, қайдан келгені қалай? – Қалампыр амалсыз басын шайқайды. – Космодромнан, Төретамнан!» Тіпті осы тұсқа екпін түсіргісі де келеді. Иә, Төретам іргесінде тұрғандығын мақтаныш етсе несі айып? Алдымен сол Төретамда тұрып көрсін өзге ағайындар, шынымен мықты болса...

	Дәрігерлер «түсінікті» дегендей бастарын шайқайды, «қолдан келмейді» дегендей иығын қозғап ишара білдіреді. Қалампырдың одан әрі дегбірі қашады. Сонша жерден өліпталып келгенде... кейбірімен тілге келіп қалатындығын да жасырмайды. Олардың дәлелдемелеріне көнбейді, көңілі толмайды. Әбден құлақ сарсытқан жаттанды жауап. Айналайынау, Төретам төңірегінен күн сайын аспанға топталып адам ұшып жатқанда, сол маңайдан пайда болған кеселге дауа таба алмадық дегендері сірә, ақылға сыя ма?! Операция жасасын түк таппаса. Қандауырдың лыпылдаған жүзі кез келген кеселді сылып тастамай ма. Салы суға кетіп, кері қайтады. Бірақ онысын Әнуарбекке сездірмеуге тырысады. Арқасынан қағып, әрнені айтып, алдарқатқан болады. Бейтаныс қаланың базарын аралайды, дүкендеріне соғады. Әнуарбек ұнатқан киімдерінің бәрін сатып әпереді. «Бала алқым безінің йод жетіспеушілік сырқатына ұшыраған...» Ылғи осы. Ол не қылған йод жетіспеушілігі? Йод жетіспесе, ине арқылы емдемей ме? Ал йоды түскірді ақшаға сатып алуға болмай ма? Оның тұрағы, мекені қай жерде? Марста болса да тәуекел жасауға мүмкіндігі бар ғой бұлардың! Ой, жасағанай, жұмбағың сонша көп болар ма?! Йод жетіспеушілігі дегенді бұрынсоңды естісе не дейсің! Сөйтсе оның астары сонау тереңнен бұлдырап елестейді. Йод жетіспеушілігі теңіз жағалауынан алыс тұрған халықтың арасында боладымыс. Оу, көк теңіздің көз алдарынан кері кеткені кеше ғана секілді емес пе еді. Ұлы теңіздің соқпа толқындары Қалампырдың да мәңгілік есінде. Теңіздің тартылғаны кеше ғана ғой. Ендеше, ол қайдағы йод жетіспеушілігі?! Алқым безге ол не себепті әлі күнге дейін жете алмай жүр? Және ол құрып кеткір, йод жетіспеушілігі неге Әнуарбекті ғана көре қалған?

	Тарсылдаған поез доңғалақтарына құлақ тосатын Қалампыр таусылмайтын осы сұрақтарға өзінше жауап іздеуші едіау! Теңізден соғатын йод аралас ылғалды ауаны Төретамның отжалын бүріккен ыстығы тыптипыл жұтып қойса, енді кімге шағымданбақшысың? Дария жағалауында бұрынсоңды болмаған құрғақшылық салтанат құрып, теңіз табанындағы сор аңызақ желмен бірге көшіп, мұзарт шыңдарға ауыз салыпты деседі. Иә, Қалампырға ендігі қалып тұрғаны мұзарт шыңдардың уәйімқайғысы еді?! Алқым бездегі йод жетіспеушілігіне әркім әр түрлі долбар айтып, көңіл аулағансиды. Теңіз капустасымен қоректенетіндер мұндай пәлеге жоламайдымыс... Оу, алқым бездегі йод жетіспеушілігін Қалампыр бұрын сезсе бүйтіп зар қағып, дүниені шарлап, аяғынан сарсылар ма.

	Байқатпағанымен Әнуарбектің мінезі де өзгерген. Томағатұйық. Кісімен ашылыпшашылып сырласпайды. Жалғыз жүргенді ұнатады. Төргі бөлменің есігін бекітіп алып, ертеңдікеш кітап оқиды. Тамаққа да зауқы жоқ. Оу, мұның аяғы қайда барып соғады. Өткінші жауын секілді бір құйып өтіп, арты шайдай ашылса арман бар ма? Қалампырдың жанжаққа шапқылағаны соның жолында садақа!.. Бірде Әбдімәліктің ойламаған тұстан үйге арсалаңдай кіргені:

	– Қалампыр, а, Қалампыр, қайдасың? – деп айқайға бассын. – Сен мені отбасын ойламайтын еркектердің санатына қосасың, ә?!

	– ?

	– Әне, үндемейсің. Сендердің мен жайлы пікірлеріңнің тасталқанын шығарайын.

	– Саған не болған? – деп таңданыс білдірді Қалампыр.

	– Түк те болған жоқ, – деп ақсия күлді Әбдімәлік, – дайындалыңдар, келесі жетіде Әнуарбекті алып, Астрахань облысына жол тартамыз. Жолдаманың да сәті түсе қалды. Асылы, Әнуарбектің жолы болар, сырқатынан айығар. Йод жетіспеушілігінен пайда болатын зоб сырқатын емдейтін жалғыз пансионат Астрахань облысында ғана көрінеді, Атырауға тиіп тұрған Ресейдің шекаралас облысы... Қалампырау, сенсең өзім де бір рет санаторийға бармаған екем. Біз де адамбыз ғой. Қоғамға аздыкөпті пайдамыз тиді...

	– Шын ба?!

	– Шыным!

	– Сенейін бе, сенбейін бе?! – Есіктің қыр көзінде тізіліп тұрған кішкентайларынан да қыңбастан Әбдімәліктің бетінен шөп еткізіп сүйіп алды.





25




	Жүрдек поез Аралқұмнан өткен соң сұлу жорғадай көсілген. Кеш батысымен Әнуарбек жатып қалды. Ал Қалампыр уақыт өткізе алсашы. Дүрсілдеген темір доңғалақтар бүйірін сұққылайды. Басын оқыс көтеріп, терезеге үңіледі. Жұлдыз жамыраған айлы түн. Бағана басындағы өлеусіреген шамдар біртіндеп алыстай түседі. Әбдімәлік біраз дөңбекшіп газет оқып жатты да, оң жағына аунап түсті.

	– Әбдімәлік, – дейді Қалампыр сыбырлай сөйлеп. Күйеу тарапынан дыбыс білінбеді. Бәлкім сонысының өзі дұрыс шығар, ал жазатайым Әбдімәлік бері бұрылғанда жанынан шығарып не тауып айта қояды. Әйтеуір, көңілі қоңылтақсыған соң ойлап тапқан әрекетідағы. Әбдімәлік үшін де тұяқ серіппей ұйықтайтын оңтайлы сәт осы еді. Шаруашылықтың күллі тіршілігінен уақытша болса да құтылған. Басы бос, еркін. Бостандыққа шыққан тұтқын секілді ғой бұлар да. Естүсінен айырылып поезда ұйықтамағанда, қайда ұйықтайды. Жүрдек поездың жұмсақ вагоны бесікше тербетеді.

	«Қап, мына Қалампырдың жоқ жерден килігуін! Алда табандаған бір ай бар, айтары болса сондаақ айтып үлгермей ме».

	– Әбдімәлік, – дейді Әнуарбек оянып кетпесін дегендей боларболмас үн шығарып. Әбдімәлік те ояутын:

	– Не, не болып қалды?!

	– Не болушы еді, шәй әкеліп берейін.

	– Жеті қараңғы түнде ол не қылған шәй?

	– А...а, мейлің, ендеше ұйықтай бер!

	– Қайдағы ұйқы, осыдан соң ұйқы келе ме.

	– Оятып жібердім бе?

	– Сұрайды ғой... Сәл үнсіздік.

	– Егер ұйқың келмесе шәй ішейік, алда әлі бір ай бар. Ұйқының жоспарын сонда орындармыз. Жол қысқарар бір жағынан. Сұрайын дегенім...

	– Сұра!

	– Сұрасам, сен көңілсізсің біртүрлі...

	– Не?!..

	– Көңілсізсің деймін, шаруашылық жағы дұрыс па?

	– Таптыңау, сұрайтын жерді! – Аяғын еркін көсіліп, ыңғайланып жатты.

	Йод жетіспеушілігінен алқым безі ісініп, Әнуарбектің мойны бір жағына қарай қисайып бітті. Ал оған Әбдімәлік не істей алады. Бір нәтижеге қол жеткізсе, шешесі екеуі жарты әлемді шарлаған жоқ па?! Қайда қолға ұстайтын емдомы? Оу, жемежемге келгенде мойның неге бір жағына қисайып біткен деп, Әнуарбектің көзін шұқып жатқан біреу бар ма. Тосыннан жабысқан кеселге кім қайран жасай алады. Әбдімәлік те жұмыр басты пенде, пенде болған соң мұның да ешкімге сездірмейтін бір құпиясы болуы керек шығар. Әлде онысы адамшылыққа жатпай ма. Сол үшін Әбдімәлікті жүндей түтетіндер табыла ма. Аяққолын майлапматап ар сотына сүйрелей ме? Сүйрелесін, жан алғыштары жабылып, кеңірдегіне кездік қадасын. Бірақ ол үкімді кім шығарады? Әбдімәліктің бұған келгенде қылдай кінәсі болса, бұлтартпайтын дәлелдермен мойынға қиып салсын! Құпия деп дабырайтуға келмейтін үміт қой әншейін. Орындалмауы да мүмкін... Өткенде облыс орталығына барған бір сапарында досжарандары қолқалап, ал келіп Әбдімәлікті ортаға алсын. Барынша ұстамды болуға тырысты. Және жоғары жақта мықты тіреуі жоқ. Тіреуі болмаған соң табаны мұзға тигендей тайғанақтайды. Ал сүйеуі барлар түн түнегін тілгілеген мына арда поез секілді жолындағысының бәрін таптап, зу етіп өте шығады. Әбдімәліктің аздап жүрегі шаншиды... Көрші ауданның әкімі сол жылдың күзінде, яғни егін орағы аяқталысымен құрметті демалысқа шығатын болғанды. Әкімді конкурстық әдіспен сайлау бұл жағалауға да жылыстап жеткен. Жабыла шабатындардың да қарасы аз болмас. Әбдімәлікті қолдайтындар мұның аяғын жерге тигізбейді. Дәлелдемелері мықты. Өздерінің қолқалауымен Әбдімәлікті әйшайға қаратпастан, біріншінің жұмсақ креслосына топ еткізіп отырғыза салады. Қаракөл елтірісін өңдейтін үлкен шаруашылықты ұршықтай үйірген, көрсеткіштеріне дұшпан күйінетіндей. Өнімдері өзіміздікін қойып, Мәскеудегі көрмеге қойылды. Тұрғындардың татулығы кез келгенге үлгі. Тұрмыстары тамаша! Оның үстіне бұлар ғарыш айлағын жамандап, Мәскеуіңізге бірдебір мәрте арыз жөнелткен емес. Осының бәрін саралай келгенде Әбдімәліктің бірінші болмаған жері қайсы?!

	Міне, осындай сынсағаттарда Әнуарбегі неғып көзге түрткі бола береді десеңші! Өзінің ойынша, Әбдімәліктің күллі тіршілігі қыздың жиған жүгіндей жұтынып тұруға тиістін. Ауласы да айнадай, қорақопсысы да қолмен қойғандай, басы артық дүние кезікпейтін. Балаларының үстібастары да жіптіктей, шетінен оқу озаты. Аздап діңкесін құртып жүргені осы Әнуарбек. Оу, біріншінің үйіне келетін қадірлі қонақтардың есебін кім шығара алар. Мәскеуден Байқоңырға келетін әскери шенді дөкейіңіздің әкімнің дастарханынан дәм татамын десе, Әбдімәлік қайда қашады? Оған астанадан, облыстан келетіндерді қосыңыз. Әрине, дастарханның шырайын келтіретін Қалампыр ғой. Құстың сүтінен басқасының бәрін үйіптөгер. Әбдімәліктің де жамбасынан ет кесіп алғандай қиналатыны осы тұс. Қадірлі қонақ деп қанша жерден әспеттегенімен олар Әнуарбектің оң жағына қисайып біткен мойнын көргенде, бетіңе бадырайтып айтпағанымен, іштерінен аяушылық білдіретіндері өтірік пе?! Ал тумысынан мұндай жәдігөйлікті жаны сүймейтін Әбдімәлік бұл мүләйімсулерге қайтіп шыдайды. Құлақ түбінде ыңырсыған жағымсыз үн: «Өзі әкімдікке таласады, ал ұлының денсаушылығы мынау!» Жанға бата ма, батқанда қандай! Дәл осы үшін жазғыратындар жазғырсын, мұнан басқа амалын таба алмады. Әкімдіктің әуресарсаңы басылғанша Әнуарбектің сыртта болғаны жөнақ. Тақа болмаса Қалампыр шауып барып, ұлының жағдайын біліп тұрар... Аздыкөпті тартайын деген бейнеті шығар сорлы баланың! Енді нақты іске көшпесе болмайды. Қашан аурудың бір нәтижесі көрінбейінше Әнуарбекті де жылы орнынан қозғамайды. Бір жылдық жамбаспұлын да осы жолы төлеп кетпекші. Қалампырға білдірмей мектептегі құжаттарын да өзімен бірге әкеле жатыр. Жүре ме сол үшін екі ортаны жол қылып... Бір жағына онжылдықты үлкен қаладан бітірсін. Мұнда өңшең балық, теңіз капустасымен ғана тамақтандырады. Оу, Әбдімәліктердің құдайға жазықты болған жерлері бар ма?! Жазылады, айығады кеселінен Әнуарбек!..

	Түн түнегін тілгілеген арда поез жұлқына жүйткиді. Бағана басындағы көмескі жарықтар бірбірлеп артта қалады. Тек толық ай ғана бір орнынан жылжымайды.





26




	Теңіз жағалауына жер тең келе ме?! Ауасы да ерекше. Құм суырған Сұлутамның маңайына ұқсамайды. Ылғалды. Күн астында біраз жүрсең бетаузың шытынап, жарылып шыға келетін еді ғой ол жақта. Айнаға да андасанда қарайды. Оңалып келе жатқан денсаулықтың пәтін қайтарып алмайын дейді бір ойы. Бүтіндей болмағанымен мойын да біртіндеп қалыпты жағдайға түскен. Енді бірер жылдың о жақ, бұ жағында алқым бездің йод жетіспеушілігінен толықтай құтылады. Мойын да тіктеледі. Тек біраз уақыттың текке зырлап өте шыққандығына іші ашиды. Мұнда келгелі де төртбес айды жеп қойды. Стадионға барып коньки тебуді де тез үйреніп кетті. Бірер мәрте жығылды да артынша аяғына мініп үлгерді. Қанында бар өжеттілік бұл жолы да Әнуарбектің пайдасына шешілді. Оу, арғы тегінен де құр алақан еместі. Әкесі де теңіздің шалқып жатқан уағында коньки тепкен шығар зулатып.

	Кешір, кешіріңіз, мейлі мың жерден құм суырса да Сұлутамды Каспий жағалауына айырбастамайды. Әлгісі бала көңілдің әсері болатын. Анасы да шыдамай желтоқсанның басында тағы бір төбе көрсетіп кетті. Екі тәулік бойы поез үстінде салпақтау әйел адамына қайдан жеңіл болсын. Оның бер жағында Қалампырдың денсаулығы да сыр бере бастаған. Әнуарбек те біраз жайдан хабардар. Анасының жүдеу жүзін көргенде көз алды тұманданып, теріс бұрылады. Сол. Сол ма, ол сырқаттың барар жері белгілі. Төретамдық әйелдер ежелден екі сырқаттың құрбаны. Қан аздық, не қылтамақ... Анасын бұдан әрі қинамайды. Қысқы каникулде салып ұрып өзі барады Сұлутамға. Екіүш аптадан соң пансионат оқушылары қысқы үзіліске шығып, үйдіүйлеріне тарайды.

	Пансионат директоры Әнуарбекті де жылы қабақпен қарсы алды.

	– Жоғарыла, жоғарыла, Әнуарбек... Әнуарбек Әбдімәлікұлы! Ол ұзын үстелдің етек жағына келіп жайғасты.

	– Келгенің дұрыс болды. Өзім де сенімен сөйлескім келіп жүрген. Сырттан келген балалармен достасып кеткен де боларсың. Ал саған таңғалатыным, орысшаны қайдан үйреніп жүрсің?

	– Темір жолдың бойында тұрамыз ғой.

	– Қайдан дейсің, темір жол бармайтын ел бар ма?

	– Біздің өңір өзгеше.

	– Қалайқалай?

	– Байқоңырды білетін шығарсыз?

	– Білмегенде...

	– Сол Байқоңыр ғой біздің тұрағымыз.

	Әнуарбек тұңғыш рет Байқоңырдың атын аузын толтырып атады.

	– Түсіндім, құлағым сенде.

	– Қысқы каникулда елге қайтқым келеді. Рұқсат етсеңіз алдын ала билет алып қояйын дегем. Сұлутам қашықта...

	– Рас, туған жерің қашықта, бірақ қыстың күні қырауда...

	– Еш нәрсе етпес, жігіт емеспіз бе. Шыдаймыздағы қалыңдау киінсек.

	– Так... – Директор әлдебір суырмалардан керекті қағаздарын іздестіре бастады. – Міне, таптым. – Көзәйнегін алып Әнуарбекке қарады. – Сені бәрібір жібере алмайды екенбіз.

	– Неге?!

	– Поез үстінде кім білсін...

	– Поезға жаңа мініп жүргеніміз жоқ.

	– Ол жағын түсінемін... бірақ біздің де басымыз екеу емес...

	Заңға бағынамыз бір кісідей.

	– Менің Сұлутамға барыпкелуіме тіреліп тұрған ол қандай заң?

	– Үстінен түстің, оңдысолыңды танып қалған азаматсың ғой, енді турасына көшейік. Әкең үштөрт жылғы қаражатын төлеп, сені басы бүтін пансионат қарауына өткізіп кеткен. Сенбесең міне, келісімшартымыз.

	– Қалай, басы бүтін дейсіз бе?! – Әнуарбек әзер жұтынды.

	– Біз де заң аясында жұмыс істейміз.

	Сүйретіліп тысқа шықты. Ернін қан шығара тістелейді. Бірақ көзінен жас тамбады.





27




	Бірден бас салып құшақтай алуды жөн көрмеді. Топтың тасасында тұрып, Қаражан ағасының тамбурдан түсуін тосты. Танымай қалуы да мүмкінау! Арадан зулап өте шыққан он шақты жыл кімкімді де есейтеді. Оның үстіне Әнуарбектің қисық мойны түзелген, сылыңғырдай баяғы бозбаланың жаурыны жалпайып, денесі толысқан. Бір түрлі... Қаражан көкесі Сұлутамның бар болмысын өзімен бірге осында көшіріп әкеле жатқандай. Жиденің иісі, қара жолдың май топырағы, дария жағалауындағы көк құрақтың сыбдыры, маневр жасаған товарныйлардың доңғалақ дүрсілі, Байқоңырдағы зымыран ұшар алдындағы өлі тыныштық, аспан мен жердің арасына тартылған от көпір, тоқал тамның төбесіне шығып алып айқайға басатын қара домалақтар... Ескермейтін, өлмейтін, неткен керемет көріністер! Елден жырақта жүріп, өзі де талай жердің топырағын басты ғой... Бірақ бірдебірі әлгілердің орнын ауыстыра алған емес. Не десе екен... оларды алтынжауһарға да теңестіре алмайды. Суреттеп түсіндіріп беруге де тілі жетпейді. Құдірет, тек осымен тоқтағаны жөн шығар. Одан соңғы көріпбілгендері де әлгілердің ширегіне татымайды. Мейлі, Әнуарбек Әбдімәлікұлын аса талантты кеме жобалаушымыз еді деп мұндағылар атағын аспандата берсін; Әнуарбектің жобасы бойынша жасалған кемелердің табанын жерге тигізбей, тапсырыс берушілер талап әкете берсін. Мейлі... Алғашқы еңбек жолын Астрахань кеме жөндеу зауытында жәй құрастырушы болып бастаған. Сырт жерде жүрген жалғыз басты жігіт кімге сенсін? Бәріне өзі ғана жауаптытын. Ақырында зауыт басшыларының да назарына ілікті. Көкірегімен көк тіреген талайлар әлденеше мәрте біліп, білмегенсіп мұның жобаларын кері ысырған. Әйтеуір, бір жерінен ақау табыла кететін. Ал бұл батырың оған инедей ренжісе не дейсің! Сараптау комиссиясының алдына баратын да жымия күліп, қағаздарын қолтықтап шығып кететін. Немкеттілеу әрі қиқарлау көрінетін осы жымиыстың үстел жағалағандардың жүректеріне жебедей қадалатындығын да көп жұрт аңғара бермейтін. Оу, мына бар болғырдың өзгелер секілді жазғансызғандарын тамағы қарлыққанша дәлелдеп бағудың орнына, төрт құбыласы түгелденгендей күлгені несі?! Әдемі жымиыс, бірақ сондай суық. Бойыңды дір еткізеді, иманыңды тас төбеңнен шығарады. Есеңкіреп қаласың кәдімгідей. Ал керісінше оның саусақтары да дірілдемейді, нығыз, сол тіптік қалпын жоғалтпай, маңғаз басып кетіп бара жатады. Артына түбі бір жарылмай қоймайтын бомба тастап кеткендей. Оу, олар не үшін Әнуарбектің жобасын қабылдауға құлықсыз? Әрбірінің көкірегіндегі мысық тілеу бірден басқа өрлейді. Тұқымдары тұздай құрып, әділдікті арашалауға келгенде әлсіздік танытады. Айдаладағы келімсек жолдағының бәрін апырыпжапырып өрге қарай жұлдыздай ақса, көз ілеспес жылдамдықпен абырой шыңына шығып алса, одан төмен түсіру әсте қиынға соғар. Одан гөрі осы бастан өстіп қақпайлағандары дұрыс, түбі осындайлардан қалар бастары пәлеге!

	Әнуарбек қылтыңсылтың жүрісті бүтіндей ұмытқан. Жұмыстан келеді де жарты сағат мызғиды. Сол жарты сағаттың пайдасы ұшантеңіз. Сірә, адамның негізге тартпай қоймайтындығы рас білем. Әнуарбектің де кіндігін теңіздің ащы суы жуған. Біреу аян бергендей, бірден кеме шаруашылығына бүйрек бұрғандығын қарасайшы! Сол жарты сағаттың ішінде айқышұйқыш түс көреді... Қамбаш көлінің қақ ортасындағы аралдан шыққан біреу дайын кеменің макетін жайлап Әнуарбектің жанына әкеп қояды да, өзі ізінше ғайып болады. Кеме, ақ тұмсық кеме айналасына нұр себезгілейді. Күнде солай. Қамбаш көліндегі алақандай аралды айтып, әлгілердің бастарын қатырып қайтеді?.. Айтқаныңды ол мықтылар ұғына қоя ма? Айтуға болмайтын ғажайып құпия ғой оның барлығы. Бәли, ашық ауыз Әнуарбекті тапқан екенсіңдер! Сірә, аралдан шығатын ақ киімді адам анасы болар. Басқа кім? Қылтамақтан қайтыс болған... «Бір уыс топырақ салып, ақырғы перзенттік парызымды да өтей алмадымау» деп аһ ұратын Әнуарбек. Ал анасы бәрін кешірген...

	Кеме жөндеушілер бұл күнде Әнуарбектің табанын жерге тигізбейді. Астраханда жүріп, интернет арқылы әлемдік конкурстарға қатысқан... Сөйтіп финляндиялықтар мұны ат басындай алтын беріп қалап алды. Сонан бері осында. Әр кеменің макетіне төленетін қаламақысы қыруар. Оу, осындай жағдайы бар жігіттің маңдайына шаң тие ме. Мұнда, ең бастысы, еңбегің бағаланады. «Дұрыстап қараңызшы» деп әлдекімнің алдына барып жалтақтамайсың, шетел банктеріндегі қаражатына да бір пенде көз алартпайды. Адал еңбегің екен, рақатын өзін көр! Мұның барлығы тіршілік үшін жақсыақ, бірақ... өлердей сағынады Сұлутамды.

	Иығына әлдекім қолын артқанда қалбалақтаған Қаражан сасып қалды. Бергі жағымен ғана күлген болды, бұл мені біреумен шатыстырды деді ізінше. Финляндияда жолдан тосып алатын кім бар? Тілдерін де түсінбейді. Кеме жөндеу зауытындағы шаруасы сәтімен бітсе, Финляндиясын желкесінің шұқыры көрсін. Жасыл орман көмкерген өлкесі өздеріне! Айналмай кері қайтады. Шамаданын жерге қойды. Наурыздың жуан ортасындағы ауа райының түрі мынау, қаңтардың қақаған аязында қалай күн көреді мына жұрт?! Оу...у, манағы уәдесі қайда?.. Қанша шыдамды болса да, Әнуарбек осы араға келгенде өзөзін ұстай алмады. Ар жағынан лықсып келген ащы өксіктің бетін қайтаруға дәрменсіз еді... Қаражан ағасын әйшайға қаратпай құшақтай алды. Сұлутамдағы дәу жиденің иісі бұрқ ете қалғандайды, дария жағалауындағы бал құрақ сыбдырлағандайды, Қамбаш көлінен ұшқан ақ шағала талайталай таулардан асып, бейтаныс өңірге де аманесен жеткендейді...

	– Ай...ай, сен осы Әнуарбек емеспісің?

	– Сол, соның өзі!

	– Қайдан жүрсің құлдығымау, барсың ба, тірісің бе?.. Біз сені... біз сенен күдер үзгелі қашшан?! Мәссаған, міне, кездесу! Ал менің осында келетіндігімді қайдан білдің?! Түс көрдің бе, құмалақ аштың ба? – Қаражан тіліне оралған тіркестерден тартынар емес, абдырағанда кісінің аузына жөнді сөз түсе ме.

	Әнуарбек тез сілкінді. Тірі адамға көз жасымды көрсетпеймін деп антсу ішкенді баяғыда.

	– Апырау, өмірде мұндай да кездесу болады екенау?!

	– Өмірде бәрі болады, Қаражан аға!

	– Осында тұрамысың?

	– Осында... сіз келе жатқан кеме зауытында қызмет істеймін.

	– Не дейді!.. Ал мұнда қайдан тап болып жүрсің?! Келін бар ма, кішкентайларың ше?..» «Әбдімәліктің немерелерінің санын қаншаға жеткіздіңдер?» деген тұсқа сәл іркілді. Әбдімәліктің атын атап жібермегендігіне қуанды бір жағынан. Аядай Сұлутам мен Төретамда әңгіме жата ма, әкелібалалы екеуінің арасы оша емес екен дегенді де құлағы шалған. Ол жағын өздері шешіп алар. Ал мына кездесу аңыз секілді кәдімгі. Тілімді бұрап, кімге барып жағдайымды айтамын деп күпті болып келе жатқанда алдынан ай жарылқап, күн туғаны! Ойбайау, мынау шынымен сол Әнуарбек пе?! Екіүш қадам алға жылжып артына бұрылады, екіүш қадам артқа жылжып алдына бұрылады. Әлі де сенімі шамалы. Танымайтын жерде тұқымы тұздай құрып жүрмесе солақ. Бұл заманда еш нәрсеге таңғалуға болмайды. Және «неге олай» деген сұрақты да қабырғасынан қоя алмайсың. Төретамнан қалтасын тырситып шыққан Қаражанды Әнуарбектің кейпіне енген біреу ағалап поездан күтіп алып, былай шыға шаруасын бітіреді. Адам өлтіру ойыншық, дыбыссыз тапаншамен сеспей қатырады да, орманның шетіне жете бергенде лақтырып кетеді. «Жат, солай итқұсқа жем болып... қара топырақты одан бетер тыңайтып!..»

	Әнуарбектің үйінде екі күн қонақ болды, үшінші күні ыңғайсызданды. Бұл Төретам емес кез келген үйде емінеркін көсіліп жата беретін. Еуропаңыздың салтдәстүрі бөлектеу. Қонақүйге шығайын деп сыпайыгершілік жасаған. Әйелі де, есейіп қалған балалары да жата кеп жалынды. Көндігуге тура келді. Оның үстіне, бар жұмысын мың болғыр Әнуарбек зыр жүгіріп тындырып жатқан жоқ па. Мұндай қамқорлықты туған бауырың жасай ма. Жасар ғой, бірақ Әнуарбек секілді тиянақтамайды. Қаражанның да қипақтайтын бір осал тұсы бар. Оу, ертең өлмесе елге бармай ма; екі бірдей баржаны су жолдарымен Төретамның іргесіне дейін жеткізіп бермек болған кеме жөндеу зауытының уәдесін алып қайтқан Қаражанды төретамдықтар күншілік жерден күтіп алмай ма; әспеттеп алақанға салмай ма; бекеттің кәріжасын түгел шақырып Қаражанның аманесен келуіне арнап, қонақасы бермей ме... Содан орбитадан жаңа ғана оралған ғарышкердей төрде таудай болып Қаражан отырмай ма... Дүңкілдеген тостар көтерілер, небір асыл сөздер нөсер секілді төпелер... Міне, Қаражан да сонда барып ағынан жарылар. Әнуарбектің сондағы қол қусырып күтіп алғандығын қайтіп ішіне сыйғыза алады, жарылып кетпей қайтіп шыдайды. «Маған арнаған ниеттеріңді Әнуарбекке, Әнуарбек Әбдімәлікұлына бағыштаңдар» десе аузы қисайып қала ма?

	«Қаражан қарағымау, әбден мақтауын келістірген Әнуарбегің кім? Өзімізге таптырмайтын керек адам ол жақта не бітіріп жүр?» деп сұрақтың астында қалуы да мүмкінау. Бұлбұлдай сайрайтын кезде Әнуарбекжанның «Мен туралы дымыңызды шығармаңыз, өтінемін» деп азар да безер жалынған түрі анау. «Мен Сұлутамнан баяғыда үлкен жолға шығып кеткенмін. Содан әлі оралған жоқпын. Сіз қиналмаңыз, бәрі ретке келеді. Түбі, туған жеріме құр қол бара алмаспын... Мені де түсініңіз!» «Құлдығымау, Сұлутам мен Төретам сенен не талап етуші еді. Елге аман оралғаныңның өзі баға жетпес байлық! Екі баржа сенің беделіңнің арқасында ғана елге бет бұрған жоқ па?! Соның өзі аз көмек пе?»

	Қаражан ағасын шығарып саларда да көңілі нілдей бұзылды. Енді бірер күннен соң Сұлутам мен Төретамның топырағын алшаңдай басатын мына кісі неткен бақытты деп ойлады. Өзінен әлдеқайда жоғары қойды. Ішінен күбірледі: «Құдай айдап сіздің осында келгендігіңіз қандай жақсы болды. Сіз арқылы өзімді Сұлутамда жүргендей сезіндім. Жан дүнием қызуы мол жаймашуаққа бөленгендей. Дегенмен сіз де есептің адамы екенсіз. Әкем, ініқарындастарым жайлы бір ауыз сыр ашпадыңызау. Әлде ерекше кездесудің сәнсалтанатын бұзып алармын дедіңіз бе? Оныңызға да құлдық. Мені қиян шеттегі елді мекенге ұмыт қалдырды. Саналылықпен әдейі істеді деп, әкемнің де жағасына жармаспаймын. Ол – жүрекке шор болып біткен балқымайтын қорғасын. Ана дүниеге өзіммен бірге кетер, асылы! Бұл тағдыр дегенді қойсаңызшы. Йод жетіспеушілігі салдарынан мойным бір жағына қисық бітпесе, «Кеміс ұлдың кесірінен аулақ болайын» деп әкем мені Астрахандағы пансионатқа әкеп тастамаса және «өмірі іздемеймін» деп қолхат жазып кетпесе... Мен кім болар едім. Мойын да сол қисайған күйінде қалар еді, тырмысып білім алармын, бір мекемеде шамашарқыма қарай қызмет атқарармын, балалышағалы болармын... Әкемнің де жүрек жұтқан қайсарлығына қайран қаламын. «Енді іздемеймін» дегенді қолдары дірілдеместен қалай жазды екен?! Дұрыс, бір жағынан дұрыс істеген. Ал ертең беті бүлк етпестен «Сенің мықтылығыңды сынайын деген ем, түбі бір жерден жарып шығатыныңды білгем» десе, қандай уәж айтпақсың?! Жәжә, өттікетті. Біреуден кек қайтаруға тырысушылық – менің табиғатыма жат қылық. Біліп, сезіп тұрсам да ондай бассыздыққа бара алмаймын. Бәрінің реті келеді... Әкем екеуміз кездесетін де сәт туады. Қашан, қайда? Тап басып айта алмаймын. Әйтеуір алыс емес. Өмір бойы өзөзімді сынаумен келе жатқан пендемін. Жығылған, сүрінген сәттерім де көп шығар, бірақ қара тастай тістене қалатын өжеттігім қанмен бірге дарыған қасиет. Ол сірә, теңіз бен дария түйісер тұстағы туған өлкенің маған сыйлаған сыйқұрметі... Ол аз десеңіз, біз космодромның улы газымен де ертерек ауыздандық қой...

	Өзіңіз де куә болдыңыз, жағдайым жарты әлемді сатып алуға жарайды дейтін бөспеліккке салынбайын. Еті тірілігімнің арқасында ешкімнен кем емеспін. Шетелдегі қаражатым да өлгенше асырайды. Кеудемсоқтықтан сақтасын, сізге өзімсініп айтып жатқаным ғой ағымнан жарылып. Ол байлықты да о дүниеге әкете алмаймын. Интернет сайтынан бұрынсоңды адам естімеген ұлы жаңалықты көзім шалды. Сонан бері өмір сүруге деген құлшынысым күрт күшейді. Бұрын да жалқаулығым шамалытын. Айттым ғой, теңіз бен дария түйіскен өлке бізді өмір бойы ширақтыққа баулыған екенау! Оның қарызын қалай қайтарарымды қайдан білейін! Қомақты қаржыны одан әрі үстемелеу үшін шетелдік компаниялармен тағы да шартқа отырдым. Елде жоқ кеменің макетін жасау қолдан келеді. Негізі бар бұлақ көзі бітелмейді екен. Қамбаш көлінің су құрамындағы йод мөлшері ғарыштан зерттелген. Табиғатананың мұндай жомарттығына атақты ғалымдар әлі күнге дейін ауыздарын ашып, көздерін жұмады. Біздің халықтың азап арқаламаған кезі бар ма! Бұл – соның өтеуі! Ал йод жетіспеушілігінен сырқаттанған балалардың саны... айтуға дәтің шыдамайды. Соның зардабын тартқан ең соңғы адам менақ болайыншы дегем баяғыда. Жоқ, сырқат созылып барады. Сондықтан Қамбаш көлін түгелдей сатып алуға бекіндім. Әкем Қамбаш көлін біздің әулеттің игілігіне жатқызатын. Бірақ бұл – негізсіз бос әңгіме. Әуелі құжаттарын халықаралыққұқықтық негізде дайындаймын. Арғы жағындағы игілікті істердің де құлағы көрініп тұр. Аукционға қатысамын. «Шешінген судан тайынбайды». Соңғы тиыным қалғанша күресемін. Біздің елден ондай байлар әлі шыға қоймаған болар. Қайырымдылық жасаған екенсің, міне, өстіп ірі тура!..»

	Қаражан да уәденің адамы секілді көрінгенді. Ел іші әзірге тыныш, Әнуарбекке де керегі осы еді.





28




	Мынадай алайдүлей дауылды кім көріпті және қашан көріпті жазғанау?! Аспан мен жердің арасы қапелімде тұтасып кеткендей: құм суырған ала шаңдақ аяқ жолыңды анық көрсетпейді, үстіүстіне ұрғылаған қиыршық тас терезе әйнегін күлталқан етерден әрі, үйіріліп соққанда ол тұрмақ кере қарыс кірпіш қабырғаның өзі солқ ете түседі. Шатырдың үй аумағындай қызыл қаңылтыры шегесінен ажырап, жан сауғалаған қара қарғаның қанатындай тақтай белдікшені өлгенше сабалайды. Қорақопсының есіктері аңғалсаңғал. Ойданқырдан тынымсыз жауған шөпшалам жанды жеріне аяусыз тырнақ батырғандай, әуіттегі лай судың беті жыбыр ете қалды. Атшаптырым аула ішінен әпсәтте құйын пайда бола кетеді де, шығарға тесік таппаған соң, өзеуреген екпінін баса алмаған күйі табалдырық көзіндегі ескі алашаның астын үңгиді. Қам кірпіштен өрілген ұзынша мұржа да іргелігі ылғал тартқаннан кейін дауыл екпініне шыдамай үгітіле құлап түсті. Үңірейген орны суық әрі қорқынышты. Онысымен қоймай сумаңдаған жел ошақ көмейіндегі ескі қоламтаның күлін түрткілейді. Ертеңдікеш темір жолды тынымсыз түйгіштейтін ауыр доңғалақтар дүрсілі сап тыйылған. Сұлутам мен Төретам арасындағы айырық жолда айқышұйқыш маневр жасайтын жүк поездары да кілт тоқтап қалғандай.

	Әдетте бұл өңір ғарыш айлағынан орбитаға ауыр жүк тасығыш зымыран ұшырылғанда ғана өстіп әбігерге түсетін. Не пәлесі барын қайдам, әлде бұлар түсінбейтін тартылыс заңының ерекше құпиясы бар ма, әйтеуір айлақтағы апасқапас тіршіліктің бәрі таң алдындағы мүлгіген тыныштық кезінде ғана жүзеге асырылатынды. Тәтті ұйқы құшағындағы төретамдықтар қара жердің қан тамыры бір бүлк еткенде ғана «Тағы ұшырдыңдар ма, аямаңдар, әкелеріңнің құны қалғанша ұшыра беріңдер!» дейтін де одан арыға шама жетпегеннен кейін құс жастықты бауырға қысқан күйі манаурай керіліп, көз іліндіретін. Артынша бір ересен күш жамбас тұсты серіппедей дір еткізеді. Жалмажан ұшып түрегелесің. Ежелден түсінікті жағдай дәл осыған келгенде өзгеріп кетер деймісің, дәл солай, сөз жоқ, сол алапат көрініс, міне, тағы да айнақатесіз қайталанады. Таңмен таласа өрнегін салған отты жолақ аспан мен жердің арасына тартылған жуан арқандай азкем тербетіліп тұрады да барған сайын көлемін ұлғайтып, мұхит төсіндегі түйе толқындардай барған сайын аударылыптөңкеріліп, маңайдағы топырақты аумақтың бір қабат терісін сылып алғандай, ілезде айтыртық пайда бола кетеді. Қас пен көздің арасында дүние астаңкестең төңкеріліп түседі. Манағы мүлгіген тыныштықтан тырнақтай белгі қалса кәнекей! Оу, пәленбай жылға жалға алғанбыз дейтін жексұрын саясат енді анаумынауыңа қарай ма, төретамдықтардың шаңшұң айқайсымағын қыстырып қойыпты. Коммерциялық ұшырулардан түсетін қыруар пайдадан да бұларға көк тиын татырмайды. Кенет әлденеден ақитақи күдер үзгендей аспанға секірмейін, бәрінен азынаулақ тіршілігіме береке берсін дейсің ақыр соңында. Ұйқылыояу сыртқа атып шығасың. Жержаһанның апшысын қуырып от бүркеген аласат дауыл қолдағы азынаулақ малсауқанның жайкүйімен санаса ма. Көздері алақтап, мына сұмдықтан қалай құтыларын білмей бұйдасын шорт үзіп, жан алқымға тірелгенде қамыс қораның басынан бірақ секіріп, боталағалы тұрған тұмса түйең айдалаға лағып жөнелсе қайдан табасың? Жерден іздейсің бе, көктен іздейсің бе? Қорқынышүрейден іш тастайтын уақ малдың екібастан есебі жоқ. Және оны «қираған шаруашылықты қайтадан қалпына келтірмек оймен» дауыл басылған соң жергілікті тұрғындардың ауызләмін білмек болып, теміржолшылар клубына келіп, шұғыл жиналыс ашатын айлақ қызметкерлеріне қалай дәлелдерсің. Олар ондай «жарапазаныңа» миығынан күледі де, «Есіктерезелерің аман ғой, әйтеуір» деп дереу екінші мәселеге көшеді... Екінші мәселесі де қашпаған сиырдың уызы – «Жыл соңында компенсация береміз» деп әлдебір түсініксіз қағаздардың шетіне қол қойғызып алады. Олардың «компенсациясын» күткенше ішек үзілер... Әйткенмен, түс ауа әлгі қара түнектің аяғы сап басылатын. Қою шаң арасынан айлақ іргесіндегі жатаған ауылдардың сұлбасы әреңәрең қарауытады. Топсасы сынған есіктер сықырлай ашылады, әркім жоқжітігін түгендейді. Көрші әйелдердің «Аманбысыңдар, әйтеуір...» дейтін дауыстары самбырлай естіледі. Екіүш қара домалақ қарындарын тыртыр қасып, төбеден төнген күннің өткір сәулесіне қиыс қарайды. Сірә, «Бәрі бәзбаяғыша ғой, үлкендер не ғып қара аспанды төндіреді де жүреді осы?!» дейтін болар. Сөйтіп келесі зымыран ұшырылғанша бұлар өздеріне белгілі бейбіт өмірді бастарынан кешіреді.

	Ал бүгінгілері оларға мүлдем ұқсаса, кәні?! Намаздыгерге дейін іш тартпаған бұл не қылған тығыны ашылып кеткен қара дауыл. «Әлгі сұмырайлар екіүшеуін қосақтап бірге ұшырғаннан сау ма?» Екі кісілік кереует үстіне көлденең құлаған Әбдімәліктің осылай ойлауына ғана әреңәрең шамасы келді. Кешелі бері су тимеген кірпіктерін бірбірінен әупіріммен ажыратып алды да, тас төбеге тесіле қарап біраз жатты. Иығы мен мойнының әрліберлі қозғалғандығына да кәдімгідей марқайып қалды. Абажадай сұпсуық бөлмеде ол қуанышын кімге сездірсін, әйтеуір ана дүниеге жөнеліп кетпегендігіне тәу етті ішінен. Со секілді сырттағы айқай жел де әлі татар талқанының таусылмағандығын жанталаса еске салып жатқандайды. Айтқандай, өзі де солайау, терезе ұрғылаған қиыршық тас әлдебір түсініксіз тілде Әбдімәліктің мынадай аласапыранда бүйтіп керіле көсілуін құп көрмегендей немесе «Бой тіктеп айналаға қараңыз, июқиюы шыққан шаруаны әліңіздің келгенінше икемге келтіріңіз, тұр, тұрыңыз?.. Анаумынауға қарамай кәні, тұрып кетіңіз!» деп күбірлегеннен сау ма! Оу, бұл дүниеде жұмыр басты пенденің қыбыржыбыры таусылушы ма еді, қанша қиналса да қазір көре қалыңыз, Әбдімәлік те сүйретіліп орнынан көтеріледі. Кеуіп қалған таңдайын жібітеді. Бұрқ ете қалған суық терді асығыс сүртеді де жайлап басып, кіршеңдеу терезе алдына жақындайды. Еңсесін тіктеп сыртқа үңіледі. Әлгі ойды ізінше тағы қайталайды: «Екіүшеуін қосақтап, бірге ұшырғаннан сау ма түгелер?! Аямаңдар, дегендерің болып тұр ғой сендердің!.. Ее, енді аянатындай да не қалды?!» Осы тұсқа келгенде жүрегі бар болғыры кеудесін қақыратып тұра қашатындай үстіүстіне сұққылап, бүріп ауырарды. Кешелі бері нәр сызбағандықтың әсері ме, әлі құрып, екі бүктетіліп еріксіз тізе бүгерді. Шатырдың үй аумағындай қаңылтыры жалпжалп сабалағанда төбеқұйқаңды шымырлатады. Оу, оның тігісін жатқызатындай Әбдімәліктің мүмкіндігі болып тұр ма?! Амалдап ағаш сәкімен жоғары көтерілуіне шамасы жетсе, құлап кетпейін деп беліне қайыс орап алса да қолдыаяққа тұрмай дызақтаған қаңылтырдың шетшетін шегелеп те үлгірерді. Қара дауыл Әбдімәліктің денсаулығымен санаса ма, қазірақ жұлып түсіреді. Қаңылтыры да қаңылтырақ болатын және оны Әбдімәлік басымен сонау ит өлген жерден тасымалдаған. Бұған қол ұшын беретін балаларының түрі анау. Коттеджді кепілдікке өткіземін деп банкирлермен келісіп қойғаны және бар. Ал қаржысы барлар құдаймен теңеседі бүгінде. Ауыр протон тасығыш ұшырылғаннан соңғы лаңды өз көздерімен көріп тұрып, ит тартқан қара терідей кісінің жүйкесін жұқартқанда айтпаңыз, адам өлтіреді бұлар! Онысымен қоймай бағасын сәл төмендетеміз деп дігерлер, тұмсығын көтеріп тағы нелерді араға тықпалар. «Қаражат, қаңғып жүрген қайдағы қаражат?! – Көзінің алды тұманданып, басы айналды. – Тұруым керек!» Осы үміт ілешала бойға қуат дарытқандай әлденеге сүйеніп, тәлтіректеп орнынан көтерілерді. Ауланың іші құм суырған ала шаңдақ. Екі мәшине еркін сыятын ескі сарай аузындағы жұдырықтай құлыпты көзі шалғанда барып, уһ деп күрсіне бір дем алар.

	«Әлгі Патшагүл тірі ме, неге дыбыс бермейді? Әлде жел қуған қаңбақтай бір жаққа қарасын батырғаннан сау ма?!» Әбдімәлік екі қолымен демеп, апауыр денесін сәл алға жылжытып, құс жастыққа арқасын тіреді. Маңайына жітілене назар жықты. Азынаған желдің айқайынан басқа тірі жан иесінің аяқ тықырын ести алмады. Төбеңді көрмегір, Патшагүл сірә, Әбдімәлік сыртқа шығуға зар болып жатырау деп ойлады ма, мұның әжікгүжік қарсылығына қарамастан, мана жеңіл пальтоны жалаң денесіне жаба салып, дедектетіп дәретханаға сүйрелеген. Есік ашылғандаақ өңменінен өтер суық жел дене тітіркентті. Шығарын шығып алып, ізінше кері бұрылуға намысы құрғыры араға килікті. Ойпырай, өле алмай жүріп намысшылын. Сәл болмағанда есірік жел әлжуаз денені ұшырып түсірердейді. Желең пальтоның екі шалғайы өші қалғандай екі балтырын әбден шапаттады. Аласа табалдырықпен түсіп бара жатып, аяғына сұға салған табансыз тәпішкесі тайып кетті де омақаса құлай жаздады. Абырой болғанда Патшагүлдің қолынан шап беріп ұстай алды, біразға дейін тәлтіректеп барып денесін әзер игерді. Жетпегені осы еді, Патшагүлді оқты көзімен атып жіберетіндей алая қарады. Ауланың арғы бұрышына барғанымен дым бітірместен қайта оралды. Дәлізге кірген бетте неге екендігін кім білсін, Патшагүлдің иығын апауыр қолымен қаттырақ сілкіп қалды. Ал онысын түсінген әйел жоқты. Бүгін біртүрлі ғой өзі? Көздері жыпылықтап, ұшыпқонып былдырлап әр нәрсенің басын шалады. «Тоңып қалдың ба?» Тап Әбдімәлікті жаңа көріп тұрғандай өңірін қаусырмалайды, салалы саусақтарымен қушиған жауырынын сипалайды. Астаңкестеңі шыққан мына аласат дүние қаперіне кірсе не дейсің! Көңілді. Батыстан келетін қайдағы бір жүрдек поездың кестесін айтып, миды одан әрмен шірітпесі бар ма. Әбдімәліктің адам аяғандай осы бір кескінкелбетіне түкіріп қойыпты керек болса... Оу, қалт еткен қасқабағын бағып, аялап, астыүстіне түсіп өбектейтін баяғы Патшагүлдің жұқанасын да көре алмады. «Ыстық сорпа әзірлейін» деп сағыныштай естілетін сол сөздің өзін сағыздай созып әзер айтты. Әзірлесе... әзірлесін. Сол үшін де бір нәрсе дәмете ме Әбдімәліктен. Бәлкім, ыстық сорпа ішсе беті бері қарап, азкем әл жинар ма еді... Тамағын қырнап қанша мәрте жұтынса да үні шықпады. «Патшагүлау, Патшагүл, қайдасың?! Жер жұтып кетті ме сені?!» дегенді ішінен қайталады да самсоз күйде жата берді. Онысымен тұрмай... «Мейрамкүл... Мейрамкүлге барып, жағдайын біліп... шарананы баурыма басып...» деген секілді бірдемелерді үздіксоздық түтіндетіп кісінің зықын шығарды емес пе антұрған?! Сіркесі су көтермеген Әбдімәлік не айтуы керек мұндайда? Көкірегіне қордаланып қалған айтатын шаруа көпті, бірақ айтуға мұрша берді ме мына жалған дүние?! Қыл аяғы дауысы екеш дауысына дейін жұтып қойды. Сонша күшенгенде құрғақ тамақтан шығатыны қырылдаған көмескі үн. Оны өзге түгілі өзі де түсінбейді. Шыбын жаны тырнақ ұшына тірелген адамды сонша қинағаны несі Патшагүлдің?! Ой, зығырданы бүйтіп қайнамас! Дене бітімі суықтан бұрын іштегі күйіктің әсерінен қолдыаяққа тұрмай қалшылдағаны. Ақыры алқымға тығылған ашудан қайтіп құтыларын білмей: «Құрыңдар, Мейрамкүліңмен қосылып сен де құры!» дегенді шарасынан шыға алақтаған көзімен аңғартып, қолын бір сілтеген. Сірә, сонысы қамшы болды ма, міне, манадан бері Патшагүлдің де қарасын көре алмады. Жә, бәрінің орны біртіндеп түгенделер ғой. Мына қырылдаған тамағын не істейді? Ненің зауалына ұрынды табан астынан? Аздап... аратұра... онда да көңілі бір жайлы болғанда ғана ыңылдап ән салатын. Сонысын көп көрді ме шұнақ құдай?! Ол қай бір әуелеген әуен? Өзінің іздеп тапқан алданышы еді. Айқышұйқыш мүлде түсініксіз заманға тап келген тұста ән салып қайбір мұратқа жетпекшісің?! Иә, айтқандай, Әбдімәліктің толық адам дәрежесінде ән салуға құқы бар ма десеңші?! «Ән өзімдікі ғой, не істесем де өзім білемін деп өре түрегелмекшімісің?! Мейлі, содан бір нәрсе өндірер болсаң кез келгенмен жауласып, кез келгенмен жағалас! Қаражан ауылдасыңның түсінігіне жүгінгенде, сенің көкірегіңді тесіп бара жатқан ол қандай әуен?! Неңе жетісіп әндетесің?! Жүректі дірілдетпестен бергі жағымен, яғни кеуденің кеукеулеуімен сыртқа шығатын әуен әуен боп жарыта ма?! Ол өзіңе жау тауып алудың оңтайлы жолы. Оу, Әбекеау, дүниенің тірегіне айналған алып тұлғалық дәрежеге жетсең, жанжағыңдағылар сенің ән салғандығыңды онсызда іштерінен тынып, үздіге күтіп жүрмес пе?! Бәли, тұлға екеш тұлғаның ішінде де қорытылмай қалған бір уыс жантақ жүреді. Төрт құбыласы түгел кім бар. Ойпырай, ең болмаса өз кіндігіңнен тараған екіүш ұрпағыңа әкелік жылуыңды бере алмай жүріп, сіздің ән салғандығыңыз қызық екен?!.»

	Әбдімәліктің желке тұсынан біреу өстіп сарнап тұрғандай. Оқыс оң жамбасына қарай аунап түсті, артынша сол жамбасына ойысты. Ақ жібек көрпені сығымдап, кеудесіне басты да, ішібауыры солқылдап біразға дейін аласұрып жатты да, ақыры тымтырыс қимылсыз қалды. Азынаған желдің айқайын да естімеді. Көзін тастай жұмып алды да кешегі оқиғаны бірбірлеп ой елегінен өткізді... Қамбаш көлі саудаға түсетін облыс орталығындағы аукционға бара жатқан Әбдімәліктің аспан тіреген көңіл күйін көрсеңіз! Ойхой, су жаңа «Мерседестің» рулінен қолын аратұра ажыратып алып та еркін көсіле әндеткенді. Таспадай тартылған айдау жол Әбдімәлікті алға қарай еріксіз сүйрелейді. Айлақтың әкіреңдеген антенналарына өзінше айбат шегеді. Енді мың жерден биотогын үстемелесе де тірі жан Әбдімәлікті орта жолдан тоқтата алмайды. Мұнан былай Әбдімәлік те еркін өмірге құлаш ұрады. Айлақтың темір қақпасынан ары өтер жерде әлдебір ережелерден жаңылмайын, жаңылыс баспайын деп дірілдеп, кім көрінгеннен үркектеп, кім көрінгеннен жасқаншақтап, пұшайман қал кешетін Әбдімәлігіңіз Қамбаш көлін басы бүтін өз игілігіне өткізіп алса, ғарыш әлеміне пысқырып та қарамайды. Коммерциялық ұшырулардан түсетін тиынтебеніңді де ұрып қойыпты.

	Аукцион түс ауа басталған. Менен басқа тайталасқа түсетін кімдер бар екен деп, бір жағынан өзін де көпшілікке көрсеткісі келіп, Әбдімәлік көстеңдеп ілгері озған. Алдыңғы қатардан орын алды. Жиналғандардың арасында Әбдімәлікті құттықтап үлгергендері де болды, алыстан тілектестікпен қол бұлғағандары да жеткіліктітін.

	Әбдімәлік ишара сақтап ізетпен иілді. Жағына пышақ жанығандай сылыңғыр қара жігіт жез табақшаны ағаш балғасымен бір ұрып, жарыстың басталғандығын жариялады. Бесалты мәрте қоңырау соғылды. Шаппай бере салатындардың сыңайы байқалмайды. Әбдімәлік нығыз, мәреге жеткенше жанжақтан шәуілдеп үретіндерге іштей ренжіді: «Жандарын неге қинайды екен сорлылар!» Қаржы көлемі тасқа басылып жазылған тақтайшалар әр тұстан шошаңдайды. Кенет артқы жақтан бейтаныс дауыстың жаңғырықтай естілгені:

	– Қамбаш көлін қандай бағаға болмасын біз сатып аламыз. – Сөйтті де жүргізушінің алдын орағытып, «Мұнан әріге арамтер болмаңыздар» дегендей отырғандарға ошарлана бұрылды. Жүргізуші жігіттің де сағы сынған:

	– Бізге көлдің сенімді қолға өткені керек қалайда... – Сосын әлгі мықтыны асығысүсігіс таныстырды. Ол шетелде тұратын белгілі қаржыгердің сенімді өкілі болып шықты. Ал нағыздың өзі бір айдан кейін келіп, баспабас есеп айырысады. Оның есімі әзірге құпия. Сірә, оның да бұл өңірге пәлендей жаттығы жоқ...

	Әбдімәліктің тұла бойын сұпсуық тер шылады. Одан әрі отыра алмай тысқа атып шықты. «Шетелдік, ол не қылған шетелдік? Оу, бұл өңірдің шекарасынан шығып шетел асып кеткен кім бар? Не... не дейді... қой, қой әрі?! Сандырақтайды әншейін. «Оның да бұл өлкеге жаттығы жоқ!» Әне... қалайқалай жортақтатады?! Жаттығы болмаса неге жасырынбақ ойнайды? Сумаң етіп шыға келмей ме бір бұрыштан. Жүректері жарылып кете ме бұлардың?!

	Шетелдік... Ғарыштан зерттелген мәлімет оларға да белгілі болғаны ма? Айттым, айтқаным айдай келген жоқ па, су құрамындағы йод мөлшері мол Қамбаш көлі үшін талайлар өмірін қияды тірі тұрса... Шетелдік...Кім? Сіз сонда кім болдыңыз мәртебелі шетелдік мырза?! Ән, қаңғырып жүрген қайдағы ән?! Ән... ән... Әнуарбек!.. Қой, қой әрі, сандырақ қой мұныкі әншейін!..» Көз алды бұлдырап, «Мерседесті» от алдырған бойда газды үстемеледі де суыт жүріп кетті. Үлкен жолға табаны тиген бойда құстай ұшты. Көрінген қараны басып озды. Дөңгелене жарысқан сұрқай даланың қырқыраттары артта қалды. Ғарыш айлағына кіре тартқан шолақ платформаның да адымын аштырмай, лезде қуып жетті. Рельс бойындағы бағдаршамды елеместен шойын жолдың арғы бетіне екпінімен бірақ секірді. Теміржолшының аласа үйшігінен шыққан қартаң кісі кезекті товарныйды тұйық жолға жөнелту үшін рельс тетігін ауыстырып жатып, Әбдімәліктің жын соққандай құйындатқан мәшинесін таныды да аңтарылып тұрып қалды:

	«Мынаған не көрінген? – деді бас шайқап таңырқаған күйі. – Әлде айлақ басшылары шұғыл шақыртты ма?! Әйтеуір, түбінің қайырын бергей!» Ерінбейжалықпай қою шаң қашан көзден таса болғанша қарап тұрды. Ғарыш айлағының жергілікті тұрғындар арасындағы тұрақты өкілінің амандығы керек қалайда. Екі аралықты жалғап тұрған алтын тін домбыраның ішегіндей шорт үзіліп түссе, оның орнына жаңа адам тағайындалғанша қай заман. Екі жаққа да аздыкөпті еңбегі сіңген азамат «Биылғы көмірлерің менің мойнымда» дегенді де нық сеніммен айтып қалған. Оу, отыз мәрте коммерциялық зымыран ұшқаннан жергілікті ағайынға қыстай жағатын үш тонна тас көмірі қымбатырақ. Және ол шаруалар Әбдімәліксіз жүзеге аспайды...

	Қайда, неге асыққандығын да түсіне алмады. Тірі жанды көргісі жоқ, тірі жанның көзіне түскісі жоқ. Оқтай зулаған мәшиненің доңғалағы жарылып, табанда мұрттай ұшса да көңілі баяғыдай. Еш нәрсеге зауқы соқпады. Жанжақтан азынаған желден қорғанып, терезе әйнегін де жоғары көтермеді. Өңірі алқамсалқам, шашы додадода. Ән. қаңғырып жүрген қайдағы ән? Ішкі шерін сыртқа шығаруға ыңғайланып, бар дауысымен жалаң айқайға басты. А...а...а! Демі жеткенше айқайлады. Сәл үзіліс жасап, әлгісін қайта жалғастырды. Тамақ тамырлары білеуленіп, көзінен жас аққанша айқайлады. А...а...а!.. Үш, төрт, бес. Жетіншіде үні шықпады. Жынды кісіше айдалаға лаға бермей, шын кінәлі болсам әлдекімдердің атын атап, солардан кешірім сұрап неге айқайламаймын... сөйтіп неге ақталмаймын дегенді ақыр соңында. Тіл ұшына тізбектеліп келе қалған талай есімдердің біреуін қайталауға да дәрмені жетпеді. Дәл баяғыша екі алақанын рульден босатып алып, мәшиненің жылдамдығын баяулатпастан кіршіксіз ақшыт аспанға қарай қол созып, бір нәрселерді асығыс айтқысы келді... Бірақ үні бітіп қалған, тамақ бекер қырылдады. Үйге келген соң дәрі де ішті, май салып ыстық сүт те ішті. Иненің жасуындай нәтиже болмады.

	«Бар болғыр, әлгі қатын қайда жүр?! Сорпа ішсе маңдайы жіпсіп, кішкене әл шақырар ма еді!» Кереуеттен екі аяғын салбыратып тіктеліп отырды. Тау қопарып келгендей зіл тартқан денесін әзер қозғады.





29




	Екі тәуліктен соң Төретамның үстінен өтетін жүрдек поезға билет алған Патшагүл ешқайда бұрылмастан келген ізімен кері қайтты. Бекеттің өндірістік заттар сататын дүкеніне бас сұғып шықпақшы болғанды бір ойы. Кірпіш үйді сырт айнала бергенде кілт тоқтады. Уақытын бекерге өткізіп алмай ма, саудасаттыққа құныққандар қара дауылыңды бұйым құрлы көре ме? Ары өткен мен бері өткенді есепке алып, іштері толып, тиісерге қара таппай ерігіп жүретін келіншектердің ортасына бір түссе, одан сытылып шығуы қиынға соғар. «Үйлерінде шаруалары жоқ па осы немелердің?! Қашан көрсең де ырықжырық, езулері бір жиылмайды».

	Е, аспан мен жердің арасына лаңды салыпсалып қашанғы зіркілдейді, дауыл екпіні сәл бәсеңсіген. Шойын жолдың май сіңді шпалдарын үрме құм басып салыпты. Теміржолшылар қоймасы жағынан қолдарына бірбір қуыс күрек ұстай шыққан төртбес адам қауқылдасып бері жақындады. Әңгімелерінің ауыз ләмі белгілі. Бекетке келесі поез келіп тоқтағанша жолды үрме құмнан тазартуға міндеттісің қалайда. Елге белгілі әскери тәртіптен бұлар да шетқақпай қала алмайды. Өлтіріл, көзге түсерлік ортақ шаруаны мінсіз атқар. Ал ғарыш айлағына тап қазір баруға тиісті шолақ платформаны мерзімінен кешіктіру – күллі Төретам бекетіне жағылған қара күйе. Бекет бастығы Қаражан да екі шықшытын шодырайтып, түкірігіне шашалып, айтар сөздің жүйесін таба алмай қылғынып өліп қала жаздайды мұндайда.

	Патшагүл жүзін ары бұрды. Алдынан әлгілерді өткізіп жіберді. «Акт жасап, атқарылған жұмыстың көлемін көрсетіп, біз де айлақтағылардан өтемақы талап етейік. Олар қосақтап зымырандарын ұшырады, біз итіміз шығып құм тазалаймыз. Әділдік бола ма бұл өмірде?!» – деді жастау теміржолшы жаңалық ашқандай өзеуреп. «Әділдік болады, болады айналайын, тек ана дүниеде! Ал мың жерден акт жасасаң да түк шықпайды, иегің қышымасын. Сондықтан жоқтан өзгеге арамтер болма!» – деді екіншісі немкеттілеу жерге шырт түкіріп... Одан соңғыларын анық ести алмады. Маневр жасаған товарныйлардың темір түйгіштеген доңғалақ дүрсілі бекет басын үйреншікті дүбірге бөледі. Дүкеннің өндірістік заттар сататын бөлімінде жас сәбиге керекті жөргектік маталар салынған дайын пакет кезіксе, қолына іле шыққандығының артықтығы болмасты. Мейрамкүл асыпсасып, қайбір мүлкін әзірледі дейсің. Әйтеуір, аманесен босанғандығы олжа... Өзінің де солай қарай ұшуға қанаты жоқ, әйтпесе осы тұрғандаақ жанынан табылуға қайлы. «Кешіріңіз, есеп жүріп жатыр». Есік алдына жете бергенде осы жарнама қарсы алды. Бәрекелді, қайдағы есеп, дүкенші шырағым сырттағы қара дауылмен жағаласып, дүкенге кім келер дейсінмен бір жерде «тойтойлап» жатпаса солақ. Және сызылып кешірім сұрайды.

	Барабара күн кешкіріп, айнала қою қараңғылық құшағына сіңді. Оу, айтайықау, турасы өзінің де құдай сүйер қылығы жоқ. Әбдімәліктің келісімін алдымау деген бойда жылап жіберуге шақ қалған. Қапелімде не болғанын түсіне алмады, саусақтары дірілдеп икемге келмеді. Қолына ұстағаны ұстағандай лезде ұшып түседі. «Нәрестені иіскеп бауырыма басайын, өзімізден пайда болып жатса тым алақай! Көптік ете ме?..» Бар бітіргені осы тіркестерді қайталай берді, қайталай берді. Келісім бергені шын ба, өтірік пе деген күдікпен екі кісілік кереуетте көлденең түсіп үнсіз жатқан Әбдімәлік жаққа да жалтақжалтақ қарап қояды. «Оу, әтібірлі азамат Әбдімәліктің мүләйімсігендігін қайдан көрдіңіз. Бірақ кеседі, қашанда ірі турайды ғой біздің Әбекең!».

	Аяғыаяғына жұқпады. Билеті түскірді ертеңақ алуына болатын еді ғой. Екі кештің арасында бір қырындап, бетін ыққа беріп, құм суырған қара дауылмен жағаласып, үйден шыға қарасын батырған. Арыстай азаматының сұлап жатысы анау. Тұла бойының қызуы отша қариды. Оны түзге шығарғанда байқаған. Етегіне шалынысып, есі шығып кеткен заматта оның бәрін ақылға салып саралауға мұршасы болды ма. Жүрегі алқынып ауызға тығылды да тұрды, бір жақтарға асықты да тұрды. Міне, енді көңілі бір ыңғайланған соң, әрі дігерлеп есті шығарған ала шаңдақ та басылған соң «Әнекеңнің бұл кісілігін қалай түсінуге болады өзі?» дейді ғой баяғы. Тіпті таңғалатынақ жағдай, адам сенбейтінақ оқиға. Біреудің көлеңкесіне тығылып, біреуден жәрдем тілемек түгілі, мүсіркеген көзқарасқа да дір етіп кірпідей жиырылатын Әбдімәлік не істеді дейсіз ғой мана әзірде. Суық жел өңменінен өтіп бара жатқан соң Патшагүлдің ығын паналады. Жел ұшырып кететіндей білегінен шап беріп ұстай алды да, содан үйге кіргенше қолын ажыратпады. Бұл қалай? Және бір ауыз тіл қатпайды. Тек ашқарақтанған көзімен ғана кісінің тұла бойын тінткілейді. Кесел жабысты ма табан астынан?..

	Қап, денесі дірдектеп ұшып бара жатқаннан кейін «Шыда, сәл шыда, ыстық сорпа ішкіземін, ыстық сорпа ішсең терлеп, бойың жеңілдейді» деп кәдімгідей дәмелендіріп қойған. Ыстық сорпа әзірлейтін Патшагүлдің кеселеген үрінді құмдарға сүрініп кетіп, боршаборша терлеп алқына жүгіріп келе жатқан түрі мынау. Оу, енді қандай кінә тағасың Әбдімәлікке? Мың жылдық арманыңды бірақ сәтте шешіп берген жоқ па! «Бар, қайда барсаң да бар, жолың анау!» деді. Оны ашық айтпағанымен қолымен жасқап түсіндірді. Ал Патшагүлдің соған қайырған жауабы көңіл бірлей ме, адамшылыққа жата ма? Бекеттің қызыл кірпіштен тұрғызылған ежелгі қонысы ертең басқа жаққа көшіп кететін бе еді. Дімкәс пендеге жасаған қайырымы қайда? Дәрілеп, қызыл бұрыш салып, сорпалап, қалың көрпеге қымтап орап тастаса, қазірақ құлыншақтай ойнап алдынан жүгіріп шықпас па?! Эх!

	Ентігіп жеткендігін қайтейін, екі жаққа аңқайып ашылып қалған ауыр дарбазаны көргенде әлденеден секем алғандай қалт тұрып қалды. Аса жамандыққа жоруға көңілі дауаламады. Көзінің астымен ұрланып, төңірегіне қарады. Бүйірден төнер қауіпқатерден қорғалақтаған кісіше ілгері қарай аяғын бір басты, екі басты. Үшіншісінде әлі құрыды. Маңдайына түскен орамалын жөндей сала, «Мен осы басқа үйдің ауласына тап болғаннан саумын ба?» дегендей, мына көріністердің ешбіріне сенгісі келмеді. Екі мәшине еркін сыятын ескі сарайдың есігі топсасынан қайырылып, бір жамбастап қисайып жатыр. Сірә, орнынан жылдам қозғалған «Мерседес» бөксесімен жанай өткенге ұқсайды. Ал таңғалмай көріңіз, ыстығы көтеріліп орнынан қозғалуы мұң болып жатқан Әбдімәлік мынадай жетіқараңғы түнде қайда жоғалған? Жел басылған. Алыстан... ту алыстан маневр жасаған ауыр товарныйлардың ышқынған сигналдары анық естіледі. Әуіттегі лай суға түскен ай сәулесі көз арбайды.

	«Қайда жол тартуы мүмкін Әбдімәліктің?! Беймезгіл уақытта алқымнан алған ол қандай шаруа?» Үйге жүгіріп кірді де, дереу телефон тұтқасына жабысты. Алдымен Қаражанға қоңырау шалды. Ол кешелібері Әбдімәлікті еш жерден көрмегендігін, өзіне облыстан комиссия келіп жатқандығын асығыс баяндап, әңгімені қысқа қайырды. Түйе фермасындағылармен сирек хабарласатын. Ұятты былай жиып қойды да: «Әбдімәлікті көрдіңіздер ме, қайда жүргенін білмеймісіздер ме?» – деді жұлып алғандай. Олар тілдерін жұтып қойғандай үнсіз қалды. Паромшы қария: «Сері ғой біздің Әбдімәлік, қызқырқындардың ортасында жүрген болар», – деп әзілдеді. Әзілі де тұрпайылау естілді. Енді қайдан іздейді Әбдімәлікті? Ғарыш айлағындағылардың мезгілсіз құлақтарын көтергісі келмеді. Белгілі ғой, әскерилер барлық техника тетіктерін іске қосып, тұстұсқа прожектор салып дүрліктіріп, боларболмас шаруаның өзін жалаулатып әкетеді.

	Кеудесінде жаны болса бір жерден қылаң берер деп, әлі құрып, түн ауа екі тізесін құшақтап, есіктің қыр көзіне бүрісіп отыра кетті. Қараңғы үйдің іші одан әрі тынысын тарылтты. Сөйтіп Әбдімәлікпен бірге түтін түтеткен күллі өмірін біртіндеп көз алдынан өткізді. Қуанышы да мол, реніші де жетерлік екен. Соның алдыңғыларын ғана екшеп, тірі жүргеніне шүкірлік жасап, көргенбілгенін жақсылыққа жорыды. Талайталай белбелестерді есіне алды. Аратұра кірпігінен үзіліп түскен жас тамшыларын да елемеді, ай жарығымен жымия күлген сәттері де жиі ұшырасты... Сосын биік басқышпен жоғары көтерілді. Айдың жүзіне тіктеліп тура қарады. «Әбдімәлік қайда?» – деді төңірегін жарықшақ дауысымен дүр сілкіндіріп. Оған қайтарылған жауап болмады. Шегіртке шырылдады. Жарқанат па, әлде құс жолымен жылы жаққа жол тартқан қасқалдақтар ма, әйтеуір суылдаған қанат сыбдыры тура төбесін жанай өтті.

	Ақыры Әбдімәлік табылмады. Түптің түбінде ұлы Әнуарбекпен жүздесетін болған соң қарамды батырайын деп бекінді ме, әлде әуіт пен Қамбаш көлін жалғастыраған құбыр арқылы балдырлар арасынан бірақ шықты ма, дарияның иіріміне батып кетті ме?.. Жанжаққа іздеу салғандар екі тәулік бойы босқа сандалып, Төретамға түк бітірмей қайтып келді. «Әбдімәлік енді қайтып оралмайды», – деді оның бірбеткей мінезін білетіндер. Артынша «Өзі сондай оқыс өлімді ғана тілеп жүретін еді», – деп тағы үстемеледі.

	Патшагүл жолға шықсам ба, шықпасам ба деген екіұдай күйде.





	https://t.me/kzkitap





