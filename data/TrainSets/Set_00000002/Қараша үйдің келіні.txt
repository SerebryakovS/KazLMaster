	Айжарық Сәдібекұлы

	Қараша үйдің келіні





	Қалың елдiң ортасында тұратын жазушы Айжарық Сәдiбекұлының есiмi көзiқарақты оқырмандарымызға көптен таныс. Оның әр жылдарда жазған шығармалары «Аққұмның ақ түндерi», «Ашық мұхитқа шыққан алып», «Бал айы», «Жұмыр жерде бiз бармыз», «Шұғыла шуағы», «Дарияның тұмасынан жыр боратқан» және «Парасат май- даны» деген жинақтары да жарық көрген.

	Ал «Қараша үйдiң келiнi» деген бұл кiтапқа бiрыңғай деректi әңгiмелерi топтастырылды. Қаламгер қандай тақы- рыпта толғанбасын, реалистiк шыншыл әдiспен жазады. Ойы айқын, тiлi құнарлы келедi. Жинақтағы әңгiмелердiң кейiп- керлерi – өмiрде болған әрi бiздiң замандастарымыз: еңбек жолын кеше бастаған жастар мен көптi көрген тарландар – оқырман көңiлiн толқытарлық тағдырлар десенiз болады.





МЕНIҢ ӘКЕМ




	Балалық шағым теңiз түкпiрiнде өттi. Өркениет өрiстерiнен жырақ қалған бұйығы ауылда туып-өскенбiз. Құрлықтың Көкарал дейтiн бiр шағын пұшпағы едi. Сол шағын мекенiмiздi Арал теңiзiнiң картасында «Көкарал жарты аралы» деп көрсеткен, ал күллi Арал жұрты оны

	«Көкарал түбегi» дейтiн. Демек, бiз озалдан теңiз түбегiнiң тұрғыны болып жаратылыппыз.

	Сананың кiршiксiз таза, пейiлдiң пәк кезi. Өткен өмiрдiң соқтықпалы соқпағында нешеме жыл бұлдырап қалғанымен, балалық шақтың «шежiресi» көкiректе күнi кешегiдей «былдырлап сөйлеп» тұр. Кезең-кезең өмiр өткелдерiнiң жақсылығы – жұмағы, жаманшылығы – тоза- ғынан кiм қашып құтылған. Бала да болсақ, перiште жүрегiмiзбен сезiнiп жүрдiк, соғыстан кейiнгi балықшы ауылдың тұрмыс күйi өте жұпыны болды. Соғыс бiз бесiкте уiлдеп жатқанда басталып, жалаң бұт қаз басқан кезiмiзде аяқталыпты. Бiз мектеп табалдырығын барын базарлай алмай, есеңгiреген ел есiн әлi жия қоймаған шақта аттадық.

	Мектебiмiздiң еденi қара жер. Бiр бөлмесiне түске дейiн екiншi мен төртiншi кластың, түстен кейiн бiрiншi мен үшiншi кластың ашық ауыз аңқибайларын қамап, не бары 7 кластық бiлiмi бар екi мұғалiм оқытады. Көбi жетiмектер, асыраушыларын соғыс жалмаған сормаңдайлар. Күзде жер еденнiң бұрқыраған шаңын жұтып, қыста жақ жүнiмiз үрпиiп, бүрсеңдеп отырамыз. Кластың iшiне қам кiрпiштен жұмбаздай салған қазақы пешке жағатын отыны – жылуы жоқ қамыс, жыңғыл бықсып, түтiндеп көзiмiздi удай ашыта- ды. Парлап жас ағады. Мұрыннан су шұбырады. Оқушыға не керектiң бәрi тапшы. Күнiмiздiң көбi көңiлсiз өтедi. Себебi, арамызда мезгiлiмен оқи алмай, кешiгiп келгендер мен клас- тан класқа көше алмай, орнында омалып отырып қалғандар





бар. Солар бiзге әлiмжеттiк жасайды. Мұғалiмдерiмiздiң iшiнде өрескел ақикөздерi де болды. Қит еткендi темiр сыз- ғышпен қақ маңдайдан перiп кеп жiбередi немесе шапалақ- пен жағын осып жiбередi. Әсiресе оқу қонбайтын сумиларға өте қатал. Бұрышқа сыңар аяқпен тұрғызып, қос қолын төбесiнен асыра, кiрпiш көтертiп қояды.

	Аты мектеп, оқулықтағыдан басқа үйретерi жоқ. «Дене тәрбиесi» деген пәннiң болатынын сегiзiншi класқа көшкенде бiлдiк. Мұғалiмдердiң алдынан кесе өтпеймiз, олар көрiнгеннен бас киiмiмiздi қолға алып, жол берiп тұрғанымыз. Олай етпесек – бәлеге қалғанымыз. Олар бiзге

	 	– құдай. Кейiн ержеткесiн бiлдiк қой, мектебiмiздегi мұғалiмдердiң сол кезде бiрiнiң де толық орта бiлiм жоқ екен. Директор ағайдан басқасы тұтасымен педучилищенi сырттай оқып жүредi екен.



	Менiң әдепкi ұстазым – өзiмнiң әкем болды. Көкарал- дың «Ақсай» деген жерiнде Жанияз «ақын» мешiт ұстапты. Бiздiң ауылда «Құранды» түгел жатқа айтатын қариды да

	«ақын» дейтiн. Сол мешiттiң сiлем iзi әлi бар. Әкем сол Жа- нияз қаридың шәкiртi болған. Санамда өшпестей болып қалды: бiз көзiн көрмеген сол кiсiнi бүкiл ауылымыз аңсау- мен, сағынышпен еске алып отыратын. Әкем өле-өлгенше ауызынан тастамай, үлгi тұтумен өттi. Мұндай дiнiне де, дiлiне де берiк кiсiнi өз басым бұл өмiрде сирек көрдiм.

	Әкемнiң өмiрбаяны анау айтқан бай емес. Тым жұпыны, кәдiмгi «қаратабан» шаруаның өзектi тағдыры деуге келедi. Кiм бiледi, жұпыны еткен заманы шығар. Тұрғыластарының сөз ләмiне қарағанда, әкем оқуға алғыр болған көрiнедi. Ұстазы Жанияз «ақын» өзiнде барды әбден ұғындырып бол- ғаннан кейiн сыртқа – iрi оқуға жiбермекшi екен. Оған тағ- дыр қисынын келтiрмеген. Дала жұртына жұт болып қырғи- дай тиген атышулы сүзектен әкесiнен айырылып жастай жетiм қалады. Әкесi бақилық болған ауыртпалық үстiнде өзi де сүзектiң шеңгелiнде барып-келiп жатады. Тағдыр қамшысы сәби жанын бұған дейiн де аямай осқылап шыр- қыратқан – туған анасының уызына жарымай, бiр жасында, жөргегiнде жатып айырылған.

	– Сүзек сорлы балаға қатты тидi, құлағы естуден, тiлi

	сөйлеуден қалды. Мылқау болып қала ма деп иманымыз ұшты. Әкесi қайтқанда есiнен айырылып жатқан. Құдай





шебер, әкесiн оң жаққа қоюға әкетiп бара жатқанда бала төсегiнен ұмытылып тұрғысы келдi. Тұра алмады. Содан ба- сындағы тебетейiн жұлып алып, әкесiне қарай ышқына лақ- тырғанда, тура шалымның төсiне қалқып қона қалғаны. Жиналғандар шулап қоя бердi. Содан асаба кiсiлер баласы- ның тебетейiн ақ жуып арулағанша әкесiнiң кеудесiнен алмапты. Баланың бұршақтаған көз жасы жастығына төгiлiп жатты да қойды... – деп отырушы едi әкемнiң кiшi шешесi

	 	– бiздiң ұлы әжемiз.



	Әкем әжемдi жеңеше дейтiн. Әжем әбден қартайып – жүзге жақындап дүниеден қайтқанда, әкем пайғамбар жа- сынан да озып кеткен едi. Ал ендi екеуiнiң бiр-бiрiне деген ықыласы, несiн айтасыз, өте алабөтен болды. Әжем түлкiнiң пұшпақ терiсiнен менiң шешеме – өзiнiң ерекше жақсы көретiн келiнiне тiктiрген iшiгiн жамылып, бiздiң үйге кел- генде, ылғи да төрде отыратын әкем төсегiнен ұшып тұрып, қос қолын ұсынып алдынан шығатын.

	...Сондағы сол сүзектен әкемнiң бетi ас-ауқаттың мол- дығы мен күтiмнiң тәуiрлiгiнен ғана берi қайтыпты. Алла жар болып, құлағы ашылған, тiлi шыққан, оқуына қайта кiрiскен. Бiрақ тiршiлiк тауқыметi пендеге дегенiн iстетпей қоя ма, құлашын кеңге жаза алмайды. Шиеттей үпiр-шүпiр қызыл қарындардың ортасында панасыз қалған жесiр ше- шеге қолғабыс керек. Себеп сол және тiрiлердi күнкөрiс қамы тегiн жарылқамайды. Бой түзеп қалған екi ағасымен үшеу кәнiгi керуеншiлерге iлесiп, Үргенiштен астық таси- ды, әкеден қалған малдың басы баршылық, соған қарайды. Көк бейнеттен мойыны босап, арқабасы кеңiп қалатын сәттерде тиiп-қашып оқуын да жалғастыра бередi.

	Етек-жеңiн кең жайып, бас жiбiн бос тастап, жайбара-

	қат жатқан дала жұртында дарақы дүрбелең өршiп, бай мен молданы қойдай қуған кiсәпiр заман басталғанда әкем өз алдына еншi алған жас отаудың иесi екен. Өз басы өзi тура- лы ретсiз жақ ашпайтын, тұрғыластарының айтуынан бiлгенiм: Шығыстың жауњар жырларын мүдiрмей оқи ала- тын, бiразын жатқа бiлетiн әжептәуiр сауаты бар әкемдi әкiм-қаралар белсендiлер қатарына дуылдатып үгiттегенде

	«ойланбастан» бас тартыпты. Қолындағы азын-аулақ малын ортақ еншiге өткiзедi де, кәнiгi балықшыларға қосылып, дарияның теңiзге құятын аяғынан бiр-ақ шығады.





Әне, сондағы сол аласапыран кезеңнен бастап менiң әкем де «социализмнiң екпiндi құрылысшысына» айналыпты жұрт қатарлы. Талайларына тап келген заманы дала жұртын билеген де илеген. «Колхозшы», «екпiндi балық- шы», «стахановшы», «бесжылдық озаты». Мiне, «социализм құрылысшыларының» бар жеткен мұраты осы болыпты.

	Жетi жарым жасымда мектепке барғанымда әкем заман ауыртпалығының небiр сыны мен тозағынан өткен сары сiңiр едi. Жаратқаннан тiлеп алған жалғызы болғандықтан ба, менiң оқу-шоқуымды алғаш «Әлiппе» тануымнан бастап өзi қадағалады. Бiздiң әрiптерiмiздi танитын да, жаза алмай- тын. Пәлен жыл ескек есiп, мұз ойып, қатып кеткен саусақ илiкпейдi екен, икемге көнбей қойды, – дейтiн. Менi оқытып жаттықтыруды «Әлiппенiң» әрбiр әрiбiн дауыстап айтқызудан бастады. Әрiптен-әрiпке көшкен сайын кейiнгiнi қайталатып, жаңа тапсырманы қайта-қайта пы- сықтатып отырды. Сөйтiп-сөйтiп не керек, «Әлiппеден» өтiп, Ана тiлiмiзгi де жеттiк.

	Қыстың күндерi әкем мұз үстiне таң қараңғысында шы- ғып кетiп, үйге түн жамылып оралады. Келгенiнше сабақта- рымды өзiмше тиянақтап қойған боламын. Ойын да «мiндеттi түрде» орындалады. Күнi бойы нәр татпай, мұз үстiнде суық сорып жүрген әкем үйге келгесiн әуелi ыстық шайға қанып, көнiн жiбiтiп (өз сөзi) алады. Сосын күнi бойғы қаза намазын оқып, Алла алдындағы парызынан құтылып алмай дүниеге көз салмайды. Намазын қашан аяқтағанша, үйде тырс еткен дыбыс болмайды. Тәртiп солай. Ең соңында – дұға оқып, бата қайырғанында бiз де қол жаямыз.

	Содан соң айналып-толғанып отырып, менi қолға алады. Үйге берiлген әрбiр тапсырманы мiндеттi түрде дауыстап оқытады – онсыз көңiлi көншiмейдi. Осылай қадағалаудың нәтижесiнен-ау деймiн, үшiншi класты бiтiрген жаздан бас- тап әкем ауылымыздың шалдары алдында жалғызының ыр- ғайдай мойынын қылқитып бiр таңға таусылмайтын қисса- дастандарды оқытып отыратын болды. Үйлерiнде хат тани- тын қолғанаттары жоқтар әскерге алынған, соғыстан қирап қалған Сталинградта қайтадан қала салып жатқан жалғыз, жалғыздарына үшбу сәлем жаздырып та алатын күндер бо- лып тұратын. Сондайда әкем мәз болып: «Бiр жасап қалдым ғой...» – деп бауырына басып, алқымымнан құшырлана





иiскейтiн. Бiр жасап қалдымы қалай... – деймiн ойланып. Мұның мәнiсiн ол кезде қайдан түсiне қояйын.

	Ауылда қысқа қарай сүйектi iрi қараны соғымға жығып жiлiкке кiрiсу деген болады. Соғым уақыты – тоқшылық. Сондай берекелi күндердiң бiрiнде: «Аралдан Орман молда осылай қарай шығыпты» – деген хабар дүңк ете қалды. Осы хабар жеткенде әкемнiң жүзi жадырап, көңiлi тасып жүрдi. Үйдi әктеттiрдi. Сандықта жатқан «Құранын» шығарды. Өзi бұрын да құсұйқылы кiсi едi, ендi түнемелiк шам түбiнде

	«Құран» аяттарын күбiрлеп оқып отыратын болды. Таң на- мазынан кейiн мұз құрсанып алған ұлы теңiздiң төрiне шы- ғандап шығып кететiн әкем үйге бұрынғысынан ертерек оралып жүрдi. Кешкi бейуақта:

	 	– Орман молда бiздiң кiмiмiз болады? – дегенiмде: «Ол әкең болады, бiздiң туысымыз, – дедi басымнан сипап. – Жарықтықтың дауысын есiтпегелi не заман...» – деп күрсiнгенi.



	Аталарымыздың қарасы түгел кезi ғой. Орман әкемнiң ата жұртына келуi олар үшiн алқа-қотан мерекеге айналды. Күнiне кезегiмен бiр үй қонақасы бередi. Үлкен-кiшi тегiс жиналады. Аяңдатып өсек айту, сампылдап саясат соғу үшiн емес, Аралға аты мәшњүр теологтың тағылымды наза- риятын тыңдау үшiн. Иә, Орман әкемнiң келуiмен ауылы- мыздың түндiгi бiр желпiнiп қалды. Арақты ара-кiдiк ауызға алатындар сап тиылды. Ың-шың жоқ. Бiз бұған дейiн ауылымыздың елге сыйлы бас молдасы Iлияс атамыз- дың күмiс сыңғырлы дауысын елiтiп тыңдаушы едiк. Ал ендi, ал ендi... мына келген Орман әкемнiң дауысы деген да- уыс бұл байтақта жоқ – сұлу дауыс. Өзi де адамзаттың таза жаратылысы – жүзi нұрлы, қаршыға денелi, қызыл шырай- лы кiсi екен. Әйел затына тiктеп назар салмайды. Әңгiменi назарын алысқа ұзатып салып отырып, бапты ырғақпен ай- тады. Аяттың ұзақ сүрелерiне түсiп қырағаттағанда жiбектей есiлген сұлу сазды дауысы бойды балбыратып ұйытады. Құлақтан кiрiп, бойды алған үнi аяқталып толас- таған сәтте байқадым, Өрекеш атам бастаған қамкөңiл әкелерiм мен әжелерiмнiң көңiлi босап отыр екен. Көздерiнен жас жылтылын көрдiм. Сол алғашқы кеште менiң сәби жүрегiм елжiреп, перiште қиялым қияннан- қиянға алып ұшты...





Орман әкем бiздiң ауылда айға жуық болды. Көбiне бiздiң үйге қонып жүрдi. Ағалы-iнiлi екеуi ұйқыға сергек. Түнiмен оңаша сұхбат құрады, iлгерiде өткен тектiлер мен шейiт кеткендерге хатымдап «Құран» шығарды. Әкем бәрiнен де осыған қуанды. Бiрде түнемелiк Орман әкем:

	 	– Сәдiбек, қарағым, заманның сұсынан ығып жасып қалған кез болған. Хұқыметтiң саясаты сан құбылды ғой. Осы күнi баяғыдай емес, жүрегi жiбiмегенмен, тiзгiнi жұмсарды. Бақылау бар, дегенмен алаңсыз тыйым салып та тұрған жоқ. Бес уақыт намазың өз алдына. Оған Алла разы. Ендi молдалыққа бейiмделгенiң жайыз болмақ, – дедi.

	– Ол ойымда, – дедi әкем, – әзiр құралақан емеспiз. Iлекем бастаған жасы үлкен молдаларымыз бар. Жолды со- ларға бергенбiз. Алла жазса, бiзге де кезек келер...



	Ауылымыздың санаулы молдалары қашанғы жер ба- сып жүре берсiн, тобы азайды. Өздiгiнен елдiң алдына шы- ғып, көзге түсуге жоқ әкемдi Iлияс атам қатарына қосып алды бiр күндерi. Оқуын айтулы Орман молданың өзi ма- құлдап кеткен әкемдi төрге оздыруға ақсақалдардың өздерi де пейiл берiп жүретiн. Бiр күндерi ел iшiнде: «Сәдiбек молда Құдай жолына садақа деп берген тиын-тебендi ал- майды екен» – деген сөз шықты. Алып жүр ме, алмай жүр ме, онысын бiз қайдан бiлейiк. Қауесет кейiн расқа шық- ты. Әкем шынында өлiк шыққан жоқ-жұқа үйдiң «Құдай жолына садақамыз» деп бергенiн алмайды екен де, қоңды кiсiлердiң бергенiн жетiмдер мен жесiрлерге ұстатып жүре бередi екен. Мұнысы бертiн келе күллi көкаралдықтарға аян болды.

	Аян болды демекшi, бiрде көкаралдықтар адам айтса нанғысыз бiр оқиғаның куәсi болды. Әкем бiреуден түсiп қалған, шүберекке түйiп бүктелген жетi сом ақшаны тауып

	алады. Бұл кiмдiкi болды екен, – деп әркiм, әркiмнен сұрас- тырып жүредi. Иесi шыға қоймайды. Содан бiр басқосуда әкем тауып алған олжасын осындай да осындай деп ортаға салады. Құданың құдыретi, әлгi ақшаны арғы ауылда тұра- тын құрдасы Жиенқұлов Кәрiбай ақсақал: «Менiкi едi, апыр-ау, қалтамнан түсiп қалғанына бiр жыл болып едi ғой»

	 	– дегенiнде жағалай отырғандар әкеме қарайды. Әкем: иә, рас, менiң тауып алғаныма бiр жыл болды, – деп ақшаны көптiң көзiнше иесiне қайтарады.





Сондағы оқиғаны көкаралдықтар көпке дейiн ауыздары- нан тастамай айтып жүрдi таңғалып.

	Әкем менi жұмыстың қатты қайырымына жұмсамайтын. Теңiзге он бес жасымнан былай қарай алып шығатын бол- ды. Пiшен орғанда, қамыс шапқанда, қора соққанда шалт қимылдайтын әкем балықты аудың торынан жазып алуға келгенде, ой, асықпайды-ау, асықпайды. Балықты тордан қабыршағын түсiрмей, жараламай жайбарақат жазып алып отырғаны сол. Iшiм пысады. Жаз болса қайықты, қыс болса мұзды табаныммен төпелеп тыпырлатамын асығар ма екен деп. Қайда-ан-н. «Бұл да өзiмiздей мақұлық қой, обал бола- ды», – дейдi жайбарақат. Ал балықтың майдаларын, егер судан тыпырлап тiрi шықса алмайды, қайтадан суға жiбередi. Өссiн, өнсiн дейдi.

	Әкеме ерiп ұлы теңiзде талай болдым. Басқа балықшы-

	лар шанаға жегiлген көлiктерiне қамшы үйiрiп қатты айда- са, менiң әкем асықпайды. Қос өркешi баладай атан түйенi зар желдiрсе, табаны тасырқап қалатындай бiр сыдырғы ба- бымен – барлықтырмай жай желдiрiп отырады. Бiрқатар жанықас балықшылардың көлiктерi қыс ортасында тұралап қалып, көлiк жаңалап жатса, әкеме берiлген көлiк қыстан мыңқ етпей күйлi шығады. Мұз үстiнен оралғасын көлiгiн әбден солығы басылып суығанша отқа жiберткiзбейтiн. Бiрде «Айдарлы» беткейiндегi теңiздiң ұшан төрiнен күн кешкiре қозғалдық. Балықшылар бiздiң тұс-тұсымыздан сы- пыртып өте шығумен болды. Менiң де делебем қозып, атан- ды қамшылап шықпыртқанымда, жануар заулап берсiн.

	 	– Балам, тамағымызды асырап отырған бұл жегiндi бай- ғұсты өйтiп зәбiрлеме, – дедi дауысын қатайтып. – Тiлi жоқ мақұлқатты зәбiрлемес болар...



	Сонымен не керек, ұшыртып айдағаннан қағындысы кетпейтiн алқа бел атанды (өзiнiң басыбайлы малы болса екен-ау, колхоздiкi ғой) зәбiрлемеймiз деп «Аққұмның» ба- сындағы үйiмiзге жұлдыздар түгел самсап, жамырасып кет- кенде қарынымыз шұрқырап әрең жеттiк.

	Не дейiн, өз әкеме өзiм қайран қаламын. Қыбырлаған жандының бәрiн, ең аяғы құрт-құмырсқаға дейiн аяғыш. Жолында жер бауырлаған жәндiк кездессе – баспайды, ат- тап, айналып өтедi. Мысалы мың-миллион құмырсқаларға дейiн... Бiзге де тигiзбейдi. Айдаладағы бiреудiң балтыры





сыздай қалса да, мына жақта отырып уайымдап, абыржып отыратын. Ылғи көгенкөз жалғыздарын соғыс жалмаған Iлияс, Iзтай, Қалнияз, Қалдыбай... сынды аталарымызды

	«iзсiз кететiн болды-ау» – деп, ерлерiнен жастай қалған со- ғыс жесiрлерi – Алмаш, Айсұлу, Рысжан, Нағима, Балсия... шешелерiмiздi «қарақтарыма обал болды-ау» – деп, сыртта- рынан аяп, мұңға батар едi.

	Алмаш шешемiзбен iргелес көршi болдық. Мектептiң отынын жағып, күлiн шығарады. Жалғыз ұлы Жеткерген ағамыз Алматыда оқып жүрдi. Қолындағы қос қызы Iдан мен Нәзия оқушы. Жартымсыз жалақысы күнкөрiсiне жетпейдi. Әкем аудан екi балық әкелсе, «көршi ақысы – Тәңiр ақысы» деп бiреуiн бергiзiп жiбередi. Бөлiсуге келмейтiндей болса, пiскен астың үстiне шақыртып алады. Не деген қайырымдылық десеңшi, жетiм десе құлдырап үстiне түсетiн. Жүрегi елжiреп, айналып-толғанып, маңдай- ынан сипамай көңiлi көншiмейтiн. «Жерде жетiм налынса – көкте перiште қайғырар» – деп назаланар едi. Мен осындай керемет нақылды алғаш рет әкемнен есiттiм. Жадымда мәңгiлiк қалып қойды...

	Бiрде, әкемнiң көңiлдi отырған бiр сәтiнде: – Баяғыда

	әкiмдер белсендi болуға үгiттеп басқарманың оқуына жiберемiз дегендерiнде бас тартқаныңыз қалай?! – дегенiмде:

	 	– Балам-ау, өз заманымыз өзiмiзге топалаң болып тиген жоқ па... – дегенi.



	Көңiлiм бұзылып еркiмдi әрең тежедiм. Ауылымның осы әкем сияқты еңбегiне жалынған бейнетқорларын аямай жаныштаған сұм заманның қиянатына зығырданым қайна- ды. Қай-қайдағы ауыр ой кернедi кеудемдi. Бұлар көрмеген зобалаң болмаған шығар жер жүзiнде...

	Мектептi бiтiргесiн оқу iздеп қаңғып кеттiк. Әскерде болдық. Ауылға оралғанымда әкем зейнеткер едi. Көңiлi сергек, алайда... Мойны бейнеттен босағасын тейлi шығар десем, жоға, әкем тор етiнен арылған, жағы бәкi жаныған- дай. Iшiмнен кiп алып, кесел тап келдi ме дегендей ойым болған. Апамнан сұрасам: «Күнiге мың сөйлеген адам өледi деушi едi. Әкеңнiң жанына тыным болмай қойды. Түбектiң бүкiл өлiлерiне күнi-түнi «Құран» қатымдап әндетедi де отырады» – дегенi, сол маңқиып отыратын қалпымен. Құдая тоба, әкемдi «шындап тергеп» көрсем, өзiнiң үш





жұртынан дүние кешкендерден де, түбектiң басқа өлiлерiнен де, соғыста шейiт кеткендерден де ешкiмдi құр қалдырмаған – бәрiне «Құран» хатымдаған. Ақысыз- пұлсыз. Ендi екiншi қайтара хатымдауда екен. Алдағы ойы, Алла пұрсат берсе, – дейдi, үшiншi қайтара хатымдамақ.

	О, жасаған, әкемдi емiренiп аядым, жан дүниемдi өксiк кернедi және айран-асыр таң қалдым: мынадай Қожанасыр тiрлiгiмен бұл күнге қалай жеткен, – деп. Жоқ, өзiндiк жа- ратылысы Қожанасыр деуге келмейдi, кәдiмгi салауатты, ақылды кiсiлердiң бiрi. Ауыл аймағына сыйлы, сөзi уәлi, жасы кiшiлер алдынан кесе өтпейдi. Өзi озалдан жоққа ап- шымайтын қанағатшыл едi. Тамаққа да таты болды, жеңiл- желпi жүрек жалғап жүре беретiн. Содан ба, қайдам, сүйегi жеңiл, жаяу жүрiске кеткен – жетегiне алған атан түйенiң өзi әкемнiң iзiмен танауы шуылдап көстеңдейтiн. Ендi тiптi айды- айға ұластырып, «Құран» хатымдаудан әкем қырым етi қал- май, құдды «қаңбақ шал» болған. Жүргенде табаны жерге тимейтiндей – қалықтап бара жатқандай. Көз алдыма күнi бүгiн де дәл солай, сол қалпында елестей бередi. Дүниенiң қиыр шетiне жете алмай, шексiздiкке қарай жедел қалықтап кетiп бара жатқандай – сағыну сезiмi мөлдiреген көңiлiме...

	...Теңiз тартылып, жердiң барқыты жұтаған кiсәпiр ке-

	зең килiккенде түбектегiлер тұс-тұсқа тырағайлап көше бастады. Елмен бiрге бiз де көтерiлдiк. Аттанар алдында әкем менi ертiп алып, ата қоныста қаңырап қалып бара жат- қан қорымдарды аралап мiнәжат еттi. Бұл оның бiржола ты- ныштық тапқандардың рухымен тiлдесуi, кетiп бара жатқа- нына кешiрiм өтiнiп, арылуы едi. Үйде шүйiркелесiп отыра- мыз ғой, сондай сәттерде ылғи: «Топырағым Ишан атамның жанынан бұйырса...» – дейтiн. Тiлегi қабыл болды. Елi көшкен, құлазып қалған жұртына апарып жерледiк. Осы күнi Көкарал түбегiндегi «Қармыстың» баурайында Ишан атамызды паналаған ақыреттiктердiң үлкен қорымында ту- ған жер топырағын жамылып мәңгiлiк жайында жатыр...





* * *


	Бiр кезде шалқып тасыған теңiз түкпiрiнiң оңаша түбегiндегi жұпыны ауылда осындай бiр ақ желең қария өткен-дi дүниеден. Ол – менiң әкем едi. Жаны жанатта бол- ғай. Иллањи, әмин!





Ендi ойлап отырсам, қызығы мен шыжығы сапырылыс- қан мына жалғанда кiсi қандай жағдайға тап келсе де, менiң әкем сияқты бiреудiң ала жiбiн малданбай-ақ, екi сөйлеп

	«сөзi құрысын» атанбай-ақ, өзiндей тiрi пенделердi алдап- арбамай-ақ, адал еңбегi мен маңдай терi бұйыртқан несiбесiн терiп жеп, соны қанағат тұтып, тыныш қана сау- саламат салтымен ғұмыр сүруiне болады екен. Аштан өлiп, көштен қалмайды екен...

	Ей, замандастарым, естимiсiңдер!





СЫР БҰЛБҰЛДАРЫ САЙРАҒАН ТҮН




	Сыр бойында асқан күйшi Құрақтың Досжаны өткен. Жаппас руынан. Оның сирек шәкiрттерiнiң бiрi – Ысқақ- ұлы Сламбектi сыртынан естуiм бар едi. Осы домбырашы туралы татымды деректi алғаш рет «Социалистiк Қазақстан- ның» (кейiн «Егемен Қазақстан» болып өзгердi) 1975 жылғы 26 қарашадағы нөмiрiнен оқыдым. Мақаланың иесi газеттiң Сыр бойындағы меншiктi тiлшiсi Байжiгiт Әбдiразақов едi.

	Сосын Тереңөзек кентiнде тұратын ақын Шағыров Балашбектiң Сламбектiң өнерi туралы ылғи да үздiгiп айта жүретiн әңгiмелерi себеп болып, сол күйшiмен бiр кездес- сем деген тiлек жеңе бердi. Әңгiменiң тоқетерi келесi жыл- дың көктемiнде ақын досым Балашбек менi Қараөзек стан- сасының тұрғыны Сламбектiң үйiне алып барды.

	Ағамыз үйiргелiк бақшалығында жүр екен. Жалаң аяқ, жалаң бас, балағын түрiнiп алған. Кәдiмгi қара балтыр ша- руа адамы тұрды көз алдымда. Қол алысып, алғаш жүздес- кенiмде, ол маған тым қораш көрiндi. Театр сахналарында не теледидардан көрiнiп жүрген – көзiмiз үйренген икемдi де сыпыс домбырашыларға тiптi ұқсамайды. Кетпен ұстаған саусақтары қатқыл, алақаны мүйiзгек, шуақты нұр тұнған шаралы көзi қызарып тұр.

	 	– Әп, бәрекелле-е, бiздiң үйге осындай жақсы жiгiттер келедi. Мiне, осылай болуы керек қой! Бәсе-е, бүгiн қуана- тын қабағым тартып едi-ау! Сендердiң келетiндерiңдi бiлдiрген екен ғой. А-ал, не тұрыс, үйге қарай аяңдайық, – деп жол бастады.



	Бiз бұрыннан таныс-бiлiстей шүйiркелесiп отырмыз.





	– Облыстық газеттен жиi көрiнесiң, жiбермей оқып тұрамын. Қара-ала қағазға шұқшиып үйренiп қалғанбыз ғой, – деп маған насаттана күлiмдеп қарады.



	Домбырашы ағамыз жарық дүниеге мың тоғыз жүз оты- зыншы жылы «Қызылөзек» деген жерде келiптi. Жұбайы Раушан апамыз кәдiмгi қара торының сүйкiмдiсi, серiгiнен жетi жас кiшi екен. Бiз жайғасқан төргi бөлмеге кiрiп-шық- қаны бiлiнбейдi, жүзiнен иман лебi, ибалылық ишараты еседi. Жамбылдағы (Тараз) мәдени-ағарту училищесiн 1964 жылы бiтiрiптi. Содан берi осында, Қызылөзек ауылдық Кеңесiнiң кiтапханашысы екен (сол 1976 жылы кiтап қоры бес мың едi). Қатарынан он екi жыл «Социалистiк жарыс- тың жеңiмпазы» болыпты.

	Ал Сәкең Тереңөзектегi Калинин орта мектебiнен кейiн түскен оқуы Қызылорда институтының тiл-әдебиет бөлiмiн 1952 жылы бiтiрiптi. Сол уақыттан берi осындағы № 128 сегiзжылдық мектепте табан аудармастан, қазақ тiлi мен қазақ әдебиетiнен сабақ берiп келедi екен, әрi домбырашы- лар үйiрмесiнiң жетекшiсi.

	Ерлi-зайыптылар бiр ұл, бiр қыз өсiрген. Арыстанбегi – болашақ физик, Алматыда университеттiң екiншi жылында, ал Гүлнәрi Қызылорданың мектеп-интернатында оқып жат- қан көрiнедi.

	 	– Бикешiмiз, амандық болса, биыл мектеп бiтiредi. Ар- маны консерваторияға түсу, – дедi Раушан апай шай үс- тiндегi әңгiмеде. – Талабы таудай. Сыр бойының күйшiлiк өнерiн зерттемекшi.

	– Оны әуелi бiр Құдай бiледi, сосын сәтi бiледi, – дедi домбырасының құлағын күйге келтiрiп отырған Сәкең.



	Гүлнәр үйiне демалыс күнiн құр жiбермей келiп тұрады екен. Сол күнi кешке қарай бiр бөлмеде бiрге тұратын дос құрбысымен ол да келдi. Әке-шешесi мәре-сәре. Екi шоқ гүл үйдiң iшiн жайнатып жiбердi.

	Домбырасын күйiне келтiрiп алған Сәкең саусақтарын бiразға дейiн шынықтырып, әр күйдiң басын бiр шалып отырды. Ол өзiн күйлер тиегiн ағытуға дайындап, бабына келiп алғанша, Балашбектiң Сәкеңе әдейi тыңдату үшiн алып келген магнитофонын қосуды мақұлдастық.

	Сол жылдары Балашбек халықтың ауызекi тiрi сөздерiн, термелерi мен күйлерiн таспаға жазып алып жүретiн.





Iлгерiде осы Сыр өңiрiнде ғаламат қобызшы – Бексақал бақсы өткен ғой. Мына магнитофон iшi бүгiнде өздерiнше кемелiне келiп тойынғандар ұмытып үлгiрген сол Бексақал бақсының шәкiртi – Шәменов Смайыл қобызшының сары- нына толы. Балашбек сол 1976 жылы 91 жасқа толған жа- рықтықты Қызылорданы адақтап жүрiп тауып алып, қалты- раған кеудесiнен бiраз күйдi таспаға түсiрiп алған. Халық оны «Нышан әулие», «Соқыр әулие», «Нышан қобызшы» деп атап кеткендiктен, кейiнгi бiздер оның есiмiн де бiлмейдi екенбiз. Ендi болмағанда аты-жөнi аңызға айналып, ұмытыла бермек екен. Магнитофон көмейiнен тоқсан жасаған қобыз- шының әбден әлсiреген, қарлығыңқы үнi шықты.

	 	– Осы кезге дейiн қайда жүрдiңдер? Қос қарымның қай- раты кемiмей тұрғанда iздемей, белiм бүгiлiп, тандырым ке- буге айналғанда iздегендерiң қалай, балам? – деп тыныс созғанында ентiккенi ап-анық есiтiлдi. – Өлуге таянғаным- да неге қинайсыңдар? Ең болмаса, жетпiс-сексеннiң кезiнде неге келмедiңдер, а-а... – деп тағы бiр тоқтады. Қар- лығыңқы дауысы қалтырап шықты.

	– Ата-ау, сiздiң жас кезiңiзде бiз бұл дүниеде жоқпыз! Үлгiргенiмiз осы болды... – деп Балашбек «ақталып» жатыр.

	– Мен тоқсан бiр жасағаныммен, қылаудай күнәсiз перiштемiн. Мына жарық дүниеден иненiң жасуындай да сәуле көре алғаным жоқ. Бiр жасарымда су қараңғы болып қалған екем. Жалғыз жұбанышым қыл қобызым болды. Әуелi «Бала қобызды» былдырлаттым, кейiн есейе келе «Ата қобызымды» жаныма жалау еттiм. Тағдыр оны да маған көп көрдi. Жаңа өкiметтiң мелисалары сол қобызымды тасқа ұрып сындырды ғой... – Осы сәт магнитофон көмейiнен қобыздың құлаққа жағымсыз бiр ащы үнi шаңқ-шаңқ еттi. Содан соң:

	– Бұл күнде қобызға қосылып, сарнауға дауысым келмейдi. Менен дауыстың қашқаны қашан... – деген әлжу- аз үн шықты. – Қырықтағы кезiм болса, «Ата қобызыма» қосылып толғап берер едiм...



	Iштей ойға берiлiп отырып қалыппын: бұл жарықтық мың да тоғыз жүз жетпiс алтыншы жылы тоқсан бiрде бол- ғанда, әзiретiңе мағұлым, мың да сегiз жүз сексен бесiншi жылы туған болды ғой. Сонда-а, бұл жарықтықтың қырық жасы мың тоғыз жүз жиырма бесiншi жылға тура келмей





ме? Иә, иә, ол кездер қазақтың үркiншiлiктен естерiн жия алмай, екi естi күйге түскен бiр шағы. Ұлтымыздың басы- нан нелер өтпеген. Қобызының үнiне дейiн өшiрген, соқыр мүскiнiне дейiн тыныштық бермеген. Алпысыншы жылдар- дың бiрiншi жартысында бiздер жоғары оқу орнының студентi едiк. Қалтамызға тиын-тебен түсе қалған кезде ай- ран-шалап iшу үшiн Қызылорданың базарына баратынбыз. Сонда алдымен еститiнiмiз қыл қобыздың сарыны едi. Жұрт үйме-жүйме болып жататын. Бiз де мойнымыз қылқиып ентелеймiз. Сонда көзi соқыр, өзi қаусаған қара шалды көретiнбiз. Малдасын құрып, қобызын күйлеп отырған оның алдында жаюлы орамалы. Соған әркiмдер тийын-те- бен тастап жататын. Жүздеген жұрттың аяғының астында шаңға көмiлiп отыратын сондағы қобызшы шал осы жарық- тық екен-ау?! Қайран халқым-ай, Қорқыттан қалған киелi өнердiң сынын бұзбай ұрпақтан-ұрпаққа жеткiзген ұлы қобызшыңа қайыр сұратып қойғаның неғылғаның... Бұл күнде Қызылорданың базарынан қазақы қара қобыз үнiн есiтпеймiз. Оның үнi дүниеден көшкен Смайыл қобызшымен бiрге өшкен. Бұл күндегi қазағың да о күндегi қазағыңа ұқса- майды. Базарларда арсы-гүрсi бақырып-шақырып шаңқыл- дап жататын жынды бажылға бұ күндегi қазағыңның өздерi де түсiнбейдi... Құдайым-ау, неден осындай болдық екен...

	Магнитофон көмейiнен шамырқанып шыққан қобыз-

	дың зар үнi бәрiмiздi сiлтiдей тындырған. Әрбiр қайырым толғаудың ара-арасында «Қорқыт ата», «Қорқыт кiлем үстiнде», «Қорқыттың өлiмнен қашуы», «Ұсталуы» деген әлжуаз үн келедi құлаққа. Талған қар, тозған саусақтардан шығып жатқан сан иiрiмдi сарын толқындары төбе құйқаны шым-шым бүрiп алғандай болады. «Кiмнiң көрi? Қорқыт- тың көрi! Кiмнiң көрi? Қорқыттың көрi!» – деген бебеу үн анық сұңқылдап ышқынады.

	Содан соң сарын үзiлiп: – Мына өкiмет қобызының үнi көтiнен шыға алмай тұншыға бередi, – деген әлжуаз дауыс- ты есiттiк. – Баяғы «Ата қобызым» болар ма едi. Ата қобыз- дар құрыды ғой. Қалғаны ылғи «Бала қобыз»... – дедi де, тым-тырыс қалды.

	Қайран қара шал, «үнi көтiнен шыға алмай тұншыға беретiн» сарынды бiз Құдай сарынындай көрiп жүрсек, ол менсiнбейдi.





	– Бiзден қыл қобыз кеткелi қашан... – деп күрсiндi маг- нитофонның көмейi.



	Тым-тырыс сәттен соң, кенет әлгi көмейден аққудың сұңқылы сорғалап қоя бердi. Атамыз қазақ кие тұтқан құстың адам-пендеден секем алып, асығыс қаққан қанатта- рының сусылы... Одан аспан кеңiстiгiне шырқап шыққан- дағы әдемi үнi сондай анық, жүрекке сiңiп, сыңсып тұрып алды. Бұл күйден кейiнгi сарын басқа дыбысқа ауысты. Та- зының қыңсылағаны... әлде серiгiнен, әлде иесiнен айыр- лып зарыққан қаншықтың ұлыған азалы зарына ұласты.

	Қобыз үнi бiр шамада үзiлдi-ау.

	 	– Уњу-у, есiмiздi жиып алайықшы... – дедi Сәкең дом- бырасын омырауына қыса түсiп. Байқап қалғаным: күйшiнiң көзi талаурап қызарған, шарасы жасаураған, қолындағы домбыра дiр-дiр етедi.

	– Соңғы жылдары көзiм ауыратынды шығарды. Қара жұмыс iстесем, не сезiмге берiлген сәттерде қанталап шыға келедi. Осындай себептермен домбыра ұстауды да сиретiп едiм, – дедi.

	– Сәке! Сәке! Сәл-сәл... және бiр қызығы бар, – дедi магнитофонға үңiлiп қарап отырған Балашбек. Айтқанын- дай:

	– Мына машинаңа жем салмапсың ғой. Жем салсаң мұндай болмас едi, – деген қарлығыңқы үн шықты магнито- фоннан.

	– Қарны тоқ, ата!

	– Онда ен салмаған болдың... – Әдемi күлкi есiтiлдi.



	Кәдiмгi сәби күлкi.

	Балашбек магнитофон таспасына жазылғанды қобыз- шының өзiне қайта тыңдатқанда айтқан әзiлi екен бұл. Ду-у күлiп алдық.

	Аз-кем күйiс қайырып алғасын, әңгiмемiздiң жiбi ши- рай түстi. Өнер – киелi, ол да тектiлерден, iзден шығады. Сәкеңнiң әкесi Тiлеуқабылов Ысқақ сөйлесе шешен, ша- быттанса домбырашы, ашуланса кiсi сескентер айбары бар сұсты кiсi болыпты. Ақындықпен де айналысқан. Кезiнде

	«Шањнаманың» бiраз тарауын қазақшалап, Ғылым академи- ямызға тапсырған көрiнедi. Құрақтың Досжанымен әрi дос, әрi құрдас болған. Сәкең әкесiнiң досын он жасында көрген. Үшiншi класта оқитын кезi екен, әкесiнiң қолқала-





уымен бұлардың үйiнде он бес күн жатып, Сламбекке күйдi қалай тартуды үйреткен. Өзi күй тартқанда көздерi от шаш- қандай жайнап кететiн едi, – дедi Сәкең.

	Араға жыл салып келгенiнде, Сламбектiң домбыраға едәуiр төселiп қалғанына сүйсiнiп:

	 	– Тiфә-тiфә! Тiл-ауызым тасқа! – дей берiптi. Маңдай- ынан иiскеп, құшырлана сүйiптi. Тектi күйшi әлде қырық жетiншi, әлде келесi жылы жетпiстен асқан шағында қай- тыпты дүниеден. Бейiтi «Қаныш көлi» деген жерде көрiнедi. Домбырасы он екi перделiк едi, – деп едi Сәкең. Шәкiртiне терiс қағыс, шертпе қағыс, төкпе қағыс, жорға қағыс, iлме қағыс, кезек қағыс дегендей қағыстардың түр-түрiн үйрет- кен.



	Сәкең күй бастарда әуелi сол ұстазына сиынып алады екен. Бұл жолы да солай болды. «Кербез төре», «Терiс қақпай», «Жетiм қыз», «Қара жорға», «Бәти қыз»... – Дос- жан күйлерi осылай бiрiнен соң бiрi күмбiрледi.

	Сәкең тыныс созған сәтте Раушан апамыз домбыраны Гүлнәрға ұсынды. – Ағаларыңа өзiң жақсы орындайтын күйлерден бiрiн тартып бере ғой, – дедi.

	Гүлнәр қос тiзесiн бүгiп жайғасып отырды. Домбыра- ның құлақ күйiн келтiрдi. Сосын:

	 	– Динаның «Бұлбұлы», – деп алды да, былпылдата жөнелдi. Бұл шаңырақ ұлы мен қызын қарғадайынан өнерге баулыған. Гүлнәр мектептегi ұлт аспаптар оркестрiнде жетекшi домбырашылардың бiрi екен. «Бұлбұлдан» кейiн Арыстанбектiң жазғы каникулiнде астанадан әкелген күйтабақтан Әмiренiң дауысын тыңдап та бiр қалың ойлар кештiк. Бұл күйтабақ Қызылордаға жете қоймаған едi, Әмiренi Балашбек екеумiздiң бiрiншi тыңдауымыз болды бұл. Арыстанбек iнiмiз де домбырашы екен, әрi самбодан бiрiншi разрядты спортшы. Раушан апай «Жеңiстiң 3Ө жыл- дығы» құрметiне өткен шахмат жарысында ұлының факуль- тет бойынша чемпион болғанын анаға тән асыл мақтаныш- пен айтып, жүлдеге берiлген сурет альбомын көрсеттi. Аль- бомда шахмат корифейлерi Вильгельм Стейнцтен бастап он бiрiншi чемпион Роберт Фишерге дейiнгi кереметтердiң бәрi бар.



	Ал ендi Сәкеңнiң өзi мектепте оқып жүрген кезiнен-ақ

	аудандық, облыстық, республикалық олимпиадаларға қа-





тысқан. Талай рет жүлдемен оралған. Солардың iшiнде ерек- ше есiнде қалғаны 1947 жылы өнерлi балғындардың респуб- ликалық байқауына қатысқаны. Сол жылы әлi бозбала жа- сындағы Нұрғиса Тiлендиевтiң басқаруымен 18 домбырашы- ның бiрi болып Мәскеуде өткен Бүкiлодақтық олимпиадаға қатысып қайтқан. Iрiктелген сол он сегiздiң суретi сақталып- ты. Сол жылы Сламбек Динаны көрген, батасын да алған.

	 	– Дина келедi. Күйлерiн орындайтындарың бар ма? – деген.

	– Мен!!!

	– Мен!!! – деп бұлар гуiлдесiп берсiн.

	– Байқаңдар! Дұрыс орындай алмасаңдар, өмiр бойы домбыра ұстамай кетулерiң ғажап емес, – дептi қазылар ал- қасы. – Күйшi әжелерiңнiң талабы қатты, бұзып тартсаңдар сахнадан қуып шығады.



	Алдымен талапкерлерге Дина күйлерiн орындатып көредi. Қазылар алқасы ақылдаса келiп, көп алдына Сламбектi шығарады.

	Қорытынды концерт жүрiп жатқанда күйшi әже: – Өткенде менiң «Бұлбұлымды» орындаған қара бала қайда?

	 	– дептi.



	 	– Домбырамды құшақтап таяп бардым, – деп жымиды Сәкең. – Маған әрбiр саусақтары бiр-бiр қарыстай болып көрiндi.

	– Сенбiсiң? – дедi.

	– Иә.

	– Қайдан келiп едiң.

	– Сыр бойынан.

	– Талабың таудай екен. Мақсатыңа жет! – деп бетiн си- пады.

	– Мен домбырамды құшақтап тұрған қалпымда иiлiп тағзым еттiм.



	Әңгiмемiз ендi атақты домбырашылар туралы өрбiп кеттi. «Шәмiл домбыраны тартпайды, сөйлетедi», «Қаршыға

	 	– ұлы домбырашы», «Нұрғиса келесi ғасырда тумаса, бұл ғасырда қайталанбас» – дедiк үшеумiз бiрiмiздi-бiрiмiз ма- құлдап, қоштап, бөсiңкiреп.



	 	– О, ол солақайың сойқан ғой! – дедi Сәкең. – «Жетiм баланы» зарлатқанда, көзiңнен жастың қалай ытқып кеткенiн сезбей қаласың...





* * *


	Асылық айтсақ, Алланың өзi кешiрер, дегенде тағдыр- дың кейде жөнсiз кететiнi бар. 197Ө жылдың күзiнде, қара- ша айы болатын, бұл шаңыраққа бiр қиянат iс болды. Ерлi- зайыпты екеуi де үйде жоқ-ты, жұмыстарына кеткен. Жа- рық желiсiнен күш алған өрт бес жасар Гүлмираның ажалы- на жеткен. Қайғының қалың бұлты ошарылып шөгiп алды. Сол жылы Сәкең қырықтың жотасына шығып едi. Жалын- ды жылдарының бүкiл ескерткiштерi – грамоталары, дип- ломдары, сувенир, сыйлықтары, күнделiгi мен естелiктерi, күйшiлер өмiрiнен, күйлер тарихынан там-тұмдап жиған деректерiнiң бәрi жанып күлге айналған. Бар болғаны екi жәдiгер: 1953 жылы он сегiзiншi қарашада берiлген облыс- тық мәдениет басқармасының (Ә.Байшуақовтың қолы) және 1962 жылы жиырма тоғызыншы желтоқсанда берiлген облыстық комсомол комитетiнiң (С.Амановтың қолы) Құрмет грамоталары ғана аман қалыпты.

	 	– Әкемнен қалған қымбат қазынамыз жиденiң ағашы-



	нан жасаттырған домбыраның мойнын ғана ұстап отырып қалыппын, – деп күрсiндi Сәкең.

	 	– «Балам, барым осы...» – деп өзi жасаттырып берiп едi, иманды болғыр жарықтығым...

	– Сондағы соққы есеңгiретiп кеттi. Сәкең әйел менен де күйрек екен, көпке дейiн келеге келе алмай жүрдi... – деп Раушан апай да мұңын шақты.





* * *


	Бұл түнi ұйқы дегендi қойдық. Алдында емделiп жүрген Сәкең бiз үшiн көзiнiң кiнәратын ұмытты. Ағамызға қолту- ма күйлерiн орындаттырып отырмыз. Тұлабойы түңғышы –

	«Паровоз» бүгiнгi «концертiнiң» беташары болды. Сәкең бұл күйiн студент кезiнде 195Ө жылы шығарыпты. Алғаш рет Қызылорданың темiржолшылар клубында орындап бер- ген. Тыңдап отырғанда келген ой: паровоз екпiнi де өтiп бара жатқан адам өмiрiндей арындап, арындап барып... бiр күндерi басылмай ма...

	Ал «Шалқыма» деген күйi терiс қағыспен басталып, сол қағыстан жаңылмай аяқталады екен. Бас-аяғы жып-жи- нақы, жайдары сазды бұл күй орындаушының шеберлiгiн сынайды.





Бiр уақытта ауыр мұңмен күңiренiп басталды бiр күй. Жүйке-жүйенi босатып алып барады. Үстiңгi iшектен сор- ғалап шығып, бiршама уақыт бебеулеп тұрып алған қою саз кең тынысқа ұласты. Сәкең бұдан кейiн «Дутар сазы» және

	«Түрiкпен сазы» деген күйлерiн толғады. Әрi мұңды, әрi сыршыл нақысты әуендер жүректi елжiретiп, елбiретiп жiбердi.

	Арқалы домбырашы бiр дем желпiнiп, тыныстап алған- нан кейiн күйдiң жаңа тарауын бастады. Көзi қып-қызыл. Мана алғаш жүздескенде қораш көрiнген шаруаңызға ендi ұқсамас. «Тұлпар iлкiде түгiн жасырып, көзге қораш көрiнiп тұрады» деушi едi. Сол рас болды. Мына күйшiңiз көз алдымызда күйкi пенделiктен тым биiктеп кеткен. Ендiгi орындап отырғаны атақты Қазанғап күйшiнiң мына жалғанда домбыра тiлiмен қанша толғап тебiренсе де, айтып тауыса алмай, айтып жеткiзе алмай кеткен наз-наласын- дай. Бұл – Сәкеңнiң «Айналайын аналар» деген күйi екен.

	Беу, тартысыңа болайын-ау! Домбыраның күмбiрлеген көмейiнен үздiгiп, талығып, назданып шағатын қылдай нәзiк, гүлдей үлбiрек бұл үн қай-қайдағыны қозғайды. Жыртық көңiл: қайран ана, сен бiздi бұл өмiрге қандай күйде әкелдiң екен; бiр шұқым шаранаңа егiлдiң, емiрендiң, айналып-толғандың, түн ұйқың қанша рет бөлiндi, оны кiм есептейдi; шала ұйқыңмен аузыңа алған астың дәмiн де сезбедiң... о, асыл ана, бiзден көрген «рақатың» осы ғой сондағы... – деп бiр өксiдi.

	Жыртық көңiл: бiз шелтеңдеп ержеткен, бой түзеген болдық, ербеңдеп әр тарапқа жол тартып кететiндi шығар- дық; сондай кездерi екi көзiң төрт болып, талыға күтiп за- рықтың-ау, талай. Ал, бiз ақымақ, өзiмiзше шiкiрейiп, кiсi болғансып, тыраштанып жүргенiмiзде, сенiң бiздi сарғая күтетiнiң қаперiмiзге бiр кiрсейшi; бертiнiрек сүйегiмiз қатая бастағанда, «келшi берi, баяғыдай маңдайыңнан бiр иiскеп, мауқымды басайын» деп емiренетiн кездерiңде илiгуге кiсiлiгiмiз жетпей, иттiгiмiз асып түсетiн едi-ау; сен сонда да бiзге шық жуытпайтынсың; ал, бiз ақымақ сенiң сол ұлылығыңды түсiне алдық па... – деп қамықты.

	Жыртық көңiл: бала қамы дегенде бауыр етiңдi тiлшелеген байғұсым-ау, бiз саған қандай рақат көрсеттiк, нендей ұшпаққа шығардық? Жан сала оқып, жоғары бiлiмдi





адам қатарына қосылсақ, сонымыз сен үшiн бе? Қастерлеп күткен алтын босағаңа келiн түсiрiп, балдай тәттi сәби сүйдiрсек, сонымыз сен үшiн бе? Соның бәрi түптеп келген- де мына қарақан бастың қамы-дүр. Ал, жақсы, келiндi бо- лыпсың, немере сүйiпсiң. Содан сенiң жаның тынышталды ма? Керiсiнше, келiнiң аузыңдағы сөзiңдi, қолыңдағы кiлтiңдi алды; немерелерiң бiздiң ырбаңымыз аз болғандай, әл-қуатың- ды әлi мүжуде. Қайран да, қайран қасиеттiм-ау, осы ма көрген рахатың?! О, сенiң сол ұлылығыңның құдыретiне жеткен кiм бар екен бұл жалғанда... – деп күрсiндi.

	Айтарыңыз не, күйшi бiздi егiлттi. Жан жүрегiн жарып шыққан мына толғамына тойына алмадық, уыз жұтқандай тамсанумен болдық. Тәттi мұңға баттық...

	 	– Мен осы «концертiмдi» Динаның «Бұлбұлымен» аяқтайыншы, – дедi Сәкең терең тыныстап. – Аналар тура- лы толғауымды тартамын деп ұлы күйшiнiң есiме түсiп кеткенiн қарашы...



	Күйшi «Бұлбұлды» сайратты, құйқылжытты.

	Не керек, армансыз бiр тыңдадық. Сөз – сөздiң көсеуi ғой, осы күй орайында ой шалқыттық. Күйшi осы Қараөзек бойындағы тоғайлықтан бұлбұл құсты талай көрiптi, қүйқылжыған құмыр үнiн талай тыңдапты. Өзi торғай тек- тес сүйрiктей құс, – дедi күйшi. – Ал, ендi бар ма, сайраған- да айызыңды қандырады. Бiр ғажабы, Сыр бойының бұлбұлдары мезгiлсiз сайрай бермейдi екен. Жиденiң гүлде- нер маусымында шабыттанады деседi. Сiрә, жиделердiң гүл атқан кезiнде түн-түнiмен шырқап шығатын серi құс – тек Сыр бойының бұлбұлдары болса керек.

	 	– Бозша торғайдан да қораштау жасыл құс. Түгi мың қүбылып тұрады, – дедi Раушан апай.



	Әңгiме үстiнде Сәкең «Сыр сүлейлерi» атанған Сыр бойы бұлбұлдарының термелерiнен үзiк-үзiк жерлерiн дом- быра тiлiмен сөйлетiп отырып: – Осылардың өзi, осылар- дың әр бунағы бiр-бiр күйге бергiсiз ғой, – дедi толқып.

	Таң сыз бере үшеумiз Қараөзек бойын жағалап кеттiк. Мамырдың майда самалы күй кернеген көңiлiмiздi тiптi сергiтiп, желiктiрiп жiбергендей болды. Өзен жағасына жа- қындап келгенiмiзде арғы беттегi тоғайлықтан сайраған Сыр бұлбұлдарының ғажайып құмыр үндерi жамырай шық- ты алдымыздан. Тыңдасаң тоярмысың...





* * *


	Күйшi бiр пара күшiн артына сақтап қалған екен. Сәскелек шай үстiнде бiр кең тынысты, ұзақ сонар толғау- ды бебеулеттi дейсiз. Құдай сақтасын! Күйшiнiң көзi қып- қызыл, Сыр бойының кере құлаш домбырасы Сыр бойы күйшiсiнiң қолында шайқақтап кеттi. Анау лып-лып жорға- лаған саусақтар, анау алапат күй төккен арда жүрек... апыр- ау, айтсаңдаршы, сендер де бiр күн кәдiмгi көптiң бiрiндей жердiң қойнына кетесiңдер ме...

	Қызыл қоңыр домбыраның тұңғиық түбiнен көл-көсiр сезiм селдедi. Әрбiр перденiң ара-арасынан толқын-толқы- нымен төгiлген бебеу сарын баяғыдан берi жаныңмен жолдас аяулы бiр мұңдасың: «ал дүние-ай, ал дүние-ай» деп өксiп- өксiп алатын сияқты. Әлден уақытта қу шанақтан бiр ыңқыл шықты. Не деген керемет, құдды өзiң ыңқылдап жатып ал- ғандайсың. Перделердiң буын-буын бойына симай сыңсып мұң төккен наз-нала бiр мезет домбыраның құл сағасында сұңқылдап, ышқынып, бебеу қағып тұрып алды. Сол үн тұла бойды тiтiретiп алып, артынша ала құйын сезiм селiмен ша- рықтатып ала жөнелгенде, жазған жүрек тыпыршып, мидың қыртыс-қыртысы удай ашып, самай тамыр солқылдады.

	Құдай сақтасын! Күйшiнiң көзi қып-қызыл. Тасқын селдей шамырқанған бебеу сарын барған сайын бел алып барды да, бiр қањарлы кезеңде алға өршiп екпiндеген ұлы жортуылды елестеткендей болды. Аттандаған айқай, ұлан- асыр шабыс, ұлы дүрбелең, күндей күркiреген дабылға са- тырлаған тұлпарлар тұяғының дүбiрi, және-дағы қылыштас- қан, найзаласқан жанкештi шақтың бет қаратпас екпiнiне аналардың аңырып күңiренген запыран зары ию-қию арала- сып кеткендей ме... бұл нендей керемет...

	Бiз пiрге қол бергендей мүлгiп қалған едiк. Күй тынысы осы желiсiне келгенде кiлт үзiлдi.

	 	– Уњу-у! – дедi домбырасын алдына бос тастай салып, оң тiзесiндегi ақ шатыр сүлгiсiмен самайдан сорғалаған терiн сүртiне бастаған Сәкең. – Сендер келiп кұрыс-тыры- сым жазылып, бiр жасап қалдым ғой...



	Бiз ендi-ендi өздi-өзiмiзге келе бастаған едiк.

	 	– Сәке-ау! Бой-бойымызды шығардыңыз ғой. Бұл не керемет?! Аты не бұл күйiңiздiң? – деп қалдық шыдамсыз- данып. Күйшi тағы да:





	– Уњу-у! – деп алды. – Бұл бiтпеген күй. Әзiрге аты жоқ. Етек-жеңi жинала қоймаған дүние ғой. Ендiгi келген- дерiңде жөнделiп, жинақталып қалар...

	– Жинақталмағаны мынадай болса, жинақталғаны қан- дай болар екен... – деп жатырмыз.





* * *


	О-оу, қанша жыл өтiп кеттi содан берi. Күйшiнiң сон- дағы қаз-қалпы көз айнамнан өшкен жоқ. Қоңыр домбыра- сын бебеулетiп, Сыр елiнiң төрiнде сол күйi әлi отырғандай менiң патша көңiлiмде. Сондағы күй сазы құлағымнан ке- тер емес, кеудемде бебеулейдi де тұрады. Әттең жалған дү- ние, ерлi-зайыпты екеуi де бақилыққа ерте озды. Күйшi ар- манда кеттi. Бiз ањ ұрып қалдық. Оның күйлерi аяқталған жоқ едi...

	Осы күнi менi бiр тосын үрей мазалай бередi. Осы жұрт заманында дүйiм Сыр бойы домбырасын ұстаған Сламбек Ысқақұлын жадтарынан шығарып алмады ма екен деп...





ҚАЙРАН САБАЗ, ДОМБЫРАМЕН БIРТУҒАН




	«Өнерлiмен дос болсаң, қиялыңды қозғайды».

	Төле би



	Ойға осындайда оралады ғой. Баламыз. Мектеп оқушы- сымыз. Ауылымыз Көкарал дейтiн жерде. Аққұм деп атала- тын белес-белес құм төбелердiң баурайында, еңсесiн теңiз аңғарына бере iрге тепкен балықшылар қонысы. Үйге бұрын мен көрмеген, ұзын бойлы, кең маңдайлы, толқынды қалың қара шашын желкесiне жеткiзе қайырып тараған, көзiлдiрiктi, қараторы жiгiт кiрiп келдi. Үстiндегiсiнiң бәрi бiздiң балықшы ауылда жоқ киiмдер, ботинкасынан бастап бәрi жаңа.

	Сөздiң тоқетерi: Мәдединов Арзымбек есiмдi бұл жiгiт те көкаралдық екен, Аққұмда туып, еспенiң суын iшкен. Ата-анасы теңiздiң арғы бетiндегi Сырдың құяр сағасына iлгерiде қоныс аударыпты, содан берi Бөген деген ауылда тұрып жатқан көрiнедi. Ағайындарға сәлем бере келiптi.





Менiң таң қалғаным: қай үйге барса да, домбырасы жоқ үйде де домбыра дайын тұрады. Бәрi де қолқалап күй тарт- қызады, ұйып тыңдайды. Ауылда қарасы аз да болса домбы- ра шертетiндер бар болатын. Бiрағында, мына саусақтары салалы жiгiттiң сұңқылдатуы бiздiң ауылдың «тартқышта- рынан» бөлек. Бала көңiлiм «Америка ашқандай» әсерлендiм. Апамның бiр жағынан «нағашы ағаң болады» дегенi бар, iзiне ерiп жүрiп тыңдадым.

	Содан, қызығы, Арзекең ауылына кеткеннен кейiн бiрқатарымыз домбыра тыңқылдататын «ауруға» ұшырадық. Бiрде Бөгенге жолым түстi. Арзекең клуб қызметкерi екен. Ұзын столды қызыл матамен көмiп тастап, ақ бояумен ұран жазып жатқан үстiнен шықтым. Мен көрiп жүрген «худож- никтер» (өздерiн солай атайды ғой) ұранды матаға жазу үшiн әуелi бормен сызып алады, сосын әбден әбiгерленiп жазып шығатын. Ал мына Арзекең әуелi сызып алу, сосын барып «күшенiп» жазу дегендi бiлмейдi, қыл қаламы еркiн, әрiптерi әдемi түсiп жатыр. Мұны да бiр көңiлiме түйiп кеттiм. Кейiнiрек бұл Арзекеңнiң су жаңа матаны жайып жiберiп, бормен айқыш-ұйқыш сызып алып, сосын түрлi- түрлi киiмдi түк қиналмай, пiше беретiнiн де бiлiп, таң қал- ғаным бар.

	Бiр күнi ағамызбен Арал қаласының темiржол станса-

	сында кездесiп қалдық. Кигенi ақ жiбек шалбар, ақ жiбек китель. Омырауында жүзiктiң көзiндей мөлдiреген әдемi медаль. Домбырашы Арзекең Алматыдан 1957 жылы өткен республикалық жастар фестивалiнiң лауреаты болып ора- лыпты. Содан бiр күндерi бойын ылғи да таза ұстап, сәнiмен киiнiп жүретiн Арзекеңдi автоклубпен Арал малшыларын аралауға жол жүргелi тұрғанында жолықтырдым. Құдая тоба, машинаны да өзi айдайды, кино қоятын кино-механик те өзi, үгiтшi-насихатшы да, домбырасын бебеулетiп әндететiн де, күйлердiң неше атасын тартып беретiн де өзi. Қысқасы, қысылса не дейсiз, бiр өзi бiр концерттi алып шыға беретiн болған. Баяғыда Арал портында ел iшi «Мәде- ниет қайығы» атандырған үлкен кеме болды «Генерал Вату- тин» деген. Балықшы ауылдардың «автоклубы». Арзекеңнiң сол «Мәдениет қайығымен» концерт бригадасы құрамында теңiз шарлаған сапарларына да куәмiз.

	Сол жылдары Арал аудандық мәдениет бөлiмiнiң бiртоп





өнерпаздары үй-үйден домбыра жинап, ансамбль құрғаны- нан да хабардармыз. Сол ансамбльдiң даңқы кейiн облыстан Алматыға жеткен Қазанғап атындағы ұлт аспаптар оркестiрiне айналды. Ұйымдастырушыларының әрi орында- ушыларының бiрi – осы Арзекең. Бiр жылы аралдық өнер- паздар «Қыз Жiбек» операсын дайындады. Шегенiң ария- сын кейде Арзекең де орындап жүрдi. Айтарыңыз не, Арзе- кеңдер «құтырып» жүрген кезде аралдық өнерпаздар облыс- та бiрiншi орыннан ығысқан емес.

	«Өнердi үйрен де, жирен» дейдi ғой. Бойында туасы да- рын дәнi болмаса, қалай үйренiп жиренедi?! Арзекеңдi құрдастары: «Оқтаудан бастап, пианиноға дейiн ойнайды, велосипедтен бастап самолетке дейiн айдайды» – деп әзiлдейдi. Музыка аспаптарының бiразын бұлбұлша сайра- татыны рас. Ал самолет дегенде, баяғы жас кезiнде ұшқыш- тың қасында үйiрсектеп жүрсе, кiм бiледi, оны да үйренiп алған болар ма?

	... Мiне, осындай-осындай өнерiмен өрге жүзген жiгiт ылғи да жылт еткен таланттыларды iздеп жүретiн облыстық газеттiң редакторы Ұзақ Бағаевтың назарына қалай iлiкпесiн. Бiз бiлетiн мәдениет қызметкерi Арзымбек Мәдединов бiр күндерi облыстық «Ленин жолы» газетiнiң фототiлшiсi бо- лып жол сапарда жүрдi, Қаратау мен Аралдың жалпақ жо- нын шарлап. Ал, керек болса! Ғажабы сол, бiз термелеп атап отырған сан қырлы өнердiң бәрiн Арзекең арнайы оқуын оқымай-ақ игерген. Сондай шалымдылығынан да болар, Ұзекеңнiң «Қаратауды ән тербейдi» деген очеркiнiң бiр кейiпкерi болып, осы Арзекең жүр. Редактордың фототiлшiнi мақтап очерк жазғанын кiмнен көрiп едiңiз?

	...Бiр күнi мен Арзекеңнiң «көмбесiнiң» үстiнен шық-

	тым. Кiрiп барсам, босағадан төрге дейiн жайып тастаған неше түрлi суреттер. Әдетте жұрттың көбi сурет шығаруды оңай көредi ғой. Рас, кiм-кiм де түсiруiн түсiредi, бiрақ газеттiң талабына орай шығарып көрiңiз. Бұл бiр ет пен сүйектен жаралған жанның жүйкесiне тиетiн күйтiк-күйтiгi көп жұмыс. Фототiлшiлiкпен айналысып, оны келiстiре ал- май, тастап кеткендердiң талайын бiлемiз. Фототiлшi базбiреулердiң ойлайтынындай фотограф емес. Бұл – қыры мен сырын санағаныңда таусылмайтын көркемөнердiң қиыр-шиыры көп бiр саласы.





Ағамыз архивiн ақтарам деп бойы-бойы шығып терле- ген. Зейнеткерлiкке шығарған редакторының өтiнiшiмен облыстық «Сыр бойы» газетiнiң 7Ө жылдығына орай фото- көрме ұйымдастырмақшы екен. Құдай-ау, оның құттыхана- сында кiм жоқ дейсiз?! Бүкiл Сыр өңiрiнiң жалпақ жұрты осында! Анасының қанасынан жаңа шыққан қызыл шақа нәрестеден бастап, елiмiздiң Президентiне дейiнгi таныс- бейтаныстарыңызбен осында «жүздесесiз». Бұл не, өнер ме? Әлбетте, өнер! Арзекең облыстық газетте осы өнердiң отыз жыл шамын жақты.

	Шаршап кеттi бiлем, домбырасын қолға алды. Бiр күй, бiр ән; бiр күй, бiр ән. Бұл жолы өзiнiң шығарған күйлерi мен әндерiн орындатқыздым. Ағамыздың бүйiрi қыза келе, домбырадан пианиноға, пианинодан гармоньға, одан гита- раға ауысты – ән мен күй асқақтады, ағыл-тегiл төгiлдi. Та- мағын кенеп, қиқулап қоятын да арқасы бар. Құданың қүдыретi, осы үйге бас сұқсаңыз, киелi өнерге молығасыз. Ара-арасында Бекзия жеңгемiз де Зейнолла мен Мұқағали- дың, Есенин мен Төлегеннiң өлеңдерiн жатқа айтып, әдеби- ет туралы таусылмайтын әңгiмесiмен айналасын рухтанды- рып отырады. Жабдан көзге өзiн өте қарапайым ұстайтын- дықтан да болар және күнде ортамызда жүргендiктен де бiзге қоңыр төбел көрiнетiн Арзекең үндемей жүрiп, отыз- шақты ән-күй шығарыпты. Күйлерi оркестрге сұранып тұр. Нұртуғанның «Абайды оқығанда» деген өлеңiне жазған әнi қандай! Кең дауыспен үлкен сахнада шырқайтын романс болып шыққан. Арзекең бұл шығармасына Нұртуғанның сөзiмен «Тарих төрiндегi адам» деген тақырып қойыпты.

	...«Туған ауыл» деген ән нотасына көзiм түстi. Нұрғиса

	Тiлендиевтiң әнi екен. Нұрекең нотаның астына: «Жаны таза, ниетi адал, халық өнерiнiң дарынды ұлы – Аралдағы Арзымбекке осы әнiмдi арнадым. Автор Н.Тiлендиев.

	 	..67 жыл» – деп жазыпты. «Балықшы балықшыны алыстан таниды» демекшi, өнер жолына түскен жандар әзелде бiрiн-бiрi жатырқамайды. Ауылдағылардың атақты- ларды бiр көрсек, тағылым алсақ деп iштей аңсап жүретiнi бар ғой. Бұл Арзекең жиырмасыншы ғасырдың сонау алпы- сыншы жылдары Сыр бойына бiрiншi рет келген Нұрекең- мен Арал қаласында танысқан. Кемемен теңiзге шығып, ел аралаған сапарында жанында жүрген.





Кейiн Алматыға жолы түскенде Нұр-ағасына соғып ди- дарласады. Еркiн отырып әңгiмелеседi. Домбырашы Нұрғи- са домбырашы Арзымбекке күй тартқызады. Екеуiнiң сол жолы түскен суретi Арзекеңнiң көмбесiнде сақтаулы. Арал- дық күйшi Мәдединов ғаламат дарын Тiлендиевтiң қарсы алдында қасқиып күй тартып отыр! Ал, сiз тәуекел етiп көрiңiз. Сол жолы саз саңлағы Арзекеңнiң орындауында Құрманғазының, Қазанғаптың, Дәулеткерейдiң, Динаның, Жұбановтың, Тiлендиевтiң, Құсайыновтың... күйлерiн тың- дапты. Орындау шеберлiгiне көңiлi тасып, құшырланып кеткен бiр сәтiнде: «Менiң алдымда тайсалмай күй тартып отырғанын-ай мынаның...» – дептi бүкiл жан-тәнi ән мен күйден жаралған Нұрекең. Содан берi әр кездескен сайын Арзекеңдi «Қызылорданың Нұрғисасы» дейдi екен ұлы ком- позитор.

	Сөз жоқ, бұл өнерiмен өрге жүзген, өнерiмен өмiр

	сүрген адам. Әдетте таланттар өнер жолын музыка мек- тебiнде оқудан бастайтын. Музыка училищесiнде, консер- ваторияда оқып жаттығатын, шыңдалатын. Теңiздiң оңаша бiр түкпiрiнде туған балаға ондай атты күн қайда?! Арзе- кеңде мұның бiрi де болған жоқ. Тағдыр оның маңдайына профессионал болуды жазбапты. Орта мектептен кейiн iзденiп, бiлiм қууға сәтi түспеген. Тiршiлiк арбасына жегiлiп жүрiп, өнер айдынына өз бiлгенiмен талпына бер- ген. Арал өңiрi таланттарға қашаннан тарығып көрмеген. Көнеден жеткен дәстүрлi жыр мектебi болған. Небiр дүл- дүл жыршы, жыраулар, саусағы буынсыз домбырашылар өткен. Бұл күнде сол арқалы жыраулар мен жыршылардың өздерi тұрғай, iзi де жоқ. Олардың үнi құлағында қалғандар- дың да тобы сиреген. Тiптi, оларды да бұл дүниеде қалған жоқ деуге болады. Қартайып қалжырағандары кездесе қал- са, не дұрыстап домбыра шерте алмайды, не қайырым ырға- ғына келтiрiп жырлай алмайды, тек сол арқалылардың қай- таланбас даралығын айтып, тамсана беруден әрi аса алмай- ды. Бағы жанбаған сол ұлы мұраларды кейiнгiге жеткiзген сиқы осы. Әдетте «соры қалың» деп жатады бiздiң халықты. Сол қалыңының бiр қыртысы – бейғамдығы. Тiптi бар ғой, кешегi герман-кеңес соғысынан берiде де қандай домбыра- шылар болды десейшi осы Арал аймағында. Соларды көтке теуiп жұмсаған аудандық мәдениет бөлiмi сол саусағы бу-





ынсыз қасқалардың орындауындағы күйлердiң бiрiн де тас- паға түсiрiп алып қалмаған. Далақтап шаба берген ура-ура- мен. Ендi барына қанағат.

	Арзекең осыны айтып ренжитiн. Өзi болса, оларды еске алып өкiнуден басқа қолынан келерi жоқ. Олар тартқан күйлердi бұл да «жынданып» сабалайды. Анау бақилыққа өткен арынды жыраулар мен жыршылардың сәби кезiнде құлағында қалған тыныс талдырар сарындарын домбырада күмбiрлеткенiмен, дауысқа салғанда, демi бiрде жетiп, бiрде жетпей үзiп-үзiп, үзiгiн ғана орындайды. Одан арыға жоқ. Аталарымыз бен әжелерiмiздiң айтатынындай, баяғы күншiлiк жерден есiтiлетiн ұлы сарындардың тек жаңғы- рығы ғана жеткен бiздерге. Мысалы, Мұхиттың айдайына салғанда Көкаралдың топырағынан жаралған Көптiлеудiң зор үнi күншiлiк жерден есiтiледi екен таң алдында. Менiң бұл айтқаныма сенбесеңiз, атақты Ғарифоллаға құлақ салы- ңыз: «Мен Мұхиттың әнiн салатын ұстаздарымның ширегiне де татымаймын» – дейдi екен ғой ғаламат Ғари- фолланың өзi.

	Сол дүрлерден жұғысты болған жұқана – Арзекең

	тiршiлiк түйткiлдерiнiң ара-арасында домбырасын қолынан тастамады. Ақындардың жырға толы кiтаптарын ақтарды. Шабыт шақырды. Шамырқанды. Қадыр Мырзалиевтiң «Бiр күн сенi көрмесем асығамын», Төлеген Айбергеновтың

	«Қарақалпақ қызы» және «Арал аруы», «Домбыра», Тоқтар- бек Қызықбаевтың «Естен кетпес сол бiр ән», Өтеген Жап- пархановтың «Ақ жеңге», Қатира Жәленованың «Тәттi түн», Мұқағали Мақатаевтың «Әйелдер-ай», «Қазақ жерi» өлеңдерiне жазған және бұдан да басқа әндерi мен күйлерi сол айта беретiн «толғауы тоқсан» шабыттан туған.



	Пай! Пай! Пай! Киелi неткен жер, Батырлар дүрiлдеп өткен жер.

	Тұлпарлар дүбiрлеп өткен жер, Ғашықтар бiр-бiрiн өпкен жер. Сарылып сал, серi кеткен жер, Бас иiп, иiскеп топырағын, Тағзым жасамай өтпеңдер!





* * *


	Мына өлке! Мына аймақ! Бұл маңда! Құлшылық етемiн, тұрғанда.

	Құлшылық етемiн құмдарға, Тағзым етемiн қырларға, Шүкiрлiк етемiн қашан да, Осы бiр Отанда тұрғанда!



	Мiне, арынды ақын Мұқағалидың мына толғауы кеудесiн күй кернеген адамның шабытын қалай шалқытпас. Маңғыстаулық Айтуар Өтегеновтың «Ақбоз ат мiнген Елба- сы» деген жыры да ақынжанды Арзекеңдi тағатсыз тебiрендiрiп жүрiп, ақыры бiр ғажап ән туды.



	Тамшалыда... Мөлдiр тамшы... Көп ғажап, Тамсанбаған Тамшалыда жоқ қазақ.

	Осы жерде, осы жерде адайлар, Нұрекеңе мiнгiзген-дi Ақбоз ат. Кенет... тосын... бiр iс болды ақылды, Елжiреткен алыс тума, жақынды.

	Оқыранды иесiн күткен Ақбоз ат, Елбасы оған салған кезде тақымды. О, Жаратқан! Бiздi де бiр қолдашы, Болсын оның Қыдыр ата жолдасы. Естисiң бе, естисiң бе, ей, Қазақ!

	Атқа мiндi, атқа мiндi Елбасы!

	О, Жаратқан! Бiздi де бiр қолдашы...



	Әннiң кейде жүректен сорғалап құйыла қалатын да сәттерi болады екен. Арзекең өзiмiздiң жақсы көретiн сүйiктi ақынымыз Шањизада Әбдiкәрiмовтың «Менiң ұлы дәстүрiм» деген ғажап өлеңiн оқыған бойда бiр әннiң құйқылжып құйыла қалғанына өзi де таңырқайды. Сiрә, ақынды шабыттандырған оқиға сазгердi де баурағаны ғой – мәртебелi Президентiмiздiң Ұлыбритания елiне барғандағы сапары.



	Мемлекеттер мәмiлелескен кең залға, Кiрiп келдi менiң ұлы дәстүрiм.

	Кiрiп келдi гүл төгiлiп жолына,





Қошеметшiл кiлең лордтар соңында. Елбасына тәжiм еттi иiлiп,

	Премьер сәбиi бар – қолында. Жебегенде әулием мен әмбием, Нәрестеге нұр сiңiрер бар кием. Жақсылардың шарапаты тиетiн, Ырымымды қайдан бiлдiң, Альбион?!



	Қайран дәурен-ай, ақындардың өлеңдерiнен бiз үзiндi келтiрген Арзекеңнiң осы үш әнiн үлкен сахнада хордың күшейтуiмен жеке дауыста ғаламат әншiмiз Бекболаттың орындауында тыңдар ма едi. Бағы ашылар едi-ау!

	Бұл Арзекең қарап жүрмейдi. Сол алпысыншы жылдар- да Аралға келген Ғарифолла Құрманғалиевпен де сапарлас болыпты. Құйқылжытқан, шарықтата шырқап салған әндерiне қоса әңгiмелерiн тыңдайды. Алғысын да, батасын да алады. Күндердiң бiр күнiнде сәтi түсiп, Шымкент шања- рында албырт ақын Төлеген Айбергеновпен кездескен. Бiр- бiрiне деген ықылас-пейiлдiң нәтижесiнде «Қарақалпақ қызы» және «Арал аруы» деген әндер келдi дүниеге. Жаны- ңыз жадырап отырып тыңдайсыз. Осы «Арал аруы» деген әнi облыстық радионың «алтын қорында» сақтаулы. Дос- жарандары бас қосқанда, сазына сөзi сай осы әндi Арзекеңе бiр айтқызбай тарқамас. Осы жолы Арзекеңнiң өзi де осы әнiн шырқап жiбердi шабыттанып:



	Қандай асыл жiгiттiң, Бақытына жаралдың?! Қарлығашы үмiттiң – Ақ еркесi Аралдың!



	Ақ гүл ме едiң әлде сен, Көгеретiн көктемде?!

	Аққу ма едiң әлде сен, Көлбеңдеген көк көлде?!



	Маржан ба едiң әлде сен, Тұңғиықтан табылған?! Арман ба едiң әлде сен, Елес берiп шақырған?!





Қиялдаған Науаидың, Жоқ жары ма деп едiм. Қайта туған Абайдың, Тоғжаны ма деп едiм...



	Мiнезiңнен мiн iздеп, Таба алмадым кемшiлiк. Үйрендiң бе теңiзден,

	Теңiздей терең адамгершiлiк?



	Арта берсiн мерейiң, Жайқала бер орман боп. Несiн айта берейiн, Көкiректе арман көп...



	Ән өте сәттi шыққан! Тек, тыңдай бергiң келедi, тыңдай бергiң. Төлегеннiң рухы Арзекеңе риза!

	Бiрде, иә, сол 1965 жылдың жазында Сыр бойына жаны жаз ақын Қабдыкәрiм Ыдырысов келедi. Арзекең ақын за- мандасымен Зейнолла Шүкiровтың үйiнде танысады. Көңiлдi отырыста өзi де думаншыл Қабекең Арзекеңе күй тарттырады, ән салдырады. Не керек, сол таныстықтың аяғы Арзекең ән шығарып, Қабекең өлеңiн жазатын болып келiседi. Өлеңiн ақын аға сонау Дубултыдан, сондағы Ян Райнис атындағы жазушылар үйiнен 1965 жылдың 16 тамы- зында жазған хатымен жiберген. Арзекеңнiң «Толқиды да- рия» әнi солай туған.

	Домбырашы болып туған Арзекеңнiң, пай-пай, айтары- ңыз не, күй десе жүзi жадырап сала бередi. Өзi шығарған күйлерi де бiр сала. «Шаттық», «Еспе суы», «Аманат», «Сыр елi», «Аймақ», «Сейхун», «Сұхбат», «Ардагерлер»,

	«Iнiлерiм»... Осылай жалғаса бередi. «Көкарал» деген күйi бар. Жүрекке шабады. Ұлы теңiздiң күнi батты. Заманында ел жайлаған Көкаралдың жұрты құлазып қалды. Күй көшкен елдiң арманы мен мұңын шертедi. Оптимистiк са- рыны да бiр үзiлмейдi. Иесi осы күйiн сөйлеткенде домбы- раның көзiнен мөлтiлдеген жас төгiлiп кетер ме екен деп отырасыз.

	Арзекеңнiң және бiр күйi бар – Нұрғиса Тiлендиев дүниеден қайтқан қаралы күндерде қайғырып жазған. Дом-





быра «Әттең, дүние, Нұрекем-ай...» – деп өксидi. Және бiр күйi бар «Жұбату» деген. Асылынан айырылып, қара жамы- лып отырған Дариғаға күймен көңiл айтқан. Бiз аңызға ай- налған ауызекi тарихтан бiлетiн едiк, құлан теуiп өлтiрген баласының қаралы хабарын ұлы Қағанға күй тартып есiттiрген дегендi. Ендi бiздiң заманымызда Нұрғисадай арысынан айырылып, қара жамылып отырған жесiрдi күймен жұбатыпты бiздiң Арзекең. Бұл, бәлкiм, иiсi қазақта бiрiншi рет болған оқиға шығар.

	Қайсыбiр жылы мәскеулiк Урин Виктор Аркадьевич дейтiн ақын Сыр бойына шақырумен келе қалды қыдырыс- тап. Ол Асқар Тоқмағанбетовтың одақтық орталықтан жа- рық көруге тиiстi шағын жыр жинағын Қызылорданың қонақжай төрiнде шалжиып жатып алып аударған-ды. Сон- дай күндердiң бiрiнде облыс басшылары «қызық болсын» деп Уриндi Манап Көкеновпен айтыстырған ғой. Айтыста- ры қызық, Урин орысша айтады, оны сол сәтiнде бiреу қазақша тәржiмалап бередi; Манаптың жауабын да дәл со- лай орысшаға аударады. Сөйтiп, қыран-топан күлкiге кенеледi. Әйелiмен келген мәскеулiктi қыдыртып, Сыр өлкесiн аралатады. Сондайда күйiн шертiп, әнiн салып, күпiлдескен көптi әр қырынан суретке түсiрiп, Арзекең де жүрмей ме, редакцияның тапсырмасымен. Сол Урин Арзе- кеңе қалдырған естелiгiнде былай деп жазыпты: «Простой, проникновенный, тонкий – имеет он двойной талант. Он и художник фотопленки и славный кюйши-музыкант. Когда бы каждый человек таким же был, как Арзымбек, то к ком- мунизму, безусловно, давно бы приблизился наш век».

	Қалай қылсын, Арзекең өнерiне әбден сүйсiнгендiгiнен

	алғаусыз ақтарылғаны ғой. Содан берi зымырап қанша заман өттi. Бiз бiрақ коммунизмге жете алмадық. Оның есесiне, бо- дандықтан құтылып азат болдық. Бүгiнде сол жайсаң жан- дардың бәрi де ғайып болыпты мына жарық дүниеден. Олар- дың жер бетiн шарлап жүрiп қалдырған iздерiнде ән болып, жыр болып, күй болып, сағынышқа толы аңыз болып өнер өрнектерi қалды. Арзекең соларды есiне ала отырып өзiнiң де, олардың да әндерiн шырқайды, күйлерiн тартады. Мұны өнерiмен өрге жүзген, өнерiмен өмiр сүрген Азаматтың пешенесiне бұйырған тағдыры деп бiлiңiз.

	Қайран сабаз, сөйткен Арзекең де өттi бұл дүниеден.





ШАЛҚАР ШАБЫТ




	Арал қаласында Сыдықов Мұрат есiмдi домбырашы тұрады дегендi iлгерiден естiп жүретiнмiн. Бiр күндерi сол Мұраттың өзiмен де жүздесудiң сәтi түскенi. Шынында ел iшiнiң айтатынындай бар екен. Қарсы алдымда домбырасы- на қоса жағы да сембей буынсыз тiлiн жорғалатып отырған мына қағiлез қара – нағыз дәулескердiң өзi! Мынаның күй тартысы мен тыңдап жүрген домбырашы дүрлерден бөлек. Бiр сөзбен түйсем, басқа пардаластарынан ерек – тек Мұрат күйшiнiң тартысы десем болар. Өзi де ұзақ жыл аламан жа- рысқа түсiп жаратылған сәйгүлiктердей сылынып қалған. Бойында қырым етi жоқ, қимылы да шалт, сөзге де ұста – ұтымды айтады. Әрбiр күйдiң шығу тарихын баяндай оты- рып, тыңдаушысының санасына сiңiрiп, жетесiне жеткiзiп орындайды екен құшырланып, арқаланып.

	Иә, айтарыңыз не, мына қағiлез қара туасы тегiн болма-

	ды. Өзi теңiз жағасына қоныс тепкен Қарашалаң ауылында туып өскен екен. Бес жасынан домбыраны құшақтап жатып ұйықтап қалатын «ессiз» болыпты. Күндiз көкейiнен кетпейтiн, түнемелiкте түсiнен шықпайтын бiр сиқыр. Бұл өзi теңiздiң толқынына қалай сүңгiп, кiндiк қаны тамған то- пырағына қалай аунап өссе, ән мен күйдiң әсерiне де сон- шалықты арбалып, шомылып есейген. Себебi, бұл туған ша- ңыраққа өнердiң уызы ұйыған. Әкесi де, ағалары да шетiнен домбырашы, әншi, жыршы – сондай ортадан нәр алған, әуелгi ұстазы солар болған. Өзi құрдас болып шықты. Со- сын несiне аянайық, шешiлiсiп сала бердiк. Қыза келе, ар- қалана келе бар сырын жайып салды. Қашан мектебiн бiтiргенше өзiндей өнерлi өрiмдермен бiрге ән-күйдiң, ойын-сауықтың ортасында елiрiп, желiгiп жүрiп қанаттан- ған. Басының шәңгегi толы қиял, кеудесi толы жел – дом- бырамен бiрге күмбiрлеп гуiлдейдi. Көмейiне тыным жоқ – ыңылдайды да жүредi. Арманы Ақтөбедегi мәдени-ағарту училищесiне түсiп оқу едi. Оны бiтiруiне алғашқы еңбек жолын аудан орталығындағы балабақшаларда бүлдiршiн- дерге домбыра әлiппесiн үйретуден бастаған.

	Сол кезде аудандық мәдениет Үйiнде («Маяк» клубы)

	195Ө жылы жасақталған домбырашылар тобы болған. Оны жоғары бiлiмдi мұғалiм, өзi де дәулескер орындаушы





Iзбасар Iлиясов құрған. Құрамы қандай! Iзбасардың өзi, Ба- қыт Басығараев, Тiлес Боқаев, Жақас Шерипов, Арзымбек Мәдединов, Қаппар Жармағамбетов сынды ылғи өрен жүйрiктер! Күй-күйдiң шырайын шығаратын саңлақтар! Солардың қатарына домбырасын күйлеп, бiздiң құрдас та қосылған. Содан бiр күндерi көркемөнерпаздар үйiрмесiне қатысып жүретiн бiр қызға өлердей ғашық болып қалады. Есiмi Базар екен. Базар десе дегендей мiнезi ашық, жайраң- дап жүретiн ару екен. Әуелгiде көнбей қояды. Бұл қыр iзiнен қалмайды, «маған көнбесең асылып өлемiн» деп өлердегi сөзiн айтады. Әрi толғанады, берi толғанады – күндiз күлкiден, түн ұйқыдан қалады. Ақырында жүрек түкпiрiнен бiр ән туады «Аққуым менiң» деген. Оның өлеңiн де өзi жазыпты. Бұл не ғажап, ақын болып кеткенi ме?! Өзiне-өзi аң-таң. Содан не керек, әлгi ақкөңiл қыздың бiр күндерi бұған аңқаңдап құлап түскенi. Жiгiтте ес жоқ, қуанғанынан алып қашыпты ұялмағыр.

	Содан бұл түн-түнiмен келiншегiнiң құшағында, күндiз

	Мәдениет үйiнде – қызығы бұл ғұмырда өмiрде таусылмас- тай бiр рақат дәурен басталсын. Жiгiтiң iшпей мас. Таңер- тең төсегiнен әндетiп тұратын болған, жұмыстан өлеңiн ай- тып, судай тасып қайтатын болған. Айтпақшы, келiншегi ылғи да жанынан қалмайды. Күндiз де бiрге, түнде де бiрге. Сөйтiп жүргенде 196Ө жылы Алматы консерваториясын бiтiрген Аралдың бiр өренi Өтеген Спанов келедi. Келуiне қызметiн өнерлi ұжымды қайта жасақтап, ұлт аспаптар оркестрiн құрудан бастайды. Бұл өзi ауданды айтасыз, бүкiл облыс мәдениетi тарихында «сенсация» дейтiндей жаңалық болды. Бүкiл облыста жоқ ұлт аспаптар оркестрi бiрiншi бо- лып Аралда құрылды. Қызықты күндер өте бердi. Өтеген құрған оркестр облыста бiрден-ақ ауызға iлiктi. Оркестрмен бiрге Мұрат та кемелдендi. Бас домбырашысы болды. Сол тұғырынан осы уақытқа дейiн саусағы жаңылып көрген емес. Сөйтiп жүргенде өмiр тоқтамай алға озып кетiптi. Бұл болса, ел iшiнде жүрiп қалыпты. Рас, өнерiмен өрге жүздi, халықтың құлақ құрышын қандырды. Дегенде «күнде ойын, күнде тоймен» жүргенде, «жоғары бiлiмi жоқ» деген қаңқу шықты. Артына абайлап қараса, жас толқын жетiлген екен. Бәсе өзiне бiрдеңе жетпей тұратындай едi. Ендi бiлдi – бiлiм екен жетпейтiнi. Мысалы, өз жанынан қанша ән, қанша күй





шығарды, алайда нотаға түсiре алмайды. Намыстан «жыны қозып», арқасы ұстады. Шамырқанды. Баяғы буы бұрқырап жүргенде ойына келмеген оқуды ендi ата сақалы омырауын

	«жауып», балалы-шағалы болғанда армандап, Алматыға тартты. Ойы консерваторияға түспек, сырттай оқуға бекiнген. Мұның әрқайдағы iсi осы – тосын...

	Оның бұл сапары да қызық хикаяға толы. Құжатын қабылдамай қойған. Содан неде болса тәуекел деп ректорға кiрген. Бұл арманын айта бергенде Ғазиза Ахметқызы:

	«Қане, домбыраңды сөйлетшi» – дептi. Бұл өзi шығарған екi күйдi тартып, үшiншiсiн бастай бергенде, иманды болғыр Ғазиза апайы: «Болды, болды...» – дейдi де, телефонмен бiреудi өзiне шақырған. Бұл отыр демiн iшiне тартып. Ша- қырған кiсiсi өзi алдында болған декан екен. Ректор: «Бұл азаматты қабылдайық. Самородок...» – дегенде жазған Сы- дықовтың жүрегi жарылып кетпей шақ қалыпты.

	– Ғазиза апай болмағанда, маған консерватория қайда...

	 	– деп бiр күрсiнiп алды көзi жасаурап.



	Сөйтiп не керек, бұл қасқаң елуге еңкейген шағында Арал мен Алматының арасын жол қылып жүрiп консерва- торияны ақыры бiтiрген.

	Сол жолы құрдасым тартқан күйлердiң сырлы-күйлi саздарындай бiр алуан ой толқыны кеттi көңiлiмде...





* * *


	Кейiн көп ұзамай Мұраттың үйiшiлiк ансамбль құрғаны туралы хабары жеттi. Отбасының облыс сахнасында қойған алғашқы концертiн тамашалаудың да сәтi түстi. Содан 1987 жылдың жазында Арал аудандық «Толқын» газетiнде жа- рық көрген бiр демдiк хабар бiздi тағы да қуантты. Сыды- қовтар елдi мекендердi аралап, концерттер қойған. Одан ти- ындап түскен қаржыны тең бөлiп, «Аралды құтқару қоры- на» және «Бейбiтшiлiк қорына» аударған. Келесi жылы бо- латын халықаралық фестивальдiң талабымен өткен респуб- ликалық өнер сайысында Сыдықовтар лауреат болды және Мәскеуге жолдама алды.

	Сол фестиваль 1988 жылы тамыз айында өттi. Оған 15 одақтас республикадан (РСФСР-дiң өзiнен 5Ө ансамбль) және Англия, Австралия, АҚШ, Венгрия, Вьетнам, Грекия, Италия, Испания, Қытай, Польша, Канада, Коста-Рика,





Франция, Югославия, Марокко, Моңғолия, Үндiстан, Че- хословакия, Румыния – барлығы 24 мемлекеттен әрқилы ұлттық фольклорлық ансамбльдер қатысқан. Яғни, дү- ниенiң төрт тарапынан! Бiр аптаға созылған сол думанды Бүкiлодақтық комсомол және кәсiподақтың орталық комитеттерi, мәдениет министрлiгi, композиторлар одағы, музыка қоғамы, Бейбiтшiлiк және мәдениет қорлары бiрiгiп ұйымдастырған. Бұл – тарих, Мұрат үшiн қайталанбайтын оқиға.

	 	– Ұйымдастырушылардың мынадай айбынынан жүрек- сiнген жоқсың ба? – дедiм не дер екен деп.

	– Жүрексiну, толқу неге болмасын, болды ғой. Әуелi дайындық барысында әбден қиналдық. Себебi, бiздiң ан- самбль о басында фольклорлық емес едi. Өзiмiздiң мүмкiндiгiмiзге, қолда бар аспаптарымызға қарай құрылған болатын. Оның үстiне, Мәскеуге бару мәселемiз сол сексен сегiздiң шiлдесiне дейiн белгiсiз болды. «Бұл сапар бiзге бұйырмайын деген шығар» деп, күдерiмiздi үзiп қойғанбыз, жолдама қолымызда бола тұра. Сәтiне қарай Мәскеуге та- бан астынан жүретiн болдық. Сөйтiп, ансамблiмiздi фольк- лорлық колоритте қайта құрып, концерттiк бағдарламаны да жаңадан жүйелеуге тура келдi. Жаппай дүрлiгудi баста- дық. Әзiрлiк барысында аудандық атқару комитетiнiң бас- шылығына әбден риза болдым. Қаржыдан дер кезiнде көмек- теспегенде, аман бол, бiзге халықаралық фестиваль қайда? Ансамбльдiң 7 мүшесiне өзiм жүгiрiп жүрiп, Алматы шеберлерiне 4 мың сомға киiм тiктiрдiм, 25ӨӨ сомға аспаптар жасатып алдым. Концерттiк дайындыққа уњ деп содан кейiн кiрiстiк. Соның бәрi алас-қапас болды, жан терге түстiк...



	Ал фестиваль тамыздың он бiрiншi жаңасында Горький

	атындағы парктiң «Жасыл театрында» ашылып, алтыншы күн дегенде Мәскеудiң орталық концерт залында салтанат- пен жабылды. Фестивальдi ұйымдастыру комитетiнiң төра- ғасы, мәдениет министрi В.Захаров ашып, Бас хатшы М.Горбачевтiң қатысушыларға жолдаған құттықтауын оқып бердi. Фестиваль шымылдығын «Ресей қонақтарды қарсы алады» деген тақырыппен мәскеулiктер ашты. Бiз сол күнi- ақ қытайлықтармен қатар көрсеттiк өнерiмiздi. Жасыл теат- рда! – Мұрат осылай дедi де, сыры жылтыраған қызғыш- қоңыр домбырасын қолына алып, ә дегенде Қазанғап





күйшiнiң рухына сиынып алатын әдетiмен «Көкiлдi» баста- ды. Назына наласы, наласына назы жымдасқан мұңды- күйлi күйдi тыңдай отырып, қай-қайдағы ойға оралды.

	...«Советская культура» газетiнiң жазуына қарағанда, сол фестиваль өзiндiк ерекшелiгiмен – «туғансыз бидiң» сынына түскен. Айталық, ансамбльдердiң алғашқы концерттерiнен кейiн одан әрi өнер көрсету-көрсетпеуi таланттардың төбесiнен қарайтындардың иек қағуымен емес, фольклорлық өнердi тамашалауға келген қалың көпшiлiктiң талғамына, со- лардың пәтуаласуына қарай шешiлген.

	Ал бiздiң Мұраттың ансамблi аз ғана дайындықпен сын- ға түссе де, ә дегеннен-ақ мәскеулiктер iлтипатына бөленiп,

	«Жасыл театрдан» басқа, Арбат көшесiнде, Коломенский музей-қорығында, Одақтар Үйiнiң колонналы залында 5 рет концерт қою құрметiне ие болған. Ал колонналы залдағы концертке сайысқа түскендердiң ең таңдаулылары ғана жiберiлген. Сөйтiп, не керек, бұл ансамбль Мәскеуден

	«Бiрiншi халықаралық фольклорлық фестивальдың лауре- ты» болып оралды туған жерге. Сонымен бұл үйдiң құтты төрiнде үлкен 2 әдемi медаль iлулi тұр жарқырап. 1987 жыл- ғы Бүкiлодақтық халық шығармашылығы фестивалi мен 1988 жылғы Халықаралық фольклорлық фестивальдiң ескерткiш медальдары. Ал ансамбль мүшелерiнiң омырау- ында – лауреаттық белгiлер.

	Кимелеген ой қай-қайдағыны қозғайды. Бұл пәниде пенде бiткеннiң ғұмыр жолы тақтайдай тегiс болмайтыны айдай анық десек, өнер сағымына iлескендердiң тағдыр со- рабы бәрiнен де өткен бұралаң екенi тағы аян. Саф алтын- дай жарқыраған шынайы өнерде жеңiлдiң асты, ауырдың үстi деген болмауға керек. Бейнетi таусылмайтын тайталас жолға түскен екенсiз, неде болса көрешегiңдi көрмей бол- майды. Я бар болып марқаярсың, я жоқ болып жұтыларсың, не сандалып, сан соғып өтерсiң бұл дүниеден. Әйтеуiр екiнiң – бiрi. Ал өнер киесiнiң сиқырлы сорабында көшке iлескен көптiң бiрiндей күн өткiзу шынайы талантқа жайыз емес, ондай тiрлiк – шала пiскен шалағайлардың iсi. Мәс- кеуге бет түзеген сапарында, жол үстiнде туған «Сәлем са- ған, астана!» деген күйiн қарсы алдымда құйқылжытып отырған мына Мұраттың жанына қай кезде де тыныштық болған емес. Басқасын қойшы, теңiздiң бағы тайып, елдiң





берекесi кетiп, iргесi сөгiлiп, тоқырауға ұшыраған заманда (Брежневтен Ельцинге дейiнгi) көз алдында азып-тозып бара жатқан туған жердiң қайғы-мұңына шыдай алмай,

	«Арал толғауы» жырын шығарғанда, қозының құйрығын, құлынның қазысын, жайынның жансасын сорып, қымбат коньяк пен шұбатты сылқыта сiмiргендерiне мәз аудан бог- дыхандары: «Ел аман, жұрт тынышта сенiң бұл қай жоқ- тауың...» – деп зiркiлдеп, жазғырғандарына не дерсiз. Ел мұңы, ұрпақ үнi кекiрiктен азғандардың құлақтарына жақ- пады. Жиырмасыншы ғасырдың теңiз сарыққан құрдым кезеңiнде Аралдан шыққан жыраудың зары олардың жанды жерлерiне шаншудай қадалды. Атақ-абыройларына көлеңке түсiретiндей көрiндi көңiлдерiне. Содан домбырасын күйлеп, теңiздi жоқтаған жырауды күстаналап қоймай, тол- ғауын сахнада жырлауына тиым салды. Бұл жазған соған да шыдады.

	Апыр-ай десеңшi, мына сыптай сылыңғыр қараның

	қылығы мен мiнезi, iс әрекетi дүние қызығын «пар атпен қуған» сол пысықтарға шынында түсiнiксiз едi. Ондайлар- мен сөзi жараспайды. Өйткенi олардың басы толған шым- шытырық есеп, ал мына «ессiз» күйшiнiң кеудесi толған ию-қию үн, дыбыс, ырғақ. Бұның бар болмысы осы. Бойын- дағы сол сиқырлы дыбыстар бiр буырқанып көтерiлiп кетсе, бұл антұрғанның өзiне-өзi ие бола алмай, қолтығынан сөгiлiп, шамырқанып, шайқатылып төгiлер кездерi бар. Өнер сиқырына ессiз ғашық «перiлердiң» осындай жан аза- бы әлбетте былайғы көпке түсiнiксiз, тiптi қиғаш мiнездей көрiнер. Мiне, дәл осы ыңғайда Мұратекең өздерiн әбден бас бiлдiрiп, сiрескен қалыпқа салып алғандарға ұнай қой- майды. Ондай жалған сыпаларға ұнайын да демейдi, «ұнай- ыншы» деп тыраштануды да бiлмейдi.

	Әне, сондай-сондай сәттерде бұл қасқаның бәрiн қойып,

	тек бұрынғы өткен дүрлердiң киелi рухынан пәрмен тiлеп сиынар пiрлерi бар. Құрманғазы, Дина, Қазанғап, Махам- бет, Жанқожа, Ақтан батыр... Егер осы алыптар бұның өзiнен бұрын ғұмыр кешпеген болса, бұл қасқаң қайтер едi?! Қайтер едi... Бар сиынып сенерi – солар, сосынғы сенерi – жалғыз жаны мен домбырасы. Қаршадайынан жа- нына жалау болған мұңдасы – қан базардан қалап алған бар байлығы, пендешiлiк күйкiлiктен аман сақтап келе жатқан





асылы. Қолында қоңыр домбырасы барда бiреулердiң дүние-жињаз, шалқыған ас та төк байлығы мына отырған қара сираққа бiр тиын. Қос тiзерлiгi жылтырап жүрсе де, қолына қоңыр домбырасын алған кезде, дүниедегi ең бақыт- ты, ең дәулеттi кiсi болып көсiледi. Не пәле бұл, тұла бойын албыратып алып бара жатқан бiр қызуқандылық?! Байлық пен баршылық парқын ерте ойламаған, содан да өмiр сүру қаракетiне түк бейiмделе алмаған мына «тырдай жалаңаш- пен» жанасып көрдiңiз бе? Көрмесеңiз, мен айтайын, кейде

	«жын ба, перi ме» деп, Мұратекеңнiң жанынан безе жөнел- гендей күй кешесiз. Бiрақ көңiлiнде қылаудай алғауы жо- ғын ойлап, әлгi «ойыңыздан» айыға бастайсыз.

	Алғашқы дидарласуда жұпыны көрiнетiн Мұратты дом- быраны бебеулеткен сәтiнде бiр көрiңiзшi, қара қазақтың қара баласы құдды қу шанақтан күй төгуге жаралғандай ай- ызыңды қандырады-ақ. Сiз сезiмi сарқылған бiр саппас бол- масаңыз, алдыңызда сиқырлы сазды селдетiп беретiн күйшiнiң өнерлi өрiсiне селт етпеуiңiз мүмкiн емес. Сахна- дан бiр-екi күй немесе бiр-екi терме орындаумен жалт етiп өте шығуға әбден машықтанып алғандардың, сонысымен

	«күйшi», «жыршы» атанып жүргендердiң талайын бiлемiз. Заманнан-заманға жеткен күйшiлiк пен жыршылық өнердiң құты қашты ма, әлде талғам азды ма, әлгi тыз етпелер бiр мезеттен әрiге көсiлiп шаба алмаса да, құдая тоба, солардың жолы болғыш. Ал мына Мұрат бойындағы өнер өрiмдерiнiң табиғаты бөлек, әлгi көзге түскiштердiң бiр де бiрiне ұқса- майды. Жауырыны жiпсiп, қолтығы сөгiлген сайын ашыла түсетiн, шыдамы болдырмайтын бiр пәлекет.

	Баянда үлкен ұлы Жандос, домбырада Мұрат. Әкелi-ба- лалы екеуiнiң күй қайырып отырғандарына мiне бiраз уақыт болды. Ағыл-тегiл сылаң саз сарқылмайтындай. Құрманғазы бабамыздан бастап бүгiнгi Қаршыға мен Шәмiлге дейiнгi дүлдүлдермен бұл Мұратекеңнiң бауырлас- пағаны болсайшы. Соның бәрiне ерiк-жiгерi қалай жете берген, жүйкесi қалай шыдаған?!

	Әкесi домбырасын өксiтiп, бебеулетiп, былпылдатып ба- рып бiр қайырғанда, баласы: – Туњ, папамның екпiнiне еремiн деп қос қарым талып қалды ғой... – деп баянын бiр бақ еткiзiп қоя салды.

	 	– Не дейдi? Мен ендi бусандым ба десем... – Мұрат ұлы-





на жалт қарады. – Оның болмайды. Жанды аямау керек. Қарың талған үстiне тала түссiн. Жаныңды қинамай, жүйрiк боламын деме, шырағым...

	 	– Мәскеу фестивалiнiң мәнiсiн айтшы, қандай әсер ал- дың? – дедiм күйшiнiң саябырсыған сәтiнде.

	– Мәнiсi дейсiң бе... – дедi құрдасым мырс етiп. – Оның мәнiсiн айтып жеткiзе алсам кәне? О басында фольклорлық фестивальдiң мәртебесiн алуына ЮНЕСКО мұрындық болған екен. 197Ө жылдан берi әрбiр екi жылда әр түрлi елде өткiзiлiп келiптi. Мақсаты фольклорлық му- зыканы дамыта беру, халық пен халықты, ұлт пен ұлтты ба- уырластыру, бейбiтшiлiктi насихаттау. Мәскеуде бiр тудың



	 	– өнер туының астына жиналып, бiр тiлде – өнер тiлiнде түсiнiстiк.



	 	– Ал бiздiң қазақстандықтардың өнерi қандай деңгейде болды?

	– Әй, оның не айтатыны бар... – дедi Мұрат көңiлiнде қыжылы бардай шамырқанып. – Деңгейiн «Лениншiл жас- тың» фестивалға арнайы жiберген тiлшiсi Өтеген Оралбаев өте орынды жазды. Қазақстандық дайындықты басқарған- дар ескермеген 12 кемшiлiктi атап көрсетiптi.

	– Он екi дейсiң бе? Аз болса жатсын...

	– Иә, он екi-ақ. Тақиямызға тар емес...

	– А-алл...

	– Оның не алын сүрайсың. А-алл дейдi ғой жайбарақат.

	– Сен ендi мұндағы бiзге кейiмесейшi. Республикамыз- дың халықтық өнерiне билiк жүргiзiп тұрған бiз бе?

	– Қайтейiн ендi. Арамызда фестивальға бостан-босқа қара көбейтiп барғандар да болды. Кемдi күн көңiл көтерiп қайтқандарына мәз. Құдай-ау, өнерге қырық қайнатқанда сорпасы қосылса не дейсiң...

	– Ұялмайды, ә?

	– Ұялғаның не, отыра қалып ақыл айтады. Билiкке ара- ласады. Елемейiн-ақ дейсiң, бiрақ сондай дүбаралардың жер-жерде өнер көшiн басқарып-төскерiп жүретiнi ғой, кiсiнi күйдiретiнi. Мен саған айтайын, фестивальға дайын- дық барасында көзiмнiң жеткенi – бiздiң республикада ха- лықтық өнерге ие болып жүрген белгiлi бiр айбынды тұлға- мыз жоқ па деп қалдым. Ондай тұлға бар ғой, неге болма- сын, тек жоғары деңгейге шыға алмай жүр ғой сорлап.





Менiң жүйкемдi науқаншылық пен көзалдау жұқартты. На- уқан кезiнде аудандық, облыстық мәдениет әкiмшiлiгiне көкесiндей керек бола қаламыз. Ал былайғы кездерi ауа жайылып жүргенiмiз... – деп, ойбо-ой, Мұратекең бiр ша- мырқанып берсiн. – Менiң зығырданым қайнайтыны не таза батысшыл, не таза қазақ бола алмай, шатасып жүрген шалағайлар халқымыздың хас асыл қазынасын анау жұлқы- нып туып, жұлынып бара жатқан ұшпа қанат эстрадамен ұшықтап, былықтырып болды. Соның түп төркiнi, сайып келгенде, ұлтымыздың қаны мен жанынан жаралған қасиеттiмiздi зерделеуге зейiн-зейiлдерi жетпейтiн тiк бақай шалағайлардың кесiрi. Былай қарасаң, бәрi бiлгiш, шетiнен жоғары бiлiмдi. Орысшаға әбден жүйрiк, суырыла жөнеледi. Ал ата-ана тiлiне келгенде кекештенiп тұрғаны. Дәл сондай болмыстарына үңiлер болсаңыз, алдыңыздан нағыз халтур- щик дүмбiлездiң өзi болып шыға келедi беттерi жылтырап. Нақ соның өзi болмағанымен я жиенi, я нағашысы, я жұра- ғаты деуге болады...

	Ағайын, айыптай көрмеңiздер, сәби шағынан домбыра-

	сын құшақтап өскен, жарты ғасыр халықтық өнердiң ысты- ғына күйiп, суығына тоңып, әбден «сiлiкпесi шыққан» бей- нетқорлар ғана осылай толғана алса керек. Бұл заңғардың

	«Мұрат күйшi» атанғаны қай заман?! Өзi мейiрiмдi, көңiлшек болғанымен, өнер қазынасына келгенде тым кiрпияз – талабы қатты. Мысалы, осы ансамблiн бұл өзi әбден кемелденген 198Ө жылы 4Ө жасында құрған. Үй iшiнiң содан бергi қаракетi басқа көптеген құтты шаңырақ- тың тұрмыс салтына ұқсамайды. Алматыда «Қазақконцерт», Аралда «Мұратконцерт» – шағын «филармония» дерсiз. Ре- пертуары да байыған. Мұратекең елуден аса ән, күй, өлең, терме, толғау шығарыпты. Қарап отырсаңыз – тiрi қызық. Ән әуелеп, күй күмбiрлеп, терме толқып, жыр шалқып, беу өздерiнше мәре-сәре болып жатқандары. Иә, айтарыңыз не, құдайдың әрбiр құтты күнi ақ жарылқап жататын бұл ша- ңырақтан туған жер, өскен орта, қастерлiмiз Отанға деген перзенттiк сезiмге толы нышанды байқар едiңiз.

	Сол Мәскеу фестивалiнде өнерлi шаңырақ анасы Қоста-

	ева Базар халық әндерiн орындап, қызы Сәнира Одақтар үйiнiң колонналы залында бұрала билеп, Жандосы домбыра мен баянда құйқылжыта ойнап, Төлеген шiңкiлдек, шаңқо-





быз, асатаяғымен өнер көрсеткен. Мұрат өзiнiң күйлерi мен жырларын шалқытса, iнiсi Тәжiбай қыл қобызды сарнат- қан. Бұл топқа iнiсi Ермек, ұлы Володя қосылып, ансамбль құрамы 8 «серiге» жеттi.

	Жалпы, осы отбасы ансамблiнiң бiз байқаған екi ерекшелiгi бар. Бiрiншi – әзелдегi халықтық қазыналарды заманымыздың өркендi өнер өрiстерiмен өзектестiре алған- дығы, екiншi – тек Мұраттың төл шығармалары бойынша концерт бере алатындығы. Мiне, бұл дегенiңiз, құдайшылы- ғын айтқанда, қаны кепкен Аралдың улы шаңдағына қақалып, оттай ыстық аптабына қақталумен тұтымы қатты тiршiлiк тұсауында шырматылып жүрiп қалған, көсегелi көркемөнер мектептерiнiң бiр де бiрiнен өнеге ала алмай, зарығып өскен әуесқой үшiн аз олжа емес. Бұл екiлесiп кел- генде жеңiл жүк те емес. Олай дейтiнiм, зал толы халықты тек төл шығармаларынан тұратын бiр жарым, екi сағаттық концертке ұйытып алып шығу оңай ма? Жоға-а, бұған кез келген әуесқойдың өресi жете бермесе керек. Ал бұрыннан бар дайын үлгiлерден бағдарлама құрап, концерт қоятын алу- ан-алуан ансамбльдерден Мұрат талантының жөнi бөлек.

	Талант табиғаты демекшi, оның күйлерi тым арынды,

	тым күрделi келедi. Кез келген домбырашыға қона бермейдi. Домбыра пернелерiн түгел аралап, бiрiнен-бiрiне алма-кезек ауысып түсiп отыратын сиқырлы ырғаққа толы ақпа-төкпе күйлерiн марқұм Қаппар ғана орындайтын нәшiне келтiрiп. Қазанғап атындағы ұлт аспаптар оркестрiне Мұраттың 8 күйi түсiрiлген: «Сәлем саған, аста- на!», «Тойға шашу», «Ғазиза», «Махамбет», «Жанқожа»,

	«Ақтан батыр», «Мұраттың төкпесi» деген күйлерi...

	1988 жылдың күзiнде облыстық өнер байқауы болды. Мұрат сол сайыста «Махамбет» күйiн тартты. Театр залында 7ӨӨ адам сiлтiдей тынып қалды. Себебi, сахнаға домбыра тартысы бөлек виртуоз шыққан едi. Арынды күй – кәдiмгi кескектi батырдың екпiнi, асқақ ақынның жiгерлi үнi, еркiңдi ерiксiз билеп, мұңға елiтер замана сарыны алма-ке- зек бебеулеп, жан дүниемiздi шайқалтты...

	Күй соңғы демiне жеткенде зал дүрлiгiп кеттi. Бұған дейiн күй қайырғандарға онша ықыласты бола қоймаған ха- лық Мұратты сахнадан жiбермеуге айналды. Байқаудың шарты бiр-ақ нөмiр орындатады. Алматыдан келген сарап-





шылар халықтың сұрауымен Мұратқа «Арал толғауын» айт- қызды. Үш күнге созылған сол сайыстың қорытындысында белгiлi композитор, өнерге еңбегi сiңген қайраткерiмiз Мыңжасар Маңғытаев: «Мұраттың «Махамбет» деген күйi – шын шебердiң туындысы. Мен бұл күйдi кәдiмгi көп әуес- қойдың емес, дарынды күйшi-композитордың шығармасы дер едiм» – дегенде, көпшiлiк дуылдатып қол соқты. Өнер тiлiне жетiк белгiлi түлға мен өнер туындысын не қабыл алатын, не жаратпай тастайтын халықтың талғамы сол кеш- те бiр байламда осылай тоғысты.

	Иә, расында, бiздiң Мұрат әуесқойлықтан әлде қашан шығандап озып, кәсiпқойлық өресiне жеткен дарын.

	Мәскеу фестивалiнен кейiнгi кезеңде аудандық мәдени- ет басшылығы мен телерадио Мұраттың табанын жерге тигiзбейтiн болды. Өзiнiң де көңiлi көтерiңкi едi. Құдды қолтығына қанат бiткендей, шалқып-тасып жүрдi. Концерт- тен-концерт, бастық қайда жiберсе де халық жамырасып қарсы алады. Сол көп сүргiннiң екi мезетiне бiз де араласып кеткенбiз тiлекшi болып. Лауреат ансамбль 1989 жылы әуелi облыс орталығында, сосын аудандарда концерт қойды. Әлi есiмде, келесi жылдың алғашқы айында республикалық телерадио комитетi ансамбльдi Қазанғап атындағы оркестр- мен бiрге Алматыға шақырды. Бiрге бардық. Екi бөлiмге жүйеленген кең тынысты концерт қаңтардың алтыншы жа- ңасында орталық концерт залында болды. Концертке КСРО халық артистерi Роза Бағланова, Ғазиза Жұбанова, ән аққуы Мәдина Ералиева, жыр дүлдүлi Набат Айдәулетова, топ-тобымен ақын-жазушылар, журналистер келдi. Роза Тәжiбайқызы автордың өзiне арнаған «Сыр гүлi», Мәдина

	«Аққуым менiң» және З.Шүкiровтың өлеңiне жазылған

	«Сырдария» әндерiн, Набат Мұраттың терме-толғауларын шарықтатып шырқап бергенде, зал толы халық үстiн-үстiн қол соғып, делебелерi қозып кетiп отырды. Ал Мұраттың бiр өзi – құдды бiр концерт бергендей болды. Оның аяулы Ғазиза апайға арнаған күйi оркестрдiң орындауында фоног- раммаға жазылып алынды. Айтарыңыз не, залдың орын- дықтарына сыймаған алматылықтар екi сағаттық концерттi аяғына дейiн тiк тұрып тамашалады. Мұраттың ұмытылмас- тай әсерге бөлеген осы шығармашылық кешi оның «Тойға шашу» күйiмен аяқталды. Айтқандай, Қызылорда мен Ал-





матыда өткен сол екi кештiң де концертi «Алтын қорға» түгел жазылған едi, сақтаулы шығар қырсығынан аман бол- са...

	Сол өткен шақты бiр сәт осындай оймен шарлаған мен:

	 	– Ендiгi ойың... – дедiм құрдастың көмейiн бiлгiм келiп.

	– Ендiгi ойым, Арал өңiрiнде өткен жыршы-жыраулар мұрасын әркiмдер пардасы жеткенше жаңғыртып жүр ғой, бiрi басын, бiрi аяғын дегендей. Солардың мақамдарын жүйелеп, нотаға түсiрту қамына кiрiсуiм керек. Ол үшiн әлбетте қаржы табуым керек...



	Алтын идея! Iлгерiде Арал өңiрiнде Жаңаберген, Жаппарбердi, Жәмет, Жалғасбай, Дәрiқүл, Батақтың Сары- сы, Үмбетәлi, Нұртутан, Нұрмағамбет сынды арқалы ақын- дар мен күмбiр көмей жыршы-жыраулар өткен. Шетiнен тума талант, саф алтын, өресi биiк жүйрiктер. Есiмдерiн аяусыз қатал заманның өзi өшiре алмаған киелiлер. Қилы- қилы уақыт сынынан сөктей екшелiп, халық жадында жат- талып қалған сол алыптар – өрелi өнерлерiмен дәстүрлi мектеп ашқан. Олардың жерден-жер, елден-ел асып, шашы- рап кеткен қазыналары көп жыл көмескi қалып келдi. Себебi, сол дүрлер мектебiнiң түбiне айта беретiн отызын- шы жылдардың жалақор, бәлеқор нәубетi жеткен. Оның бергi жағында есiмiздi жиямыз дегенше де талай уақыт желiп өттi. Қанымызға сiңген қамсыздығымыз, «ұлтшыл» деген қаңқудан үрейленiп қалған қынусыздығымыз және атадан-атаға ауысып, жалғасып келе жатқан аңғырттығы- мыз тағы бар...

	Мiне, оңашада өзi домбырасына, домбырасы өзiне осы-

	лай мұң шағып, күңiренiп отыратыны бар. Айтарыңыз не, таңнан-таңға болдырмайтын, қоңыраулы үндерi Күн асты- нан күмбiрлеп шығатын қайран сол дүрлердiң ең жасы, ең соңғы могиканы Үмбетәлi жыршы көретiн құқайын фашистiк соғысқа дейiн-ақ көрген. Ақырында үрейi ұшып қорыққанынан қолына домбыра ұстамайтын болған...

	Мұрат дос айтқан «сертiнде» тұрды.Аралдан шыққан алыптар мақамын домбырада жүйеге келтiрген. Ендi нотаға түсiртiп үлгiрсе деңiз. Сонда дыбыс ұрлайтын халтуршик- терге жем болмас едi, – дейдi бiздiң құрдас. Арманы – Арал өңiрi жыршы-жырауларының кейiнгiлер түгел бiле бер- мейтiн немесе демi жетiп игере алмайтын иiрiм-қайырымда-





рын жаңа буын жас түлектерге аманаттау. Осы оймен қоң етiне мейiрiмi келмей, арып-ашып жүрген мына қайыс қараны – сол саф алтындардың бүгiнге жеткен жарқылы десек болмас па!

	Айтқандай, облыста Сыдықовтар болмаған елдi мекен қалды ма екен? Қалмаған да шығар. Жазғы маусымды ара- тұра аудандарды аралаумен өткiзедi. Сондай сапарлардан аудандық мәдениет бөлiмiне қанша қаржы түсiрдi, ондайды сырт көз қайдан бiлсiн. Бiлетiндерi – сыдықовтар сауық- шыл, ән мен күйге бөленген рақат өмiр... – деу ғана. Пәлi, Арал – Қаратау арасын «қарғаның миын қайнататын» (Ду- лат Исабеков) қапырықта жол қылып, бүкiл отбасымен сал- дырап көшiп жүргеннiң несi рақат?! Кейде көлiгiнiң майы таусылып, кейде моторы бұзылып, талай далада қалған кез- дер де болған, басқа әбiгершiлiгiн айтпағанда. Бұлардың шыдамдылығы мен өжеттiгiне қайран қаламын. Арал қала- сының «жүз жылдығы» қарсаңында бұл отбасы Шалқар мен Түркiстан аралығын аралап, мерекелiк тойға мол қаржы түсiрiп бергенiн бiреулер бiлiп, бiреулер бiлмейдi.

	 	– Осы күнi мен жалғызбын, – дедi жабығып. – Баяғы



	Iзбасар ағам бастаған дәулескерлерiм қайда? Бәрi келместiң кемесiмен кеттi. Мен жалғыз қалдым...

	Онысы рас, жерлестерiн iздеп, қамығып отыр. Тағдыр дегенiне баққан – әрiптес ағаларынан айырған, өнерлi орта- да тұстастары да қалмаған. Дегенде Арал топырағы талант- тардан кенде емес. Өзi қанша iзбасар тәрбиеледi. Сол демеу.

	Бiздiң әр кез осылай шүйiркелесiп отыратынымыздың өзi қызық. Жыр жырлатып, күй қайыртып Мұратекеңдi мен шаршатамын, менi қай-қайдағыны айтып, ол шаршатады. Әңгiмемiз де ұзын – бiрдi айтып, бiрге кетемiз. Осы қазiргiдей кездескен сайын: «Тәуелсiз Отанымыздың тұңғыш Президентi бiздiң поколениеден болды...» – деп мақтанып аламыз ешiп отырып. Бұл жолы да солай болды. Маған мұның мiнезi белгiлi, қазiр ренжiсе, қазiр қуанады. Бәрi шәйi орамал кепкенше.

	 	– Әй! – дедi маған оқшырайып. – Мен жаңадан бiр күй шығарғалы жүрмiн. Әзiрге шала. Соны саған сынатайын, тыңдап көршi, – деп әлгiнде жабырқау отырған Мұратекең қанатын қомдады, домбырасын қолға алды. – Бұл күйдi Елiмiз тәуелсiздiгiнiң жиырма жылдығына арнасам деймiн.





Беу, ақкөңiл жарықтығым-ай, жадырап сала бердiң ғой! Мiне, бiздiң бұл жолғы отырысымыз да әдеттегiдей сенiң желдiрмелерiң мен ағыл-тегiл күйлерiңдi тамашалауға ұлас- ты. Әлгiндегi көңiл кiрбiңi ғайып болды...





БОЛАТТЫҢ СУРЕТТЕРI




	Түсiрген суреттерi ай, апта құрғатпай түрлi-түрлi басы- лымдарда жарқырап шығып жататын Шама шалдың баласы

	 	– кәдiмгi Болат Омарәлiнiң көздi арбайтын сиқырлы дары- нын газеттiң ыстық-суығын бiрге бөлiсiп жүрген бiздер бая- ғыда-ақ байқағанбыз. Содан бергi аралықта «бiр адамның ғұмыры» дерлiк уақыт керуенi ақырын жылжып өте шығып- ты. Бiзге бiлдiрмей жылыстаған сол уақыт керуенiмен бiрге қым-қиғаш бейнетiн үйiп-төккен жастық шағымыз да алыс- тап кетiптi. Бұл Болат па, бұл Болат, бiздi өткен ғасырдың сол алпысыншы жылдарынан берi, несiн айтасыз, небiр сәулелi сұлу суреттерiмен талай рет тәнтi еттi ғой. Ал бы- лайғы жабдан көздер қайдан бiлсiн, бiздiң Болатты да қап- таған көп фотографтардың бiрi болар деп жобалайды. Оны өте шыққан жылдар белесiнде талай байқадық та. Әрине, көп дүрмектiң түсiнiгi бiр басқа да, өнерлiлердiң де өнерлiсiн түйсiнiп тани алатындардың талғамы бiр басқа ғой...



	Бiздер, сол алпысыншы жылдардың жас жiгiттерi,

	бүгiнгiнiң пенделерiндей өжектесiп саясат соғып, өсек айту- ды бiлмейтiнбiз. Қаламдас, пiкiрлес жолдастармен басымыз қосыла қалғанда, әңгiмемiз әдебиет, өнер өрiсiнде өрбушi едi. Бiразымыз тым бейғам, бiрқатарымыз қызуы лапылда- ған романтик болдық. Осы күнгi кейбiр «саясатшылардай» бiр-бiрiмiзбен алакөз болып ырылдасу ойымызға кiрiп те шықпайтын. Өз басым келместiң кемесiнде кеткен сол кездiң өзiнде-ақ Болатты кейде «Сыр бойының Песковы», кейде «Сурет өнерiнiң суреткерi» деп бағалайтынмын. Аңқаңдап iзiмiзге ерген iнiмiздiң келешегiнен үмiттенiп және де шабыттанып жүрсiн деген оймен рухани демеп ай- татынмын. Дегендей, Болат iнiм үмiтiмiздi ақтады! Менде оның әр кезеңде түсiрген қырық шақты суреттерi сақтаулы. Соларына кей-кейде сүйсiне қарап отырғанымда, тәңiрiм-





ай, бiр ғажайып сиқырлы әлемге саяхат жасап оралғандай күй кешемiн. О, сөз жоқ, бұл өзi – туа салған сирек дарын... Аллаға да, адамға да аян ғой, жүрек түкпiрiнде дарын шоғы бар баланың жасынан қиялшыл да әсершiл келетiнi. Бiздiн Болат та мектеп қабырғасында жүргенiнде дүние ди- дарына қаршадай болып алып, «қиялидың» көзiмен қарай- тын болған. Оның бұл әнтектiгi жазушы Әкiм Таразидiң кiрпiшбайларындай кiсiлерге қайдан ұнасын-ау?! Жетiншi кластың кiрпiшбай жетекшiсi Ринат ағайына да ұнамапты. Сол ағайы: «Сен адам болмайсың, адамның брагы сен бола- сың» – дейдi екен Болаттың көзiн ойып алардай сұқ сауса- ғын безеп. Не деген «көрегендiк», не деген «ұлағаттылық» десейшi-ау?! (Сондай «ұлағатты» мұғалiмдер әлi де жырты- лып-айрылып жүр дегендi ара-тұра құлағымыз шалып қала- ды.) Сөйткен «адамның брагы», күндердiң бiр күнiнде, тәңiрi жарылқап, Қызылорда облыстық «Ленин жолы» газетiнiң редакторы Ұзақ Бағаевтың назарына iлiккен.

	Iлiккен де, 16 жастағы баланың бiр суретiн облыстық

	газеттiң бетiнде жарқыратқан.

	Бұл – бiздiң Болаттың баспасөз дидарында тұңғыш көрiнуi едi.

	Асылы, басшы ма, басқа ма, кiм болса да талантты талапкерлердiң жолын кеспеуi керек қой. Қолыңыздан кел- се, оған жәрдемдесiңiз, дұрыс бағытқа салып, демеп жiберiңiз. Сосынғысын талантты талапкерлердiң өзi бiледi, маңдайынан көредi. Бағаевтан бата алған Болаттың маң- дайы, әне, солай ашылған-ды.

	Иә, осындайда еске түседi, 1979 жылдың бас кезiнде

	«Социалистiк Қазақстан» газетi «Бесжылдық және бiз» де- ген тақырыпта фотоконкурс жариялады. Оның шарттары жарық көрген күннен бастап бiзге есiмдерi бұрыннан белгiлi тәжiрибелi фотожурналистер мен жер-жердегi талапкерлердiң республика өмiрiн өрнектеген алуан түрлi суреттерi толассыз жарияланып жатты. Бiз газет беттерiнен бүкiл жыл бойына өрiстi өнерiмiз бен тұрмыс салтымыздың, табиғаттың таңдай қақтырар таңғажайып көрiнiстерi мен спорт сайыстарының небiр қас қағым сәттерiн қамтыған ай- шықты суреттердiң талайын тамашалаумен болдық. Сол 1979 жыл тарихқа «Халықаралық бөбектер жылы» болып енiп едi ғой. Суретшiлердiң уақытпен еншiлескен сол тақы-





рыптың жүрекке шабар көрiнiстерiн әр қырынан бейнелеп өнер жарыстырғаны жадымызда жатталып қалыпты.

	Ал ендi ең қызығы – конкурстың қорытындысы ғой! Сондағы жарияланған суреттердiң бәрiнен де бiз жер- жердегi талапкерлердiң шеберлiк шыңдап қалғанын аңғар- дық. Солардың қалың тобынан, оның iшiнде жүлдегерлер санатынан оза шауып, бiрiншi орынды жеңiп алған ер – аудандық «Сырдария» газетiнiң фототiлшiсi – бiздiң Бола- тымыз едi. Конкурс қорытындысының ресми хабарында:

	«Бiрiншi сыйлық – Б.Омарәлиевке (Қызылорда облысы)

	«Шырқайын әуелетiп...», «Кеттiк, өрiске!» және күрiшшiлер өмiрiнен түсiрiлген суреттер циклi үшiн» – деген екен. Ал содан кейiнгi, яғни Болаттан кейiнгi жүлдегерлер тобында 9 суретшiнiң есiмдерi аталыпты. Олардың бiрқатары бiздiң Болат фотоппаратты ендi-ендi қолына ала бастаған балғын шағында есiмдерi елге танылған шеберлерiмiз екен. Асыр- май айтқанда, ақиқаты осы!

	Әрине, «шеберлiк» деген бiр шың барын бәрiмiз де бiлемiз. Бiлгендiктен де мойындаймыз. Сол «шыңның» ең құзар биiгiне жеткен кiм? Бұл әлемде «жеттiм» деген ешкiм болған жоқ. Өйткенi, шеберлiктiң ең ұшар биiгiне жету бұл жалғанда кiм-кiмге де мүмкiн емес. Дегенде, ауыл арасы емес, республикалық конкурс сарапшыларының талғам та- разысынан шығудың қандайлық шырғалаң екендiгiн осы өнермен шұғылданған азаматтардың өздерiнен артық кiм сезiнер?! «Бiткен iске сыншы көп», сан алуан суреттердi кiм қалай бағалайды? Бiреулерге ұнағанның бiреулерге ұна- мауы мүмкiн. Сондай сын сарабынан Болаттың аты алды- мен аталуы сол шақта бiздiң де мерейiмiздi бiр көтерiп тас- тап едi...

	...«Советское фото» журналы 1982 жылғы 9 нөмiрiн

	түгелдей Советтiк Қазақстанға арнады. Сол нөмiрге бүкiл Қызылорда облысынан жалғыз Болаттың «Жылқышы бала- лары» деген суретi iлiгiптi. Сол жылы Болат Қазақстанның Ресеймен қосақтасуының 25Ө жылдығына орай әуелi Алма- тыда, сосын Мәскеуде өткiзiлген көрмелерге қатысып, оның да бiрiншi бәйгесiн жеңiп алды. Бiз Болатымызды тағы да ағымыздан жарылып құттықтадық! Оның сол суреттерiн «Арман» кинотеатрына қойылған көрмеден көрген «Казахстанская правда» газетiнiң редакторы үшеуiн





сұратьш алдырып, газетiнiң 9 мамыр күнгi 1Ө9-нөмiрiнде жариялатып жiбердi. Ал Мәскеуге салтанатқа қатысуға бар- ған облыстық «Ленин жолы» газетiнiң редакторы Қалқабай Әбенов әлгi 25Ө жылдық мерекеге арналған «Фотокөрме- ден» Болаттың 1Ө суретiн көредi. «Бұл бала тегiн бала бол- мады» дедi ме, Қалекең Мәскеуден оралған бойда бұған дейiн өзiнiң құзырында келiсiм-шартпен (контракт) жүрген Болатты газеттiң негiзгi фототiлшiлiгiне тағайындау туралы бұйрық бердi.

	...1984 жыл, 3 қыркүйек. «Известия» газетiнiң осы күнгi нөмiрiнде журналист Эдуард Поляновскийдiң Болат жiберген сурет («Минуттық үнсiздiк») бойынша жазған көлемдi новелласы («Ночь коротка, опять облака») жария- ланды.

	...Келесi 1985 жылы «Қазақ әдебиетi» газетi жаңажыл- дық нөмiрiне (№1) сегiз адамның суретiн «Айрықша атап өтемiз» деген тақырыбымен басып шығарды. Олар: Мемле- кет және қоғам қайраткерi Өзбекәлi Жәнiбеков, Республи- ка мемлекеттiк сыйлығының лауреаттары – ақын Сырбай Мәуленов, жазушы Оразбек Сәрсенбаев және... бiздiң Бо- лат! Бұлар – жыл үздiктерi едi. Және, сол жылы Болат «Ка- захстанская правда» газетi жариялаған конкурстың үшiншi жүлдесiне ие болды. «Боздағын күтiп әлi жүр» деген суретi үшiн. Ал осы газеттiң сол 85-жылы жарияланған конкурсы- на Болат «Кешкiқұрым» деген суретiн жiберген-дi. Өзi онша сене қоймаған сол суретi де келесi 86-жылы газеттiң ынта- ландыру сыйлығын алып бердi.

	...1987 жыл. Армавирдiң халықтық фотостудиясы Болат-

	ты «Фотоюмор-87» көрмесiне шақырды. Оған Болат 6 суретiн жiбердi. Көп ұзамай, Болаттың атына Армавир фо- тостудиясының ақшалай сыйлығы келдi. Сол жылы Қазан төңкерiсiнiң 7Ө жылдығына орай өткiзiлген халық шығарма- шылығы Бүкiлодақтық фестивалiнiң лауреаты болды.

	Iзденiс жалғаса түстi. 1989 жылы қазан айының 15-18-i күндерiнде Мәскеуде журналист суретшiлердiң (фотоху- дожников) құрылтай съезi өттi. Оған АПН-нiң Қазақстан- дағы фототiлшiсi Ю.И.Кудин, ТАСС-тың қазақстандық фототiлшiсi И.Н.Попов және-е... Қазақстанның сол кездегi 19 облысынан жалғыз Болат – не бәрi үш-ақ адам жiберiлдi. Съез жұмысына ұйымдастыру комитетiнiң төрайымы, «Со-





ветское фото» журналының бас редакторы О. Суслова бас- шылық жасады. Оның қолдауымен Бүкiлодақтық халық ша- руашылығы жетiстiктерi көрмесiне Болаттың жеке сурет көрмесi қойылды.

	Оның қорытындысы: КСРО Журналистер одағы «Фото- орталығының» Бүкiлодақтық фотожурналистiк факульте- тiне сырттай оқуға қабылданып қайтты. Оқу мерзiмi 3 жыл екен. «Огонек» журналының фототiлшiсi, КСРО Журнали- стер одағы сыйлығының лауреаты Г.В.Копосев жетекшiлiк ететiн топқа бекiтiлген Болатымыздың сол оқуын ойдағы- дай бiтiрiп, «мамандығы – фотожурналист» деген көгiлдiр дипломын Кабирасының қолына ұстатып, бiр уњ дегенi бар. 43 жасында! Нағыз өжеттiң iсi...

	Сол «студент» болып жүрген кезiнде жетекшiсi Геннадий Викторовичтен үйренгенi аз емес. Бiрде одан хат алғаны бар. Содан үзiндi: «В своих фотографиях Вы показываете грамот- ное владение техническим мастерством и в основном пра- вильное его использование для решения творческих замыс- лов. Как лучшие, выделяю 2 фотографии. Это «Свидание» и

	«Рассвет». Здесь Вы с помощью силуэтного изображения до- бились успеха. «Свидание» – пример точного поиска дета- лей, раскрывающих сюжет... 23.Ө4.199Ө г.» – деген екен.

	Мiне, Болаттың сезiмге шабатын суреттерiн мәскеулiк шебер осылай бағалаған-ды. Мен мұнымен Болатты аспан- дата мақтайын деп отырғаным жоқ. Қашаннан сырмiнез сырласпыз, оның өнерiне қыздырма қызыл сөз жат. Тек түсiне бiлiңiз. Бар тiлегi осы. Бiрақ бiздiң сорымыз сонда, талантты дер уақытында тануға барынша самарқаумыз. Өнердi алғаусыз мұрат тұтқандарға лауазымның керегi жоқ. Оларға керегi, орысша айтқанда, тек сәл ғана «внимание» болса болды. Алайда...

	...Болаттың отты көз фотоаппаратын найзағайдай жар- қылдатып жүрiп елу жастан да асып кеткенiн есiткенiмде, ошарылып отырып қалыппын. Не деуге болады? Оның бая- ғыдан бергi жүйке жұқартқан қыруар сүркiл еңбегiнiң құзырлы басшылық тарапынан лайықты бағаланбай, елеусiз қала бергенiне қамығып налығаным едi бұл! Бiзде әр кезде осылай ғой, жең ұшынан жалғасып жатқан бiр қиыр-шиыр сыбайластық. Сондай бiр сыбайластығың болмаса, иегiң қышымай-ақ қойсын.





Ал фотоаппаратын асынып алып, ылғи да асығыс жұмыс соңында жүгiрiп жүретiн осынау қаршығадай қағiлез бауырымыздың осы Сыр өңiрiнде бармаған жерi, шықпаған тауы жоқ. Газеттiң жұмысы бiзге белгiлi, күнбе- күн өзiңше бiр жаңалық «ашып» дегендей iзденiп жүрмесеңiз, кәдiмгiдей қарайып қаласыз. Кейде өмiрiңiзде сәтсiздiк те болып жатады. Сондайда сенiң орныңды өзiңмен күнбе-күн ой бөлiсiп жүрген әрiптесiң толықтыруға бар. Сен қолыңа бiрер күн қалам ұстамасаң да, газет уақытынан кешiкпей шығып жатады. Ал фототiлшiнiң ар- қасын кеңге салып салақсуға еркi жоқ. Бiр газеттiң төрт бетiндегi алуан жайлар көбiне-көп суретсiз жарасым тап- пайды. Қысқасы, бiз көппiз де, фототiлшi жалғыз. Ал бiз бiлетiн Болаттың «қанжығасы» қашан да олжалы жүредi. Айтқасын ағамыздан жарылайықшы, Болат Омарәлиевтiң

	«шеберханасынан» шыққан суреттердiң газетке жарамай

	қалғанын көргенiм жоқ, естiмеппiн де.

	Суретке түсiрудiң де түсiруi бар. Фотоаппарат асынып, жарық пен көлеңкеге үңiлгеннiң барлығы бiрдей шеберлер- ден емес. Осы жұмыстың байыбына бара бермейтiндердiң қайсыбiрi Болатты кейде «қолбала» орнына жұмсаған кездерi де болды. Фототiлшiнiң беймезгiлде жүгiрiп жүретiнiне қарап, сурет шығаруды «ерiккеннiң ермегi» көретiндер де бар. Ал Болатқа салсаңыз, суретке түсiрудiң қандай өнер екенiн нақты iсiмен дәлелдеп келедi. Ол әрбiр арайлы кештерден де, әрбiр айлы түндерден де, әрбiр атқан таңдардан да жаныңызды жадыратар жаңалық iздеп шарқ ұрып жүрген бiр бейнетқор. Оның төл туындыларында сезiм сәулелерi ойнап, құбылып тұрады. Жалпы бiз бiлетiн Болат- тың өнерге деген жүрегi адал, өзiнiң талғамынан шықпаған суреттi жұртшылық назарына ұсынған емес, сол бойда ошақтың көмейiне жытырады. Ол ыстық-суығы мол осынау қызылды-жасылды өмiрдiң алуан түрлi құбылыстарын жай әуесқойдың көзiмен емес, өнерге ғашық сыршыл жүректiң жанарымен зерделейдi. Қиядағыны қалт жiбермеу, айнала төңiректен сұлулық iздей жүру, мiне, бiз бiлетiн Болаттың бар жаратылыс болмысы осындай.

	Бұл ыңғайда бiздiң арамызда сәулелi жарық пен

	көлеңкенiң шарпысып тоғысуынан өнер туындысын жар- қыратып шығаратындар тым сирек, тiптi саусақпен де са-





науға келмейтiн жоқ есебi. Сәулелi жарық суретшiден қас қағым сәттегi көрiнiстердi «қармағына қауып» үлгiретiн ша- лымды шапшаңдықты, ал тұмшаланған қараңғылық демiңiздi iштен алған шыдамдылықты қажетсiнедi. Оның үстiне, газеттiң өз табиғатына тән талабы бар. Газет-жур- налдарға құр әуесқойлық жүрмейдi, оған шалымды шебер- дiң қарымды қабiлетi мен ақындық алғырлығы керек бола- ды да тұрады. Күнбе-күн солай. Ал сондай талап пен талғам таразысына ұдайы дайын тұру екiнiң бiрiнiң қолынан келе берер ме? Әлгi көптеген фотографтардың фототiлшi бола алмайтын сондай бiр кiлтипаны бар.

	Бұл Болат айтып отырар болса, фотоаппарат сиқырына тырнақтайынан-ақ құштар болыпты. Суретке алғашында туған ауылының кiр-қожалақтарын түсiруден бастаған. Бертiн келе, бұл құмарлық табиғат көрiнiстерiн қызық- тауға ұласқан. Әрине, бiрден бәрi сәттi бола қойған жоқ. Таспаға жарық түсiрiп алып, өкiнген кездерi де болды. Талай қағаз жыртылды, таспаның да талайы күйiп кеттi. Қағiлез қара бала сонда да алған бетiнен қайтар болмады. Осы өнерiн ұштай жүрiп, тек бiр-ақ рет жиренгенi бар. О бiр жылы мұны баласынып, еңбегiн елемейтiн алақол бастықтарына ренжiп (фототiлшiге бәрi қожайын ғой), тұрмыс қажетiн өтеу комби- натына кетiп қалды. Арада көп уақыт өте қойған жоқ. Бiр күнi асай-мүсейлерiн асынып қайтып келдi.

	 	– Я, не болды, жай ма?! – деппiн қуанғанымнан.

	– Бiр жерде отыра-отыра каққан қазық болуға айнал- дым, – дедi кәдiмгiдей ренжiп. – Табысым жетедi, жоспар артығымен орындалады. Бiрақ бұл жұмыс менiң қолым емес екен. Суреттi қатып қалған стандартпен шығарады. Еңбегiң процентпен есептеледi. Ең қиыны, елге шығып, адамдар- мен араласудан қалдым. Iздену, шеберлiк шыңдау жайына қалды. Редакциямды сағындым...



	Сағынған редакциясы Болатын қағып алды. Облыстық газетiмiз Болатының суреттерiн жариялай бастауы мұң екен, құлпырып сала бердi. Рас, редакция – қызметкерiнiң айын оңынан, жұлдызын солынан туғызып қоятын жұмақ емес. Тiрлiктегi «тозақтың» бiр түрi осы жерде. Бұл мекеме- ге қызметке келген кiсi тозағына қалай да төземiн, газеттiң абыройы – менiң абыройым деп келуi керек. Онсыз iсiң оңалмайды. Осы күнi байырқалап отырар болсам, газеттiң





көп бейнетi бiздiң бойымыздағы бар нәрiмiздi сығып алып, құр жанымызды қалдырыпты...

	Тәйiрi-ай, бiздi қойшы, менi ойландыра беретiнi – Болат- тың бiрiнен-бiрi өткен қыруар суреттерiнiң тағдыры. Әрбiр

	«деталi» көздi арбап тұрған суреттерiне Василий Песковтың

	«Таңғы шық» кiтабындағыдай, новеллалар жазып, тамаша бiр кiтап шығарар ма едi. Осы ой менiң көкейiмнен жатсам- тұрсам бiр кеткен емес. Болаттың суреттерiнде Жетiсу өлкесi мен Көкшенiң көз тұндырар көрiнiстерi, Сыр бойы табиғаты- ның алуан қыры тiлсiз сиқырымен арбап, жырлап тұр ғой, жырлап тұр. Соның бәрiнiң жүйе-жүйесiмен жинақталмаға- нына менiң көңiлiм құлази бередi...

	Әттең өнердiң тiлiн түсiнетiн, туған жердiң өнерлi перзенттерiн көзi тiрiсiнде қастерлеп, қадiрлей бiлетiн бiр қайырымды демеушi меценат кездесер ме едi...





ЖЫЛҚЫШЫНЫҢ ҚЫЗЫ ЕДI




	I

	Арал аудандық халық сотының бiр бөлмесiнде екi әйел оңаша отыр. Бiрi – сүйрiктей жас келiншек, екiншiсi – тiсқаққан байсалды ана. Сырт көзге осы мекемеде iстейтiн апайына етжақын сiңлiсi келiп отырғандай.

	 	– ... Е-е, солай де. Жұмыс iстейтiн бе едiң?

	– Жоқ. Қайдағы жұмыс. Мектептi бiтiруiне тұрмыс құрдым. Одан балалы болып дегендей...

	– Ай, шырағым-ай, күйеу күтуге ерте асыққан екенсiң де. Әуелi оқып алғаныңда ғой. Бөпем нешеу дедiң?

	– Үшеу.

	– Е-е... – Әңгiме тiнi осымен үзiлдi.



	Сексеуiл темiржол стансасынан сотқа арызданып келген мына келiншектi әлгiнде бауырына тарта сөйлесiп, мән- жайға қаныққан аудандық Советтiң депутаты әрi халық заседателi Раушан Нұрманова ендi ой жетегiнде. Өмiрден зәредей қиындық көрмеген мына әп-әдемi бәлекейдi аяп отыр. Бүгiнгiнiң тауы шағылмаған жастары алды-артын ой- ластырып жатпайды ғой. Арасы екi жасардан үш бөпесi бар, өзi жұрт қатарлы оқып, мамандық та алмаған. Осындай





күйiмен күйеуiнен ажырасқысы келедi. Оның не кiнәсi бар дегенде, мотоциклмен киiк қуып, айдаланы кезiп кетедi екен; рас болса iшетiнi арақ, ойнайтыны карта; кейде карта ойнаған жерiнде қонып қалатын көрiнедi. Иә-ә, рас болса, күйеуiнiң кәсiбi жақсы емес. Ал ажырасты дейiк, бөпелерiн төркiнiне ала кетпекшi. Бекiнген ойы осы. Сосын алимент талап етпекшi. Сонда, бұ қарағымның алдағы көрешегi қалай болады... Ай, жастар-ай, жастар, бiз сияқты тоқтас- қандарды кейде осылай күйiндiрiп, кейде кәдiмгiдей сүйiндiрiп жүргендерiң... – Раушан өз басы «сүттен ақ, су- дан таза» болып отырған мына сүйкiмдi келiншектiң қолын сыртынан сипалай отырып, бiтуажасын бастады.

	 	– ...Қарағым, сен бүйтiп ақылыңнан алжаспа, үш бала- лы болғанда ажырасамын деген не сұмдық?! Сен әлде де ой- лан. Бұрынғылар: «Көптi көрген көнеден ақыл сұрасаң аз- бассың» деген екен. Мен сенен аттай он бес жыл үлкендiгiм бар. Ендеше менi тыңдауың керек. Халық соты ақылыңды айт деп әдейiлеп шақырғасын келдiм. Бұлардың осылай ша- қырып тұратындары бар. Бiздi осындай қоғамдық жұмыс- тарға жегiп қойған. Бiздiң «ақылшы ұстаз» деген де атымыз бар. Олай болса, қарағым, сен менi тыңдауға тиiссiң. Бүгiн бiлместiкпен бiреудiң жанып тұрған отын өшiрсең, соңыра екiншi бiр еркектiң түтiнiн түтетуiңе тура келедi. Сен әлi жассың, ақылың жан дүниеңнiң түкпiрiнде емес, көзiңде тұр. Мен саған туғансыз тура бидей турасын айтайын, бәрiмiз де келiншек болып көргенбiз, мынадай уылжыған отты-жалынды күйiңде еркек iздемей тұра алмайсың. Жақ- сы, дегенiңдi iстедiң дейiк. Сонда, анау сәбилерiңдi кiмдер- дiң көлеңкесiне қалдырамын деп ойлайсың? Олардың маң- дайынан сипай қоятын кiм? Әкесiз өскен тiрi жетiмдерiң бара-бара кiм болады? Осыны ойландың ба? Туған әкесi мен шешесiнiң көз алдарында жүрiп те сұйық жолға кезiккендер аз ба, мына заманда! Қой шырағым. Өйтiп тұнығыңды лайлағанша, әуелгi бағыңды кәдiрле. «Әуелгi бақ – бақ, кейiнгi бақ – қара бақ» деген. Құдай қосқан қосағың ай далаға қаңғырып киiк қуалап кетсе, кейде үйге қонбай қалса, ермегi карта ойнау болса, онысы жастықтың желiгi. Ана үш бөбегiң тұрғанда ол ешқайда да кетпейдi. Әлi-ақ ақылына келедi, бәрiн қояды. Құдай-ау, бәрiн айт та, бiрiн айт: қолыңа қонған құсыңнан айналмассың ба?! Ерiң





	– пiрiң ғой! Бүгiн патша көңiлiңе басқа ой келгенiмен, со- ңыра: «әттең-ай, Раушан апай айтып едi-ау» – деп өкiнiп жүрмегейсiң. Құлдығым-ай, байсыз қатын қатын ба?! Байы- нан ажырасқан қатын кiм көрiнгеннiң қолжаулығына айна- лады. Бiздiң қоғам жесiрлердiң кесiрiнен ұрпақты аздырып алды. Байынан ажырасқан қатындардың бейбастақтығынан мемлекетiмiз шаш етектен шығынға батуда. Бұл ма бұл, мына байын тастаған қатын дегендерiң бар-ау, ұлтымыздың бiрлiгiне iрiткi салатын сырқатымызға айналды ғой. Сен бiздiң елiмiздiң сондай да соры барын бiлесiң бе...



	Раушан пәлсапасын кiлт үздi. «Құдая тоба, мен аяғында не деп кеттiм, соншама таусылып. Айтқан ақылыңа болай- ын ақылшы апай...» – деп iшiнен өзiн-өзi мысқылдап алды. Беу, арқалы ақындай бауырын жазып, қызынып сөйлейтiн осы бiр адуын әдетi-ай... Бiр шешiлiп кетсе, кестелi кемел сөздердiң қайдан ақтарлып шыға беретiнiн өзi де аңғара ал- май қалады. Жаратылысында бiр шешендiк қасиетi бар ма қалай, шаршы топтың алдында сағы сынып көрген емес. Сөз жүйесiн қиыннан қиыстырып толғай жөнелгенде, көптiң көңiлiн қатықтай ұйытар едi. Сонысынан кейде қысылатын да жайы бар.

	Раушан ендi байқады, әлгi бiр әзiрде мына келiншек осы сот кеңсесiнiң түндiгiн желпiлдетiп жiберетiндей ширығып келiп едi. Ендiгi түрiн қара, көзiнiң сорасы ағып отыр.

	 	– Жiгiттiң үш жұрты болады деушi едi. Солардан екеуiңе ақыл айтатын жолбасшыларыңның болмағаны ма?



	 	– дедi Раушан келiншектiң шолақ шашынан сылап-сипап.



	 	– Бiздiң сiз сияқты оңдырып ақыл айтатын да арқа сүйерiмiз жоқ. Шаруасын күйттеген үлкендерiмiзден түгел қол жуып болғанбыз. Байдың өз еркi өзiнде. Менiң айбара- ғымды жыр екен демейдi. Айтатыны: мен қатынның айтқа- нымен жүрмеймiн, қайда болам, не iстеймiн, жұмысың бол- масын деп күйдiредi. Әбден шаршадым. Апайтай-ау, осын- дай ақылыңызды оған да айтсаңызшы шақыртып алып. Өтiнемiн, өзiн халық сотының алдына бiр алдыртыңызшы...



	 	– деп келiншек тағы да егiлiп өксiдi.



	Раушанның да көңiлi босап, көзi ысынды. Келiншектi құшақтай орнынан тұрып, бауырына басты. Аймалады. Сосын:

	 	– Мiне, мұныңа кiм келiспейдi! Бiз сендердi ажырасты- рушы емеспiз, қосушымыз ғой. Сен арызданды екен деп сот





бiрден ажырастырып жiбермейдi. Айырылған азады, қосыл- ған озады. Апалап отырсың ғой, алдағы демалысымда сен үшiн Сексеуiлге барайын. Күйеуiңмен төрт көздерiң түгел отырғанда сөйлесейiн. Сот ешқайда қашпайды, айтқан ақылды тыңдамаса, сотына да салармыз. Қандай мықты өзi, осындай әп-әдемi келiншегiн ренжiтiп жүрген... – деп күлген болды.

	Содан екеуi қолтықтасып сыртқа шықты. Көшеде қатар келе жатып, көңiлдi сыңайда күлiмдеген болып: – А-ал, сiңлiм, ендi қайту қашан? – дедi Раушан.

	 	– Түстен кейiнгi пойыз болмаса...

	– Онда бiздiң үйге жүре ғой. Шай iшiп жайланып шы- ғарсың. Пойызыңа бiздiң балдар шығарып салар...



	Раушан ойға малтығып келедi. Бүгiнгi кикiлжiң – өмiрiнде бiрiншi рет есiткен жыры емес. Тiршiлiктiң тау- сылмайтын күйбеңi кесiрiнен талай рет осылай жүзбе-жүз отырып, ащылысқан кездерi болған. Жаны күйгендер суы- рылып сөйлесе, бұл асықпай тыңдайтын. Тыңдап болғасын ойының жеткенiнше батырып басу айтатын. Сөйте жүрiп, кiмнiң қандай пейiлдегi пенде екенiн тап басып тануға дағ- дыланыпты. Қашаннан халық сотының заседателi болғалы мұның алдына кiмдер келiп, кiмдер кетпедi. Әрбiр кезде әртүрлi тағдырлармен жүздесiптi. Сондайда бiреулерге ащы айтуға, бiреулердi «сен әдемiсiң, сен жақсысың, жер үстiнде сенен артық жан жоқ» деген сыңайда сауырынан сипап, ар- қасынан қағып отырып, ашуын басуға, ал кейде кейбiр ар- тық кететiндердi қатаң кесiммен тоқтатуға тура келедi. Қырсыққанда осы күнгiнiң жастары бiрiнiң сөзiн бiрi көте- ре алмайтын болған. Қит етсе сот пен милицияға жүгiредi. Асылып өлемiн дейтiн болды. Асылып ажал құшқандары да бар. Дегенде алдына келгендерден ақыл-кеңесiн құп алып жарасып кеткендерi де аз болмапты. Кейбiр жұптың айтқ- анды тыңдамай, екiге жарылғандары да болды...

	Иә, өмiрде не болмайды...



	II

	1975 жылдың жазы Раушанды көптен бергi тiлегi – асыл арманына жеткiзгелi тұр. Арғын, Аида есiмдi егiз туған ұлы мен қызы орта мектептi осы жазда ойдағыдай бiтiрмек. Ұлы





Жеңiстiң отыз жылдығы қарсаңында Арманы мен Аидасы

	«үш ұрпақтың кездесу кешiн» өткiземiз деп өздерiнше дай- ындалған болып желпiнiп жүрген. Айтқандары рас болды. Салтанатты кешке шақырылған құрметтi кiсiлердiң қата- рында Раушан да отыр.

	Бiр ыңғайда кештi жүргiзушi: – Бүгiнгiдей көсегелi кешiмiзде орта буын ардагерлерiмiздiң де кейiнгi толқынға арнап айтары аз болмас. Ендiгi сөздi коммунист-ана Раушан Нұрманова жалғастырады, – дедi.

	Раушан қоғамдық шараларға қанша араласа жүргенде оқ пен оттың алапатын көрген майдангер ардагерлермен бiрдей құрметтелермiн, күндердiң күнiнде орта буын ұрпақтың атынан аталы сөз айтармын дегендi қаперiне де алмапты.

	 	– Мен соғысқа қатысқаным жоқ. Не тауып айтам. Со- ғыс ардагерлерiнiң естелiктерiн тыңдай берейiк те? – дедi ыңғайсызданған кейiпте.

	– Реке, сiз қатарлы буынның балалық шағы соғысқа ду- шар болған жоқ па? Рас, соғыста бiз жеңдiк, бiрақ сол со- ғыстан кейiн де не тойып ас iше алмай, не жарытып киiне алмай өксiп өскендер – осы отырған өздерiң, орта буында- ғылар емес пе едi, – деп мектеп директоры Раушанның есiне келмегендi есiне салды.

	– Апыр-ай деген, соғыс тақсiретiн тартпаған бiр пенде жоқ шығар-ау, мына жарық жалғанда...

	– Я-а, не айтатыны бар оның, азабы мен қазасы жеттi ғой жер-жебiрiмiзге...

	– О, өттi ғой не күндер өксiтiп...



	Абыз ақын айтқандай, «кешегi кезеңнен бүгiнгi кезең- ге» жеткендер осылай бiр-бiр мұңдарын шағып, бiр-бiр күрсiнiсiп алды. Раушан тоңазығандай тұлабойы қалтыра- нып кеттi. Жастайынан жетiмдiк пен жоқшылықты бiрдей көрiп өскендiктен бе, осындайда өткен өмiрiнiң ауыртпа- лығы есiне түссе, жан дүниесi бiр ысынып, бiр суынатын күйге түсiп күйзеледi. О, өзiмен кеткiр соғыс-ай...

	...Сол Гитлер лаңы басталғанда Раушан сегiз жаста едi.

	«Қызыл ту» колхозының бетке ұстар озат жылқышысы Нұрекең: «Аманшылық болып тұрса, осы қызымды алдағы күзде анау Аралдағы мектеп-интернатқа орналастырамын» деп отыратын. Алайда бүкiл ғаламға ауыр апат әкелген со-





ғыстың қара құйыны әкесiн сол ниетiне жеткiзбедi. Орал пединститутын соғыс басталуына бiтiрген бауыры Мықты- байды кiдiртпестен майданға алып кеттi. Көкесi сол кеткен- нен мол кеттi. Артында тек суреттерi ғана қалды. Дүние-ай, жалғыз ағасын жоқтай-жоқтай шашы да ағарды-ау. Ең бол- маса, пәлен жерде ерлiкпен қаза тапты деген бiр хабары да шықпады. Тағдыр тым болмаса сонысын да қимады ғой.

	Арқа-басы кең кезде аудан мен облыс орталығы арқылы не Алматыға, не Мәскеу көрмесiне ат iзiн салып тұратын Нұрман жылқышы соғыс басталғасын кең далаға тұсалды да қалды. Майданға жарамды жылқы керек. Бұрын өзiне бекiтiлген табынға ие болса, ендi иелерi майданға кеткен бiрнеше қостың ауыртпалығын арқалауға тура келдi. Бұры- луға шама жоқ. Анасы Рысты мен Раушанға да мiндет та- былды. Колхоздың қанар толы жүнiн екеуi түнемелiк түтiп отырғаны. Сол түтiлген жүндi Рысты күндiз иiрiп, жiпке ай- налдырады. Сол жiптен қарғадай Раушан саусақтары майы- сып қолғап, шұлық, мойын шалғы, жылы кеудеше тоқитын

	 	– майданға аттанғандар үшiн. Дүние-ай, сол еңбегiнен Көкесiне бұйырғаны болды ма екен...



	Раушан балапан күнiнен жылқының сүтi мен қымызын қанып iшкен, тал бойы сәйгүлiктердiң қанатында қатайған дала қызы емес пе, қайратты да зейiндi болды. Мектепке қабылданатын жасы өтiп барады. Алайда алты қырдың ас- тындағы Аралға әкесiнiң құрығы жетпей-ақ қойды. Жағ- дайдың жанкештiлiгi сондай, малшы қауым жапан далада жабайыланып кеткендей едi. Шарасы таусылған Нұрекең Қамбаштағы жетiжылдық орыс-қазақ мектебiне осы қызын екi жыл кешiктiрiп жеткiзген едi.

	Сол мектепте оқыған жетi жылда Раушан қоғамдық жұмыстардың бәрiне бауыр басып араласты. Бiр де бiр ка- никул айлары еңбексiз өткен емес. Жiгерлi де намысқой қыз күшке түсетiн қара жұмысты да жапырып жiберетiн. Соғыс жылдарында майданға, кейiн колхоз шаруашылығы- на болысты. Еңбегi еш кеткен жоқ, ретiне қарай елендi. 1948–49 оқу жылында ауданның комсомол ұйымы Раушан- ды әйелдердiң бiрiншi облыстық слетiне қатыстырды. Содан арада 27 жыл өткенде әйелдердiң халықаралық жылында үшiншi слеттiң делегаты болды.

	Соғыс кезiндегi ыссылы-суық, үнемi ер үстiнде өткiзген





жанкештi желiс Нұрекеңе қатты батқан ды. Соғыстан соңғы үшiншi жылы дүние салды. Бұлай болар деп кiм ойлаған. Бiр шаңырақтың арқа сүйеген асқары тым таршылық кезең- де тым ерте опат болды. Қамкөңiл шешесiне, Жақсыбай, Құдайберген есiмдi қызылқарын iнiлерiне пана болар ендi кiм... Амал қайсы, онжылдықты бiтiргесiн институтқа түссем деп iштей кезенiп жүрген Раушанның ендi оқуды қоя тұруына тура келдi. Бұл – 1949 жылдың жазы едi. Еңбек жолын колхоздың кiтапханашысы және комсомол ұйымын басқарудан бастады. Ұйымның қырыққа жуық мүшесi бол- ды. Ауылда төрт түлiк те өсiрiлдi; арпа, бидай, тары, жүгерi, сұлы, бақша егiледi; құба жоннан мал азығы дайындалады. Алайда техника тапшы, тiптi жоқтың қасы. Бiрақ өл-тiрiл жоспар мен мiндеттеменi орындау керек! Орындау үшiн қиындықтан қаймықпау керек! Бәрiне төзу керек, көну ке- рек!

	Сол тұста Раушан ауылда ешкiмнiң ойына келмеген бiр

	мақсатқа бекiндi. Ауданда колхоздар бойынша бiрiншi бо- лып, комсомол-жастар бригадасын құруға ынтық едi. Дегенi болды. Ылғи жiгерлi жастардан iрiктелген бригада ауданда қатарынан бiрнеше жыл бiрiншi жүлдеге ие болды. Ал мал азығының берiк қорын дайындаудағы ерен ерлiктерi үшiн колхоздың комсомол ұйымы БЛКЖО Орталық Комитетiнiң Құрмет Грамотасымен марапатталды. Iзiнше ұйым атына қомақты посылка жiберген. Бұл сыйлық ауыл жастарына жетерлiктей шахмат, дойбы, шаңғы, волейбол, футбол сияқ- ты спорт киiмдерi мен құралдары едi. Ал Раушанның өзi болса, мектептiң 8-9-1Ө-кластарын және пединститутты сырттай оқып, бiтiрiп алды. Облыс комсомолдарының сегiзiншi және тоғызыншы, кейiн онбесiншi және он ал- тыншы облыстық партия конференцияларына сайланып, қоғамдық ортаның қалаулысы дәрежесiне жеттi...

	Иә, мектепте өткен сол кеште орайы келiп айтқан Рау-

	шанның сондағы естелiгi кiм-кiмнiң де көкейiнде кеттi.



	III

	...Комсомол қатарында есейiп шыныққан сол Раушан коммунист 1964 жылы Сарбасат ауылдық Советiнiң председателi болып сайланды. Бұрынғы бұрынғы ма, ендi





қарақан бiр басында түрлi мiндет. Советке қарасты елдi мекендердiң көгендескен қам-қаракетiнiң бәрiне араласуы керек. Өйткенi араласуға мiндеттi, нәтижесiне жауапты. Бар уақыты есептеулi, ал сан алуан мiндет Раушанды әр қиынға бiр салды. Ойсыз, iс-әрекетсiз өтетiн бiр күнi жоқ. Кейде талығып шаршайды. Сонда да, көпшiл де көнбiс қалпынан айнамайды. Айнымайтыны кiсiлiк болмысы солай жаратыл- ған, арып-ашып жүретiн қарашалар үшiн қиналғанына қай- лы. Халықты құрғақ сөзбен алдарқата алармысың. Алайда алдынан шыға беретiн, түп етектен тосып алатын кедергi көп. Раушан кейде кейбiр керi кеткендер мен лауазымды кержақтардың бiрi мен бiрi өзара түсiнiсе алмайтындарына, содан да оңай оңғарылатын iстердi де қиындатып жiбе- ретiндерiне қынжылып торығады. Айтарыңыз не, тосқауыл- ға талай тап болды. Сондайда өзiн желеп-жебейтiндер көнбiс қараша халқы, iргелi жұрты. Атынан айналайындар- дың алдында арың таза болса, туың жығылмайды екен. Ал өзi қанша қоғамшыл бола жүргенде қолынан келмейтiнге, өресi жетпейтiнге килiгiп көрген емес. Көңiл көзiнiң жет- кен жерiне ғана құрық тастайды. Өмiрдiң ащысы мен тұщы- сы оны сондай болуға үйреткен...

	Сарбасат ауылдық Советi 1969 жылы тұрғындарының

	өсудiң орнына кемiп кеутiне байланысты қысқарды. Өйткенi Аралдың теңiзi тартылып, табиғаты жұтады, күнкөрiс қиындады, қара күшiне жалынғандар жұмыссыз қалып жан-жаққа тырағайлап көше бастады. Раушан аудан орталығында ашылған жаңа балабақшаға меңгерушi болып тағайындалды. «Ал жаңа ұяның босағасы берiк болсын!» – деп қала басшылары балабақшаны көруге келгенде, көз ал- дарында қаңқиып жалғыз үй тұрды. Он төсекте – 25 бала. Ауыз суды шелектеп тасиды. Бүлдiршiндер шарбақ орнына керiп қойған арқан iшiнде ойнап жүр екен. Жаңа деген аты болмаса, көгендескен кем-кетiктен көз тұнады.

	Сондағы қаңқиған жалғыз үй арада өткен алты жылда кеңейген. Ауласында тал-теректер желектерi желбiреп бой салған. Су сырланған шарбақ iшiне темiр өзекшемен келедi. Тағамдары көгiлдiр отынмен пiседi. Аулада сексенге тарта бүлдiршiн ойнап жүр. Тәрбиешiлер осы құтты қоныстан жылына бiр топ еркелерiн мектептерiне шығарып салады. Раушан аулада балақайлардың ортасында ойындарын





қызықтап әрi таза ауада тыныстап жүрген-дi. Почта тасушы қолына газет-журналдармен бiрге әдемi өрнегi жылтыраған бiр конверт ұсынды. Халық сотына арызданып келген ана- дағы келiншектен екен. «Шақыру қағаз». Тұңғышымыздың мектеп жасына толған тойына шақырамыз... – дептi ерлi- зайыпты екеуi. «Ой, ақымақтарым-ай...» – дедi Раушан көзi күлiмдеп. Осы сәтте самайын қырау шалған оның жүзi жа- дырап, қуаныш сезiмi жан-жүрегiн тербеп тұр едi.





ҚАРАША ҮЙДIҢ КЕЛIНI




	«Мен өмiрiмде өздерiнiң туасы өнер адамдары екенiн, бойла- рындағы талантын сезбейтiн қазақ әйелдерiн көп кездестiрдiм. Мәселен, балаларын тәрбиелеп өсiрген аналардың арасьнда ауылда өзбетiнше кiлем тоқитын, киiм тiгетiн, тамақты баппен пiсiретiн әйелдер өздерiнiң шын өнер иелерi екенiн байқамайды. Оны ойларына да алмайды. Бала тәрбиелеп өсiру де керемет өнер. Мұндай адамдар табиғатынан жоғары дәрежеде жарасым, үйлесiм тапқан тұлғалар».

	Фариза ОҢҒАРСЫНОВА



	Облыс орталығынан iссапармен келген жолаушы маң- дайын «Райым» колхозы партия ұйымының секретары Жақ- сығұл Жалғасбаевтың үйiне тiредi. Мезгiл – тұнық теңiздей толықсыған мамыр айының әдеттегiдей бiр ұлы сәскелiгi болатын. Қақпадан енген жолаушының назары ә дегеннен киiз үйдiң туырлықтарын күншуаққа жайып тастап, өзi со- ның үстiнде бау-шуына көмiлiп отырған ақсары өңдi әйелге түстi. Оның осы қалпы қаланың салтына көзi қанығып қал- ған жолаушыға iлкiде тосындау көрiндi. Бұл да, әйел де то- сыннан жүздескен бейтаныстарға тән ұяң амандасты. Жо- лаушы Оның мынау аткөпiр iсiне әрi сүйсiнiп, әрi таңдан- ған кейiпте:

	 	– Бау-шуды «күрделi жөндеуден» өткiзiп жатырсыз ба?



	 	– дедi өзiнше әзiлдеген болып. Ал, әйел болса, өмiрiнде бiрiншi рет көрiп тұрған адамына не дей қойсын, я, бiздiң жағдайымыз осы, – дегендей сыпайы жымиды.



	 	– Жақаң үйде ме? – Жолаушы бөгелiңкiреп қалған едi.

	– Үйде болмаса, тiзе бүкпейсiз бе? Тосырқамай төрлете





берiңiз, – деп әйел тағы да жымиды. – Үйде ғой, демалып жатыр едi.

	Әйелдiң жылы үнi мен мейiрбан жүзiнен жолаушы жаны семiрiп қалды. Бұрынғылардың салтымен айтқанда,

	«құдайы қонақты» мектепке барады-ау дейтiндей шамадағы қыз бала ешкiм ескертпей-ақ есiгi ашық тұрған үлкен үйге бастап жүрдi. Қонақтың iшi бұған да жылып қалды. Кiшкентайдың мына қылығын қызық көрген ол:

	 	– Атың кiм? – дедi келе жатып.

	– Гүлшат.

	– Атың жақсы екен. Анау отырған мамаң ба?

	– Иә.

	– Ал, мамаңның аты ше?

	– Күлғаныс.

	– Оқисың ба?

	– Бiрiншiге биыл барамын.

	– Ә-ә, қалай, беске оқимысың?

	– Я да.

	– Өзiң бiр жақсы бала болдың ғой!



	Гүлшат бейтаныс ағаны бұрыннан бiлетiндей жатырқай- тын емес, көзi жайнап тұр. Қонақтың жан дүниесi елжiреп кеттi. Гүлшат әжептәуiр үлкен адам сияқты, қонақ ағасын ауызғы бөлмеде күтiп тұрды. Ол аяқ киiмiн шешiп, қабыр- ғадағы айнаға қарап шашы мен жағасын ретке келтiрiп бол- ғасын: – Папам, мiне, мына бөлмеде, – деп бүйiрдегi есiктi нұсқады.

	Үй иесi ұядай бөлмеде жалғыз өзi денеге жеңiл желбегейiмен шалқасынан түсiп, қыбырламастан жатыр екен. Жүзi жұбаулау көрiндi. Басын құлықсыздау көтерген ол сәлемдесiп болғасын:

	 	– Қарағым, өз үйiңдегiдей жайылып жата бер, – дедi қамқор үнмен. – Мен аудан орталығынан кеше келiп едiм, командировкадан. Давлениемнiң көтерiлiп кеткенi. Осын- дайда өзiмдi өзiм салқын бөлмеде жай жатып суытып алаты- ным бар.



	Жолаушы оның ұлы сәскеге дейiн шалқасынан түсiп қыбырсыз жатқан мәнiсiн ендi ұқты. Және байқағаны: үй иесiнiң жүзi албырап-жалбырып қызарып кеткен екен. О кiсi сонда да байыз таппай, қонағын кең залға бастап әкеп, төрге оздырды.





	– Шайға дейiн тыныстай тұрайық. Күн бүгiн жексенбi емес пе? Жұрттың бәрiнiң ең тәуiр көретiн күнi ғой, – деп күле түстi де, өзi тағы шалқасынан жата кеттi. Қонағының мән-жайымен солай жатқан қалпында қанықты.



	Әлден уақытта төрге кере құлаш ақ дастарқан жайылды. Iле ғайыптан қалықтап ұшып келген «қанатты тарелкадай» дөңгеленiп ақ поднос, оның үстiне, әндетiп ақ самаурын ор- най қалды. Залдың iшi тәнге қуат беретiндей саумал салқын әрi әлгiнде ғана сүртiлген әйнектей тап-таза; осының әсерi және жұмсақ төсек қонағымыздың жанына майдай жағып барады. Ол бәрiнен бұрын осынша кең залдың базбiреу- лердiң ойынша «тiрелiп тұруға тиiстi» жињазына емес, таза- лығы мен жан тербер тыныштығына сүйсiнген едi. Көзi үйрене келе байқағаны: залдың iшi анау айтқан асыл жи- њазға бай емес, тiптi жұпыны деуге келер; әнебiр, әнебiр үйлердегiдей сiресiп тұрған дүние мұнда жоқ, кәдiмгi жұрттың көбiнде бола беретiн құбақан көрiнiс. Бiрақ сол барының өзi жарасымды көрiндi. Қонақтың көзiн әсiресе нұрландырғаны – кiтаптар жағы баршылық екен. Ал ендi бұған ақ дастарқан мен ақ самаурынның салтанаты қосыл- ғанда, залдың төрi тiптi жайнап кеткендей болды.

	Иә, жабдан көз аз отырып көп сынайды, – деген. Қонақ

	дастарқанның жасалу сәнi мен самаурынның ыстық демiнен-ақ мына мұңсыз-қамсыз пейiлде жайбарақа-а-а-ат жайылы-ы-ып жатқан Жақаң жұбайының – әлгiде көзiне әлжуаздау болып көрiнген ұяң әйелдiң еңбекқорлығына қоса, тегi, бапкер де жан екендiгiн түйсiндi. Әне, қараңыз, төрдiң сәнi – ақ самаурын не қатты бұрқылдап та қайна- майды, не тасып та төгiлмейдi, мiнсiз сүртiлгенi сондай, сәнiмен әндетi-i-iп, сәулеленiп тұр. Несiн айтасыз, осындай сәл нәрседен-ақ, тiптi мынау үй иесiнiң тым мамыражай, маңғаз жатқан қалпынан-ақ талай сырдың ұштығын аңғаруға болар едi.

	Қонағымыз әнтек күрсiнгендей болды. Ел кезiп, жер көрiп дегендей кемшiн мен кереметтi салыстырып жүргенi жаңа емес қой, тегi. Сондайда бұл керiмiңiз әлiне қарамай, өз жайын ойлап қиналмас едi; керiсiнше, әрдайым өзiне есiгiн ашып, төрiн тосатын үйдегi «жiңiшке жолды» жолдас- тың жаз дидарлы болып келуiн аңсап аттар едi, табалдырық- тан. Тiптi, iштей тiлеп жүредi десе де болар. Бiрағында... бес





саусақ бiрдей болған ба, кей-кейде бар пейiлiңмен құрмет- теуге ылайық, төбеңнен жай беруге татитын азаматтың өз үйiнде қарадай құты қашып, әйелiнiң көлеңкесiнде қипақтап отыратынын көргенде бар-ау... ох-е-ей, қатты қынжылатын.

	Я, қатты қынжылатын, тiптi әлденелердi арыдан ойлап зығырданы қайнайтын. Өйткенi бар-ау, әлгi жазғанның ал- ғаны – әйел затының ардақтысы болса, арман не; ондай бекзаттың жолында қоң етiне мейiрiмi келмейтiн ердi айып- тай алармысың. Қым-қиғаш қалың қауым iшiнде ерiнiң бәсiн танып, қадыр-қасиетiн бағалай бiлетiн жақсы жарды естi еркек ренжiтпес болар. Жұмыр басты жаратылысының кербез-керiмсалдығымен емес, қарапайым бекзаттығымен жабдан жұртты сүйсiндiрген әйелдi ақылды азамат әуелi өзi үшiн, қалды ғұмырын ұзартар ұрпағы үшiн, ауыл-аймағы, күллi қауым үшiн құрметтеуге керек; бәрiнен бұрын күллi тiршiлiгiмiздiң тiрегi болып отырған қасиеттi бесiгiмiз – Отанымыздың абыройы үшiн аялап құрметтеуге керек. Он- сыз азаматтың айдыны ашылмақ емес. Ал, егер бар ғой, естi ерлердiң уақыт санасына сiңiрiп, дағдысына дарытқан елгезектiгiн кемақыл әйелдер «өзiмнiң мықтылығымнан» деп түйсiнсе, онда кең дүнием тарылды, төрiм қуырылды дей бергiн...

	Я, солай! Неге десеңiз, ешкiмнен ақыл-абыройы мен

	қадыр-қасиетi кем соқпайтын, денi сау, қайраты қалпын- дағы азаматтың үйiне қонақ келгенде әйелiнiң назарынан ығып, қасы-қабағына қарағыштап, қипақтап отыратыны қалай?! Жұмыс орнында, дос-жаранның ортасында өзiндiк салмағы бар ноян жiгiттiң демнiң арасында көбелекке айна- лып кете қойғаны ма?! Неге жалтақтайды ол?! Жатыр ғой мына өзiндей Жақаң жайбарақа-а-ат жайылып. Немене, бұл кiсiнiң басқалардан ерекше ай мүйiзi бар ма?

	Бiз тұрмыс-күйдi түзеуде керемет революция жасадық,

	 	– дедi қонағымыз iштей бiр дем тыныс созып, – ал, сана- сезiмдi жетiлдiруде... кiбiртiңдеп келемiз... Иә, айтарыңыз не, iлгешектер көп, бiз парасаттан кенде қалып, ойдан жүдеген сияқтымыз. Жүдемесек, өз қалауымен қосылған қосағы естi азамат санатынан болса, ондай ердi сыйлап пiр түту – әйелдiң өзiне мәртебе емес пе? Ал, мақұл, ерiнен ар- тық жаратылғанның өзiнде де әйел инабаттылығы дейтiн киелi қасиеттi тәрк ететiндей не көрiндi?! Неден бұл, не-





ден?! Дүние қызығының бәрiнен биiк тұрған адамгершiлiк өрiсiн тарылтып алуға не себеп?!

	Япыр-ау, осы бiздiң жұрт озалдан жаны жомарт, жан дүниесi бай нәсiлден емес пе едi, – деп қашанғы дағдысы- мен тағы да, мiне, бiр қайырым толғанысқа берiлдi. – Жал- ғандығына баққанда малдан «жарлы» болсақ болған шығар- мыз, ал бiрақ жан рухы жайдары халық емес пе едiк. Жара- тылғалы, тiптi бар-ау, күнi кешеге дейiн: «Келер жерiн Жа- сағанның өзi кең қылсын» – деп, алдағы көрешегiнен iзгi ниеттерi мен үмiттерiн үзбей, көңiлдерiн кеңге салып оты- ратындардан едi ғой, шыққан тегiмiз. Япыр-ау, солардан қалған рухани жан байлығы қайда кеттi? Дүние кiрi – мал байлығы емес, рухани жан байлығын айтамыз да, баяғы. Тiршiлiкте баршылық базарын кiм бөтен көрген, ал жоқ- шылықтан қысыла қалған күнде де жетпеске бола апшы- майтын едi-ау, бұрынғылар. Таршылық тауқыметiнен жүйкесi жұқарып қиналғандарға: «Жоққа жүйрiк жетпейдi, барға қанағат қыл» – деп басу айтып отырғандарын талай көргенбiз. Бұған мысалды алыстан iздеп жатудың тiптi қажетi жоқ. Өзiмiздiң әке-шешемiздi, оны азсынсақ ауыл- аймағымызды алайықшы. Олардың пайым-парасаты қандай мысалыңа да жарайтын едi-ау!

	Жарықтық, бiздiң ауылда бiздi бағып-қаққан шеше-

	лерiмiз ерлерiнiң бетiне тiк келiп көрген емес, ерлi-зайып- тылардың қай-қайсысы да несие сөз, кикiлжiң дегендi бiлмейтiн. Ерiнiң айтқанын екi етпегеннен шешелерiмiздiң кемiп қалған жерi жоқ. Әкелерiмiз де өз жолын, өз жөнiн жақсы бiлетiн. Бүгiнгi кейбiреулердей бiрiне-бiрi үстем бол- ғысы кеп өзелену, бiр-бiрiне алакөз болып қасиеттен айы- рылу – олардың қаперiнде болмаған. Бүгiнгiдей азық-түлiк, дүние-мүлiк шырғалаңына бола қоздап кеткен күйкi тiрлiк кикiлжiңiн ойлауды айтасыз, ондайға шiркiн дер едi. Сонда, солардың әл-ауқаты бүгiнгiлердiң жағдайынан көш төмен едi-ау; сонда да олар мына кемдi күнгi дүниеден ар таза- лығы жолында адаспай, жұртшылық алдында ұят арқаламай өтiптi. Япыр-ау, солардан қалған қасиет қайда деймiз ғой баяғы, пиғылымызды неден кiрлетiп алдық?! Кейбiр келеңсiздер мен болымсыздар сол бiр қарапайым қараша жандардың қасиетiн шынымен аздырып алуға бет бұрғандай ма, немене өзi?!





Көрiп жүргенiмiз көкектiң түсi болмаса, осы күнi бiрқатар ерлi-зайыптылар қарасаң – тым әдемi, беттерi жылтырап тұрады; киiм киiстерi де ұнамды. Қысқасы, бас- қаны бiлмесе де, қалай жүрiп-тұруды жақсы бiледi, заң жа- ғына да жүйрiк. Сонан келе, бiрiн-бiрi қадiрлеп, сыйласуға келгенде, жөнге бақпай, терiс кететiн мiнездерi-ай. Ерi ә дей қалса, әйелi мә деп шыға келетiн бiр керемет; таусыл- майтын бiр кикiлжiң. Япыр-ау, бүл қайдан жұққан, қайдан iлiккен қасиет?! Мұнымен қалай көгерiп көктеймiз... Дүни- еде ерлi-зайыпты екеудiң текетiресiнен өткен шырғалаң бо- латынына сене алармысың. Бұның сергелдеңi деген сергел- дең асып туған ақылдыны да, жетi жұрттың тiлiн тапқыш алғырды да шарасыз халге душар етiп жүрген жоқ па? Кей- де мынау деген азаматты аяйсың. Ата-бабасының құтты ша- ңырағына өзi төсек салдырған адамына айтқанын ұқтыра алмай, жаны жүдеп, жанары жасып жүргенi. Неге десеңiз, кезiнде бал көңiлi балқып қосылған қосағы кейiн уақыт өте келе түкке арзымайтын қылық шығарады... Екеуiн ерiксiз қосты дейтiндей баяғы жөн-жоралғының келмеске кеткенi қай заман. Әдiлiне келсек, бүгiнде қалағанына құрық сала- тын баяғының басасау жiгiттерi жоқ, керiсiнше таңдағанда- рын табындырмай қоймайтын қыздардың қалауы болғыш. Сонан келе кейбiрiнiң қылықтарына қарның ашады. Күнi кеше күйiп-жанып сүйдiм-күйдiммен қосылғандар бiр күндерi болғанда... шат-шәлекейi шығып, жанжалдасып жатқаны. Ал, кiмдiкi жөн, кiмдiкi терiс – айырып алыңыз. Қатықтай ұйыған да, iркiттей iрiген. Ерi – ер емес, әйелi – әйел емес...

	Осы күнi жеке шауып, бәйге алғалы жүрген жалғыз бас-

	ты әйелдерге көзiмiз үйренiп кеттi. Әп-әдемi әйелдердiң ұятты қайырып қойып, бетон қабырғалы үйдiң шаршы метрiн даулап жүргендерiн көргенiңде, жүрегiң сыздайды. Дүниең түгел бола тұра күйзеледi екенсiң. Ар мен абырой- дан шаршы метрлер мен бетон қабырғаның қымбат болғаны да! Баяғы махаббат машақаты қайда, сүйдiм-күйдiмi не бол- ды?!

	Дегенде бұның өзi құстың келу-қайтуы сияқты базбiреулердiң тұрмыс машығына айналған.

	 	– Шайға жақындаңыз.



	...Ой тұзағына түскен қонағымыз қаймақ қатқан ал-





қоңыр шайдың алдына қалай пайда бола қалғанын да байқа- мапты. «Шай қайнатым уақыт қандай болады екен, – деп ойлады шайдың соншалық тез келгенiне көңiлi толып. – Ток самаурын болса сөз басқа». – Өзi қақ төрге қонақтаған едi, оңғарылып отырды. Сонда байқады: дастарқанның кесе басында жатқан үй иесi мызғып кеткен екен, оған шай құйыла қоймапты.

	 	– Ау, Жақаң... – деп қалды қонақ. Шай қүйып отырған Жақаң жұбайы:

	– Ол кiсiнiң шайы қанық қой, өзiнiң сондай құс ұйқысы бар, қазiр таман оянады, – дедi жымиып. – Оған дейiн шай- ыңызды асықпай алдыра берiңiз. Жақаң сiздi сосын да жа- лықтырмайды.

	– Е-е, Жақаң бабын жақсы бiлемiн десеңшi.

	– Оның бабын бiлмегенде кiмнiң бабын бiлуiм керек, – деп күлдi Күлғаныс.



	Шай iшудiң бiссiмiлласы осындай бiр жайдары қалыпта, шуақты көңiл райымен басталды. Қонағымыз дастарқанның соншалықты талғаммен жасалғанын аңғарды: шыны-аяқта- ры мен әрбiр адамның аузын сипап, қолын сүртетiн май- лықтары әр бөлек; және сол майлықтар мен сулықтардың да, дастарқандағы шыны-аяқтардың да тазалығына сүйсiнiп отырды бiр мезет. О-ой, жарықтық, базбiр әйелдер бар-ау; мынадай дастарқаны, шыны-аяғы мен ыдыс-табағының бәрi шетiнен сатал-сатал кiр болып келер едi. Онысын сүртетiн майлығы қайсы, қонағына беретiн сулығы қайсы – өзiң ажыратып ала бер... Ондайда ащы арақтың бары да жақсы, әрi-берiдесiн анау-мынауды елеттiрмей жуып-шайып жiберетiн... Ал әлгi болымсыздың шайы да қайнап болмас, бырқырап-бықсып оты да жанып бiтпес, қазаны және оттан түспес...

	Оған не дерсiз. Қонақ – қойдан жуас. Сондықтан: «Жоқ

	болса екен-ау, онда амал не? Ал бар болып тұрып, ұқсата алмау деген не сұмдық» – деп, iштей пұшайман болып оты- расыз. Қонағымыз қазандығы басында күйбеңдеп жүрiп алатын әнебiр, әнебiр болымсыздар мен мына Күлғаныс дастарқанын салыстырып едi, айырмашылығы жер мен көктей екен. Жер қайда, көк қайда? Алдындағының бәрi қолдың дәмi: ыстық сүтке бөктiрiп, сары майға шылап бай- ытқан сөк, бал татыған жұмсақ iрiмшiк пен құрт, нарттай





қызырап пiскен қазанжаппайдың буы бұрқырап, майы со- рғалап ол тұр. Не деген бапкерлiк, не деген кенендiк, – дедi көңiлi байып отырған қонағымыз. Ол дастарқандағы түрлi түрлi конфеттердi, қант, пешеней сияқты дүкеннiң тәттiлерiн есепке алып отырған жоқ. «Бардың шырайын шығару дегенiң осындай-ақ болар! Шын мәнiндегi

	«мәдениеттi дастарқан» дегенiмiз осындай дастарқан шығар,

	 	– деп пайымдады. Әлгi көбiмiздiң айта беретiн, аңсап жүрген дастарқанымыз осы емес пе?»



	Қонағымыздың қарап отырғысы жоқ, қазандығы басын- да күйбеңдеп жүрiп алатын әнебiр болымсыздар мен ұстап- тұтқан самаурынына жүзi түсiп, сәулеленiп отырған мына қарсы алдындағы қарапайым ұяң әйелдi тағы да iштей са- лыстырды өзiнше. Күлғаныс оларға қарағанда айдынданып шыға келдi. Бұл әйел солармен салыстырғанда тағында отырған патшадайын емес пе! – деп түйдi iшкi тейiн. Сөйте отыра, өзiн-өзi көптен мазалап жүрген бiр өкiнiшке жеңдiртiп те алды. Осы үйдiң «маңдайына жазып қойған» мынадай бапкерлiк пен ұсынақтылықты әсiресе кейiнгi кейбiр кенже толқынның игерiп әкете алмағанына өкiндi. Үлбiреген тым жақсы қыздар мен уыз ерiн келiндердiң қайсыбiрi үй тiрлiгiне қараудан ат-тондарын ала қашады, илiккiлерi келмейдi. Солардың бiразының тiкбақай, түсiрiмсiз екенiн екiнiң бiрi айтып жүр осы күнi.

	Ал аңдап қараған адамға әйел парасаты дегенiң отбасы

	тiрлiгiнен басталмай ма? Амал не, соны бiразымыз ескере бермеймiз. Әйел нәсiлiн қызметiнен жоғарылатып, қоғам- дық iске жеккенде ең алдымен, бәрiнен бұрын, оның отба- сындағы парасат деңгейiне ден қойуды ұмытады-ау, сабаз- дар. Құрметтi төрден ойып орын алып, «мәртебелi» дейтiн мiнбеден қызыл сөздi судай сапырып шыққан базбiр әйелдердi «өз үйi, өлең төсегiне» келгенде көрсеңiз ғой. Бұл қонағымыз жұртқа ақыл айтқыш әлгi тастүйiн пысықайдың үйдегiлерге әмiрiн жүргiзе келетiнiн, кейде күйеуiнiң төбесiне жасын ойнатып кердеңдейтiнiн талай байқаған. Байқаған да жағасын ұстаған. Түңiлгенi, ондайлар үйiне келген немесе үйiнде жүрген жақын-жуығын кiсi көзiнше жұмсауды өзiнше мықтылығым деп бiледi екен. Бiрде бұның өзiмен институтта бiрге оқыған қызды қызмет ба- бында кездестiрiп қалғаны бар. Сылқым келiншек болған.





Келбетiне, жүрiс-тұрысына iшпей-жемей тойғандайсың. Үйiне ертiп келдi. Жөн-ақ! Алайда, келгесiн әлгi кереметтiң бiрден-ақ ши шығарып алғаны. Келе «кеше қайда болдың- ның» астына алып күйеуiн тексердi, сосын «обед неге дайын емес» деп енесiне «ескерту» жасады. Онысын да қоялықшы, әлгi сылқым сұлуымыз шай iшуге көсiлiп салып отырғасын күйеуiне ананы алып келшi, мынаны алып бершi деп тыным таптырмады. Әрi-берiдесiн дастарқан үстiнде жетпiске келiп жер сипап отырған енесiн жұмсағанда... қонағымыздың шалқасынан түсе жаздағаны... Сонда, сол үйдiң төрiнде отырып, мынадай парықсызды әжептәуiр беделдi қызметке атқа мiнген дүмдiлердiң қалай тағайындағанына назаланып қынжылған-ды.

	Сонда, әлгi сылқым сұлу қыз күнiндегi құрбысына:

	«мiне, көрдiң бе, мен қандаймын, осы үйдегi үстемнiң кiм екенiн бiлiп қой», – деген сымағын аңғартты өзiнше. Ал, дұрысына келгенде, байғұс шолақ белсендi өзiнiң тексiздiгiн танытқан едi.

	Ал мына қарапайым Күлғаныс шай жабдығын алдын ала ақылмен ойластырып дайындағандықтан, ешкiмдi жұмсамай-ақ ың-шыңсыз отырған жоқ па? Өзi де сабырлы, қонағының да көңiлi жай. Және, әңгiменiң шындығы: мына қазанжаппай – Арал мен Қызылорданың кейде кәдiмгiдей қамыр татып тұратын, кейде iшiнен қыл-қыбыры қоса шы- ғатын кебiртек те түйiртпек наны емес. Бұл – ауылда тұра- тын Күлғаныстың пiсiрген наны. Қонағымыз Арал қаласы- ның нанын жеп көргенiмен, наубайханашысын танымайды; ал Қызылорданың...

	...Қонағымыздың көз алдына әнебiр сұлуша келген бүйрек бет кәрiс әйелдiң тұлғасы жайқалып тұра қалды. Онымен iс үстiнде де, қаланың әкiмшiлiк кеңселерiнде де талай мәрте жолығысқан. Жұртшылықтың қоғамдық пiкiр ретiнде кемшiлiк жайларын айтқан адамның бетiнен ала кету – әдетi екен. Бай, ба-а-ай, заңғар-ай, безектеп тұрып бiр сөйлейдi дейсiң. Тiптi кейде өзiнiң қайда тұрғанын аңғара алмай қалады бiлем... Қонағымыз сол наубайхана- шының орынды сынды мойындағанын көрген емес. Бас са- лып сын айтқан адамның өзiне ауызды сала жығылады. Жазған-ау, соның орнына анау iргесiндегi темiржол на- убайханасының тәжiрибесiн үйренбей ме; немесе оны





менсiнбесе көршiлес Шымкент, Ташкент, я Алматы сияқты iргелi жерлерден қолдау, көмек жайын iздестiрмес пе? Жоқ, оның есесiне дәлелi дәлел болмаса да «дәлел» тапқыш. Жөндi пiспеген тонна-тонна нанның тұтынушыға өтпе- гендiктен, құдайдың құтты күнi магазиндерден керi қайта- рылып жататыны есеп емес. Халықтың табан ет, маңдай терiмен табылған қасиеттiмiздi соншалық рәсуа ететiндей оған кiмнiң күш берiп қойғанын бiлсек бұйырмасын...

	Қонағымыздың көз алдына сол кәрiс келiншек пен мына Күлғаныс кино кадрларындай кезек пе кезек тұрып алсын. Ойы: осы отырған Кұлғаныс наубайхана нанын қалай пiсiрер екен, – дейдi. Дәл мынадай дәмдiғып пiсiре алар ма екен?! Пiсiргенде қандай, пiсiре алар едi. Өйткенi, бұл ыңғайда оқығанда тұрған пәлендей бiр керемет құпия жоқ. Диплом әркiмдерде-ақ бар. Әңгiме оқығаныңды жүзе- ге асыра алатын тоқығаныңды айт! Әңгiменiң құл сағасы әркiмнiң адалдығы мен саналылығына кеп тiрелмек. Я, соны айта берiңiз. «Санасызға сан айтсаң да...» – демекшi, нанды қорламау, қалайда кәдеге асыру жөнiнде қабылдан- ған бюро шешiмдерi мен мәжiлiс қарарларынан тапшылық көргенiмiз жоқ. Содан бiрақ қандай қорытынды шықты? Тiптi, «Тиiмдiлiк пен сапа» бесжылдығын да өткiзiп алып- пыз ғой, нанымызды дұрыс пiсiрiп жей алмай жүрiп...

	Күлғаныс ерi мен қонағы бiраз қаужаңдасып көңiл

	бiрлеген шамада ақ самаурынды еселеп, пәрнегiн да жаңа- дан демдедi. Сосын өзi қонағынан кешiрiм өтiнгендей иша- расын қабағымен танытып, сыртқа шығып кеттi. Орнына он-он бiрлер шамасындағы қағiлез қыз бала келiп отыра қалды да, шай құя бастады. «Япыр-ай, жөндеп құя алар ма екен, бұ бала шайдың бабын қайдан бiледi» – деп қобал- жыңқырады қонағымыз iштей. Жо-жоқ, құйғанда осы құйсын, өзi икемшiл екен, босаған кесенi лезде қағып алып, майысып отырып бабымен құйып берсiн. Ал, керек болса!

	 	– Атың кiм? – дедi оның түсiрiмдiлiгiне сүйсiнген қона- ғымыз өзiнiң балаларға үйiрсек дағдысына бағып.

	– Аты Гүлмира, – дедi қонағының ыңғайын байқаған Жақаң да масаттанып. – Алдына үшiншi класты оқиды. Мамасының әйдi-i-iк көмекшiсi болып тұр.



	Гүлмира жымиып төмен қарап отыр. Жымиғаны-ақ әдемi екен, құдды мамасының қалпы.





Содан бұл үйдiң береке дарыған дастарқаны жуық арада жинала қоймады, тiптi жиналмады. Шайдан кейiн түскi ас, астан кейiн араға ет пiсiрiм уақыт салып шай келдi. Бәрi ба- бымен: тағамы дәмдi, шайы сiңiмдi болды. Қонағымыз бұл үйге ұлы сәскелiкте келген едi, содан әбден жайланып, көңiлiн демдегесiн сыртқа шыққанда ұлы бесiн көтерiлiп барады екен. Осы екi аралықта көлденең келген көк атты- ның бабы жасалып жатқаны. Бұл үйдiң сонда осыдан басқа тiрлiгi болмағаны ма?!

	Неге болмасын, тiршiлiксiз үй бола ма...

	Оњо-о, мына қараңыз, кең ауланың екiншi бiр төрiне алты қанат ақ орда дерлiктей қараша үй дөңгеленiп орнай қалыпты. Сықырлауығы шифер шатырлы үлкен үйдiң еңселi есiгiне дәл келедi екен, бiрiнен шығып бiрiне кiруiңiзге болады.

	 	– Жақа-ау, мына жаңалығыңыз құтты болсын! Бiз үйде отырып байқамаппыз, бұны демнiң арасында келiстiре қой- ған кiм болды екен?! – деп қонағымыз қос алақанын кере жайып, қайран қалып тұр.

	– Кiм болушы едi, Күлекең ғой, – дейдi Жақаң танау- дың астынан.

	– Күлекең бе, қалай үлгiрген?!

	– Үлгiрмей несi бар, шаңырағын балдар көтерiп бергесiн қалғандары бiздiң Күлекеңе какой емес қой, – деп қояды Жақаң тауланып.

	– Киiз үйдi тiге бiледi екен-ау, ә?!

	– Ау, бiлмей несi бар, о баста қараша үйдiң келiнi бо- лып түскен Күлекең емес пе...



	Үй иесiмен бiрге ауыл сыртында сейiлдеп жүрген қонақ- тың көкейiнен бүгiнгi алған әсерлерi кетпей қойды. Бәрiне үлгiрiп жатқан Күлғаныс, майысып шай құйып берген Гүлмира, үйге бастап әкелген құттай Гүлшат... шатырдай таза ақ дастарқан... Күлғаныстың кiрбiңi жоқ, жасанды- лығы және жоқ – қоспасыз, алғаусыз қызметi...

	Жақаң «қойдан жуас» қонағын кең тынысты беткейде бабымен сейiлдете жүрiп, әр түрлi әңгiмелердiң басын ша- лып келедi. Шет шалғайдағы ауыл арасында жүрiп қалған адамның гөй-гөйi демесеңiз, әңгiмелерiнiң тақырыбын ауылдың тiршiлiгi, осындағы балғын буынның ертеңгi бола- шағы, жылдан-жылға тандыры тартылып бара жатқан теңiз





тағдыры, сарқылмас деген Сырдарияның жұтауы, кешегi бiр күндерде телi тентектей тулаған көлдердiң шөлге, ал шөлдiң ғазабат тозаққа айналуы... Ақыр соңында халықара- лық жағдай... Осының бәрi ел мен жер тағдырын өз тағды- рынан кем санамайтын азаматтың көңiл құртын жейдi екен. Ара-тұра қонағын тыңдайды, шет шалғайға кешеңдеп жететiн жаңалықтарға қаныққысы келедi. Қысқасы, осы бiр сейiл-серуен екеуiнiң көкiрек сарайын iзгiлiк самалымен желпiп, етене райласып түсiнiсуiне дәнекер болды.

	Бiр жағы осындай сәттi шүйiркелесуден де шығар, қона- ғымыздың көз алдынан осы әлгiнде ғана мөлдiреп отырып шай құйып берген Гүлмира кетпей қойды. Осы балапанмен тайталасып әнебiр кәрi қыздың да көңiл экранынан көрiне бергенi. Екеуiн iштей салыстырды. Гүлмира қандай, Гүлми- радан мүшел жас ол қандай?! О, жасаған ... кiм болмайық, тәрбие тағылымын елең-алаңнан ойластыруымыз керек екен ғой. Тал түстен, я бесiн ауып кеткеннен кейiн қарман- ған пенде мықтап қателеседi екен де. Қайран үлкендерiмiз:

	«Баланы жастан» деп тегiн қақсамаған болды.

	Қонақтың нарттай балбыраған жүзi кенет тосаң тартты. Есiне сол оқиға түсiп едi. Реттi бiр мәслихатта үй иесiнiң қызы шай құюға отырды. Байғүс бала, бiлмейтiнi бар, бiрден бас тартсайшы. Жоқ, қоқиып отыра қалды да, ал кеп ақ сама- урынның шүмегiн ағыл-тегiл шорылдатсын... тiптi, ыңғайсыз болды. Көп iшiнде кiм жоқ, қыздың әкесiмен кеңкелес құдай атқанның бiрi: «Сен өзiң тiрлiгiңнiң көбiн босқа өткiзiп алыпсың ғой, – дедi қарап отырмай. – «Е, не боп қалды?! – Қыз әкесi аңтарылды. – Жайшылық па?!» – «Қайдан жай- шылық болады. Қатыныңның көзiме түспей отырғаны...» –

	«Ал, түстi делiк?» – Түссе, таңынан таспа тiлер едiм! Осы жасқа келгенше мына балаға не үйреткен...» – деп самаурын- ға жуыспай, қоқиып отырған қызға иегiн шошайтты.

	Дегенде әр қауымның заманына лайық салты, салтына сай жөн-жоралғысы болатын шығар. Десек те, осы күнi кiмдiкi жөн, кiмдiкi жөнсiз, соған баға бермек тұрғай, мән- жайға түсiнiсудiң өзi шиеленiсiп кеттi. Сол оқиғаны бәлкiм бiреулер керуеннiң бiр көшкенiнен қалмай ұмытқан да бо- лар. Ал, бiрақ...

	Иә, кез келген уақытта алдымыздан кес-кестеп шыға келетiн сол «бiрақ»... Бұдан құтылатын күн жоқ шығар...





* * *


	Жақаңның осы қонағы өзiн «ертешiл» көретiн, өзiнше кеш жатып, ерте тұратын-ақ сияқты едi. Онысы бекер екен.

	Талайдан қалыптасқан дағдысымен көзiн ашып ала қой- ғанда, сағат тура 6.ӨӨ болыпты. Қонағымыз мамырдың ауылға әкелген таңғы саумалынан құр қалғанына кәдiмгiдей өкiнiп тұрды төсегiнен. Көзiн бет орамалымен асығыс бiр сипап апыл-ғұпыл сыртқа шыққан. Алдында күнi кеше iрге бекiткен қараша үй тұрды, бөлек салынған жазғы ас үйдiң жанынан Күлғаныстың кешегi ақ самауры- ны қарсы алды. Жамырап кеткен Күннiң нәзiк сәулелерi күмiстей жарқыратып жiберген, сыбызғы сырнайдай әндетедi. Қандай жарасымды. Осы сәт сонау көкжиектегi күлiмкөз Күн алыс қиырдан емес, бейне қонақтың көңiлiнен шапақ шашып тұрғандай едi.

	Сол сәт сейiл құрып қайтпаққа сыртқа беттей берген,

	қамыс қораның iшкi iргесiнен құлағына бiр жағымды ды- быс шалынғандай болды. Қалай қалт тұра қалғанына өзi де қайран, бiр нәзiк дiрiл лезде өн бойын аралап өткендей бол- ды. Құлақпен де емес-ау, адам жанымен сезiп, жүрек лүпiлiмен сiмiре салатын дыбыс. Тек жайлау төсi мен ауыл төрiнде, онда да таңғы және кешкi сәтте ғана көкiрегiне күй болып енетiн дыбыс. Әдейi тың тыңдағандай демiн жұтып тұрған қонағымыз: «Мынау таңғы сауым ғой» – дедi жоқ жерден жаңалық ашқандай iшiнен күбiрлеп. Неге айтты, кiмге айтты? Ептеп қамыс қораның есiгiне таяп келдi де, еп- теп басын қылтитты. Күлғаныс – сиыр сауып отырған. Ша- ңырақ мүйiздi ақ бауыр қоңыр сиырдың бауырына енiп ал- ған. Үстiндегi ақсұр халатына алдындағы ақ шелегi қандай жарасса, иiген емшектен парлап шыққан ақ шәрбат сүттiң Күлғаныс саусақтарынан жаңбырша жауғаны да сондай келiстi екен.

	О, ғажап... қонағымыз бiр мезет көзiн жұмып тұрып

	қалды. Жануардың тегi тегiн емес-ау, сiрә барынша сүттi болар. Мынаң қарашы: гүрп-гүрп, гүрп-гүрп... саусақтардан сорғалаған ақ шәрбат үстiн-үстiн гүрпiлдейдi. Парлаған ақ сүт әнi. Бiр кезде қанына сiңiп қалған бұл әннен алыстап кеткелi не заман... Жазған-ау, адамның жүре келе жоғалтып алатын, айрылып қалатын асылдары аз болмайды екен ғой. Сен жаныңа жақын, қаныңа қатысты дегеннiң бәрiн санап





көршi, көз жазып қалғандарың мен аялай алмағандарыңды тауыса алармысың. Ол тынысын тереңнен созған сәтте мұрнына жаңа сауылған жып-жылы сүттiң жас иiсi келген- дей болды. Көзiн қайта ашқанда елестегенi: ақ бауыр қоңыр сиырды сауып отырған Күлғаныс емес, құдды менiң Апам ба... – деп қалғандай едi.

	...Жазған-ау, ол қай заман. Анаң қайда, сен қайдасың. Есiңе дұрыстап түсiршi, анаңның аялағаны қоңыр сиыр емес-тi, мөлдей қара сиыр едi ғой. Бiр ғажабы, сондағы мөлдей қара сиырдың бiр жолғы меңсiз ақ бұзауын өзiңе еншiлегенi қайда? Содан алыстағалы сен шайыңа сүт қатты- рып iшудi ұмытпағаныңмен, қалғанының бәрiнен ада бол- ғансың. Балдай тәттi балғын шақ кiм-кiмге де ендi қайтып оралмас-ау қой, бiрақ анаң аялаған меңсiз ақ бұзауыңнан – енесiнiң уыз сүтiмен ауызданған еншiңнен алыстап кеткенiң қалай? Пайдаң бар ма тапқан?

	Кiм бiлiптi...

	«Еншiсiнен айрылған жалғыз мен деймiсiң...» – Қонағы- мыз ауылдың таңғы ауасын емес, құдды көбiгi гүмпиген жаңа сүттi сiмiрiп тұрғандай күйде едi. Анасының қолынан мөлдей қара сиырдың тостағандап айранын, кеселеп сүтiн iшкен күндерi... қайран сол күндер! Көңiлi босап, iшi уыл- жып бара жатқанын тез аңғарып, жинақылана қойды. Ендi, мiне, қайдағы бiр қараша үйдiң қарапайым қонағы емес, өзiнше сырты бүтiн қалалық кейпiне ендi. Әлi қызына қой- маған таң самалын сiмiре жұтып сейiлдеуге бет алды. Бiрақ барлық уақытта сырты бүтiн көрiнгенiмен, дәл осы жолы iшi әлем-жәлем едi...

	Ол осы ауылға тегiн келген жоқ-ты. «Iздегенге – сұра- ған» дегендей көптен көкейiн тесiп жүрген қосалқы шаруа- шылық және азық-түлiк мәселесiмен келген-дi. Үкiметтiң қосалқы шаруашылықты қайтадан қанаттан-дыру, азық- түлiк молшылығына жету жөнiндегi қаулылары қабылдан- ғанда, осынау игi шара бұ кiсiге көптен күттiрiп жеткен жа- ңалықтай әсер еттi. «Халықты баяғыдан осынау келелi iске жұмылдырып, дағдыландыра бергендерiнде ғой, кейiнгi са- рыауыз ұрпақ қаншалықты тағлым алып, елiмiз қаншалық- ты iлгерi кеткен болар едi...» – деп өзiмен-өзi оңаша толған- ған сәттерi аз болған жоқ. Бұл өзi кiндiк қаны туған ауылы- ның топырағына тамып, жөргегi ата-бабасының қара





көңiнде қалған адамның аңсары едi. Бұл өзi әрi-берiдесiн ауыл мен қала дәмiн бiрдей татып, қым-қуыт тiршiлiк тал- қысынан өткен адамның мәйегiнде сақтап келген тiлегi едi. Сайып келгенде, ауылдың да, қаланың да өзiне лайықты еншiсi бар ғой. Соның уыздай ұйыған мәйегiн шайқамаған игi едi. Амал не, ауыл мен қаланы жақындастырамыз деп жүргенде аңғарттық аз болмады. Тiзгiнiне ие бермей кеткен техникалық прогрестiң бiздi дайынға қалай үйрете қойға- нын байқамай да қалыппыз. «Бәрi дүкенде дайын тұруы ке- рек» – деген талап бел алып кеттi. Кен қазып, құрылыс жүргiзгендерге де «дайыны» керек; фабрика, зауыт салған- дарға да «дайыны» керек; техниканың тетiгiн иемденiп, ғарышқа ұшқандарға да «дайыны» керек... Қысқасы, еңбек- теген баладан белi бүгiлген қариямызға дейiн тек «дайын- ды» аңсайтын болды. Алайда...

	...Сол дайын қайдан шығады, кiмге жетедi? Соны кемдi

	күн жете ойланбай келiппiз. Егер әркiм өзiн-өзi азық- түлiкпен жеткiлiктi қамтамасыз ете алмайтын болса, «дай- ынның» құны не болмақ? Қымбаттай бермек! Адамның еншiсi – ежелден еңбек екен. Ендеше, оны еншiсiнен айыр- маған игi едi. «Дайын» керек болса, азық-түлiк молшылы- ғына кенелгiң келсе, қосалқы шаруаны күйзелтпеген игi едi. Ал бiз оны күйзелтiп алдық па? Алдық. Алғанымыз емей немене, малды ауылға барып, iрiмшiк-құртын, қымыз- қымыранын емге таба алмай қайтып жүрген жоқпыз ба? Сол сияқты бұ кiсiнiң елдi мекендердiң талайынан қатық- сыз қара шай iшiп қайтып жүргенi де жаңа емес. Небiр жа- рамды жiгiттер үй iргесiне кетпен сiлтеуге ерiнетiн болып- ты. Небiр ерттеулi аттай жинақы келiндер ең құрығанда бiр сиырдың емшегiне қол жүгiртейiн демейдi. Бәрiне де «дайы- ны» керек. Қысқасы, керек! Керек!! Керек!!!

	...Парлап аққан ақ сүт әнi Жақаң қонағының құлағынан

	күн ұзағына кетпей қойды. «Райымның» қосалқы шаруашы- лығы мен қалтарыста қалған осы қалай жерлерiн аралай жүрiп қараша үйдiң келiнi – таң нұрына малынып ақ бауыр қоңыр сиырды сауып отырған Күлғаныс көз алдына орала бердi. «Осы ауылда ғой, неше үй болса, сонша ақ жаулығы болуы керек. Солар мына Күлғаныс сияқты сиыр сауып, сары майын айрып, құртын сығып, iрiмшiгiн қайнатып отыр ма екен?» – дейдi бiр ойы. Бiр ойы: «Бәрi бiрдей Күлғаныс





сияқты үй шаруасын күйттемейтiн шығар. Қоғамдық еңбек дегенiмiз де бар ғой. Әйел жазған соның бiрiне үлгiрсе, бiрiне үлгiре алмайды-ау тегi» – дегенге саяды.





* * *


	«Жүре берсең – көре бересiң», – деген. Осы «Райымда» аудандық аурухананың филиалы бар екен. Соны көрмекке бекiнген қонағымыздың алдынан кешелi берi тұз-дәмдес болған Күлғаныс шыға келсiн. Ә дегенде не дерiн бiлмей:

	 	– Ау, сiз мұнда неғып жүрсiз? – дедi.

	– Қызметiмiз осында ғой, – деп жымиды Күлғаныс.

	– А-а-а…



	Ендi оның алдында отбасының түйткiлi көп күйкi тiр- лiгiнен босамайтын үй шаруасындағы әйел емес, тiптi басқа тұрпатты Күлғаныс тұрды. Қағiлез тұлғасына шатырдай ап- пақ ақсұрып халаты құйыла қалған. Бәрекелде-е-е... – дедi қонағымыз iшiнен.

	Филиал меңгерушiсiнен бiлгенi – Күлғаныс осында ша- руашылық жұмыстарды басқарады екен.

	Түске қарай Жақаң қонағына: – Үйге жүремiз, – дедi өзiмсiнген қамқор пейiлде.

	Қонақ кiбiртiктейiн дедi: – Ау... ау, шыныңыз ба?

	Күлекеңдi мен жұмысында көрдiм ғой...

	 	– Көрсең несi бар, бiздiң Күлекең бәрiне үлгiредi.



	Қонақжай ауылдың басқа азаматтары да ниет бiлдiрiскен. Өкiлдiң көңiлi қалаған жағына қисая кетуiне әбден болады. Оған еркi бар. Жақаңның көңiлiн қимай ыңғайына жығылды. Жолай келе жатып ойлағаны: бiздiң қазақ ең болмаса, осы қонақжайлық қасиетiнен айрылмаса екен, – деп тәңiрге жалбарынғандай күй кештi. Жасынан арманы: Франциядай бiрнеше ел еркiн сыйып кететiн Қазақстан байтағын түкпiр-түкпiрiне дейiн қоймай аралау едi. Оған өмiр жорығы көнбей қойды. Содан да осынау кең жайсын елдiң осы Сыр бойынан өзге аймақтарындағы жай- жағдайды жетiк бiле бермейдi. Ал, Сыр елiнiң қонақжайлы- лығын өсек-жаланы көйiтетiн дұшпаны да кемiте алмас. Басқа ерекшелiгiн былай қойғанда, қонақ күтуге кеткен ғой! Тек, сол еңбегiн бағала, қарымтасы керек емес. Қызы- лорда облысында кәрiстер мен түрiктер тұратын «Интерна- ционал» колхозынан басқа ауылдардың бiр де бiрiнде қонақ





үй деген атымен жоқ. Бұл кемшiлiгiмiз бе, әлде жетiстiгiмiз бе? – бiлмедiм, бiрақ өз басым бұны тек қана жақсылыққа жорыр едiм, – деп ойлады өкiлiмiз. Сiз қай шалғайдан келмеңiз, бұл өлкенiң қай шаруашылығына бармаңыз, сiздi кеңседен қайтарып жiбермейдi. Кеңседен кейiн бiр нағыз ердiң төрiнен шыққаныңызды бiлесiз. Ал, ендi бұған риза болмағанда, басқа неге риза боласыз? Бүл пәниде өзiңдей жұмыр басты пенденiң көңiлiнен қымбат не бар. Дегенде қонақ күтудiң бар ауыртпалығы Күлғаныстай еңбегi адал, кiрбiңi жоқ әйелдердiң жүйкесiне әрине тиедi. Заңғарлар-ай, сонда да соны бiлдiрмейдi-ау! Қызмет бабымен келген ресми өкiлдi жатырқамай, арнайы шақырған қонағындай құрметтейтiнiн қайтерсiз. Е-е, асыл сүйектi әйел нәсiлдерi, соларыңнан жазбаңдар. Сендер ұрпақ өсiрген бұл өңiрде бiз сияқты кезбелер әуелi өзiн ресми өкiлдей тосырқап келiп, қайтарында көңiлi хош аттанатыны сол сендердiң арқаларың ғой. Бiздiң бұл Сыр өңiрiнде қоғамдық мүдде мақсатымен да- мылсыз келiп-кетiп жататындарға отбасында көрсеткен қызметтерiңiзбен елiмiздiң небiр келелi iстерiне қаншалықты қолғабыс тигiзетiндерiңдi бiлесiңдер ме? Асыл қасиеттерiңiз

	 	– еңбектерiңдi сатпайсыздар. Бiздiң iлгерiде өткен ұлы



	шешелерiмiз сiздердi сондай әдетке үйреткен. Ендi сiздер де соны кейiнгi буын-буын ұрпақтың санасына берiк сiңiрiп кетсеңiздер екен.

	Айтсаң да бұл ауыл – балықшы ауыл ғой! Күлғаныс түстiкке желкелiгi күжiрейген шойбас сазанның бiрiн был- қытып асып қойыпты. Шұрайы бал татыған жас балыққа жұқалап нан салған, қамырын қызыл бидайдың ұнынан илеген екен, ендi дәмдiлiгiн айтпаңыз. Жақаң:

	 	– Бiздiң Күлекең тағамның неше атасын көрсеттi-ау!



	Бiздiң Күлекең бiле-е-дi... – деп қопаңдап қойды.

	 	– Қалай үлгiрдi екен?

	– Үлгiргенде... балдарымыз бар ғой. Мамасы бәрiн дай- ындап бередi, одан әрi не iстеу керектiгiн түсiндiредi. Со- сынғысын балдардың өзi үлгiрте бередi ғой.

	– Балдарды соған дағдыландырғансыздар ғой?

	– Ендi, ол жағы Күлекеңнiң iсi, со кiсiнiң еңбегi-i... – Жақаң танаудың астынан бiр ыңылдап алды да: – Е-е, бұл балық деген жарықтықты тұздықтап жесе сiңiмдi болады, – деп қонағына ықылас бiлдiре түстi.





Бiрақ Күлғаныстың қонақ күтуi осы түстiкпен бiте қой- мады. Бiр ауылға бiр өкiл аздай кешкiлiкте және екi өкiл сау ете түстi. Бiрi облыс орталығынан шығыпты да, екiншiсi ауданнан ерiптi. Сонымен өкiл үшеу болды. Бiрақ бұл үйден не үлкенi, не кiшiсi болып, қабақ шытып жатқан бiр жан байқалмайды. Байқалғаны сол, марқа қозының бiрi лездiң арасында пышаққа iлiнiп қалыпты.

	Қонақ күткен бұл үй сол түнi тағы да кеш жатты.

	Әуелгi қонақ қашанғы дағдысымен сол таңертеңгi сағат тура 6.ӨӨ-де оянып кеттi. Тысқа шыққанда мамыр таңы та- мылжып тұр екен. Тағы да елден бұрын ерте тұрған Күлға- нысты көрiп жымиды. Үйдiң ауласын теп-тегiс сыпырып та- залап, су сеуiп қойыпты. Шайын қойып, малын жайғап де- гендей, дөңгеленiп жүр.

	 	– Қалай, жақсы жатып, жай тұрдыңыз ба? – дедi қона- ғына жымиып.

	– Рақмет, Күлеке! Өзiңiз ше, өте ерте тұрған сияқтысыз ғой?

	– Ой, бiз деген кеш жатып, ерте тұрудың әдiсiн алған- быз ғой.



	«Әдiсiн алған?! Рас шығар» дедi қонақ ойша күбiрлеп. Бұл да ештеңе емес, таңырқаудың көкесi сәл кейiнiрек бол- ды. Дәлiздегi киiмiлгiшке iлiнген әйел костюмiнiң омырау- ындағы алтын жұлдыз қонақтың қырағы жанарына оттай басылды. «Мать-героиня» деген әдемi жазуын жаңа көрген- дей, қадалып бiраз тұрғаны.

	 	– Бұл кiмнiң жұлдызы болды екен? – дедi дәлiзде жал- ғыз өзi тұрғанын ұмытып.



	Кiмнiң жұлдызы екенiн шай үстiнде бiлдi. Кешеден берi

	«құдайы қонақтардың» бабын жасап, зыр жүгiрiп жүрген мына шай құйып отырған ұяң жүздi әйел – алты ұл, бес қыз тәрбиелеп өсiрген Ардақты-ана болып шықты. Шынашақ- тай ғана нәзiк жан – он бiр перзенттiң анасы екен. Ал, ке- рек болса! Сонан келе, бұл үйде ерлi-зайыпты екеуiнен бас- қа ешкiм жоқтай – бейбастақ жүрген бiр баланы көрмейсiз. Ең аяғы жалаң бұт Жорабегi мен кенжетайы Баяны да той- ған қозыдай момақан.

	Әуелгi қонақтың көз алдынан «жоспар бойынша» бiр ұл, бiр қыздан ғана тауып, соның айналасында өбектеп жүрген кейбiр келiндерi тiзiлiп өттi. Алла ақырын бергей, кейiнгi ұрпақтың көбi солай болды ғой.





Жабдан көзге қарапайым көрiнетiн Күлғаныс ойлы қонағымыздың көз алдында биiктеп бара жатты. Тек бала табу мен нан жабудан басқаны бiлмейтiн әйелден бөлек. Әкесiне қарап ұлдың, анасына қарап қыздың ер жететiнi ба- яғыдан бергi шындық. Ендеше Жақаң балаларының күнi ер- тең шетiнен естi азамат болып аяқтанатындарына сене берiңiз. Ал әзiрше бұларға әлпеш керек, әлпеш...

	Дегенде, баланы әлпештеу өз алдына, соған қоса Күлға- ныс қоғамдық қызметтен де қол үзбей келiптi. Көптен берi ауылдағы әйелдер кеңесiнiң және осындағы №81 Қызыл- жар орта мектебiнде ата-аналар комитетiнiң мүшесi екен. Осының бәрi айтуға оңай, ал қоғамдық тәрбие мәселесiне және өмiрдiң жалпы қат-қабат талқысына үйлi-баранды бо- лып, оның iшiнде көп балалы ана болып араласып көрiңiз, төзiп көрiңiз...

	Мiне, достар, қиырдағы бiр ауылда күнделiктi көзге үйреншiктi тiрлiгiмен елеусiз күн кешiп жатқан қарапайым ғана әйелдiң қандайлық таң-тамаша сыры бар десеңшi!





* * *


	Қонақтардың қайтардағы көңiл күйлерi тiптi ерекше болды. Таңертеңгiлiк болатын. Шайланып-жайланып алға- сын абыр-жабыр жинала бастаған-ды. Мiне, керемет: аяқ киiмдерi етiк майлаушының қолынан шыққандай жалтырап тұр; шалбарларының қыры қалыбына келiптi; көйлектерiнiң де жағасы түзелген; бет орамалдары жiбектей, кiршiксiз... Иә, бiр нәзiк қамқор қолдың ыстық табы ешкiм айтпай-ақ бiлiнiп тұрды. Қонақ күтсең осылай күт!

	Дәл жүрер сәтте бiр-бiр сапар кеседен жiлiк майындай местiң айранын қағып салысқан өкiлдердiң жүздерiне кәдiмгiдей бөлекше бiр рең кiрiп қалды. Әуелгi келген қонақтың көмейi: Күлғаныстың осы қызметiн, осы өнегесiн барды ұқсата алмайтын әнебiр керiмсалдар көрмейдi-ау, – деп бүлкiлдеп тұр. Сол мезетте Жақаң тұрып:

	 	– Ал, жiгiттер, бар мәзiр осы болды. Кем-кетiгi болса, жаман ағаларыңды сөге көрмеңдер, – дедi Жақаң құдды бұларға бiр борышы бардай. – Бiз өзi қонақ келгендi аңсап отыратын жандармыз. Жолдарың түссе, iркiлмей келе берiңдер.



	Иә, көшелi кiсi екенiңiздi көрген сәтте-ақ сезгенмiн, –





деп тебiрендi iштей әуелгi қонақ. Сiздiң сөзiңiздiң де, пейiлiңiздiң де қалпалы жоқ, Жақа! Дегенде бiздiң екi-үш күн бойына көрген сый-құрметiмiз әуелi өз ықыласыңыз- дың, қалды жұбайыңыздың арқасы ғой. Көрер едiм, бұ кiсi ырқыңызға көнбей, өзiм бiлем деп тықақтап отырса... Он- дағы жағдайыңыз қалай болар едi, а, ағасы?! Оның бетi аулақ! Жұрт не десе о десiн, ал мен өз басым жер жүзiнде ерiн пiр тұтатын әйелден асқан асыл бар дегенге сене алар емеспiн. Жер бетiндегi жақсылықтың бәрi, Алла бiледi, сол пiр тұтудан басталған болар-ау. Елi мен жерiне, күллi Ота- нына лайық азаматтар да сол пiр тұтудан көгерiп, көктесе керек-тi. Кез келген ерiккен еркектен сәби сүйiп, мемлекет- тен тиесiлi жәрдемiн алып, қамқорлығын пайдалану кез келген әйелдiң қолынан келедi. Ал, егер, кәдiрлеуге тұра- тын азаматы болса, ондай ердi пiр тұту... әй, кез келген әйелдiң қолынан келе бермейдi-ау... Ендеше Күлғаныстай әйелдердiң атасына мың рақмет, Жақа!

	Қонақтар қараша үйден құлдыраңдасып көңiлдi аттан-

	ды. Көп iшiнен ерекшеленiп қөзге түсе қоймайтын аяулы бiр жанның ыстық ықыласын өздерiмен бiрге ала кеттi. Және де iлгерiдегi ата-бабаларымыздың: «Бiр күн тұз- дәмдеске қырық күн сәлем», – деп үйреткен асыл өнегелерiн де көкейлерiне түйе кеттi...





* * *


	Қараша үйде жұбайымен оңаша қалған Жақаң: – Япыр- ай, мен бiрдеңе бiлсем, әсiресе әуелгi келген қонағымыз тегiн емес-ау, сiрә... – дедi әлде неге толқып. – Пайымды жiгiт екен. Әңгiмелерiнен жаным жаңарып қалды ғой. Е, Алла, әман да осындай азаматтардың жолын оңғарта гөр...

	 	– Қайдам, о жағын өзiң бiлесiң де, – деп биязы жымиды Күлғаныс. – Бiзге бiр сен деп келгеннiң бәрi Айдай болып көрiнедi. Кiм де болса ренжiмей кетсе, қоңылтақсып кетпе- се болды да...



	— А-а, оған сөз бар ма! – Осы мезет Жақаң күнде көрiп жүрген жұбайының үнiнен бал тамып тұрғандай сезiндi.

	Сәлдесiн екеуi қараша үйден қатар шығып, күнделiктi қызметтерiне бет алып бара жатты.





ДАЛАНЫҢ ЖҰПАР ГҮЛДЕРI




	«Мұндай адамдарға күнде ертеңгiсiн гүл әкелiп ұсыну керек».

	В.ПЕСКОВ («Псков қызы»)



	I

	Шығыс белдеу тегiс құланиектенiп қалды.

	Қиырдан көз арбайтын осынау сиқыр сурет ендi тұтас тұлғасымен дiрiл қағып тұр.

	Осы тұста дүние қандай айшықты. Оның кербез келбетiне еркiн тоймай, құмартып қарайтын уыз жас алқы- нып жатыр. Айнала құрақ ұшып жүрген аяулы жандардың жұбату сөзi ем болар еместей.

	Ол түн-түнiмен аласұрып шықты.

	Көптi көрген тәжiрибелi акушер Лаброва қанын iшiне тартып ала қойған. Қасындағы көмекшi қолғанатын ыммен жұмсайды. Алдында – мұздай су. Бiр уыс ақ дәкенi соған шылап алып, көз алдында алқынып жатқан келiн баланың маңдайына басумен отыр. Әлсiн-әлсiн тамырын да ұстап қояды. Бiр сәт акушер–ананың сәл бұғақты тамағы нәрестенiң еңбегiндей бүлк-бүлк еттi: «Тұмсаның толғағы оңай болсын ба, жас неме үргедек, қол-аяғын қашан бауы- рына алғанша үрейленiп жүредi ғой...»

	Жалғыз осы жолы емес, бұл кiсiнiң талай аналармен бiрге толғатқаны. Иә, көңiл дегенiң жел қайықтай толқып тұр: бiр сенiмге, бiр күдiкке толы. Тамағы тағы да нәрестенiң еңбегiндей бүлк-бүлк еттi: «Жасаған-ай, қол- аяғын аман-есен бауырына алғай да...»

	О, абзал жанды ақ жарқын адамдар-ай! Не деуге болады сендерге, нендей алғыс, қандай асыл сөз арнауға болады? Шыбын жанын шүберекке түйiп, мойнын аққа ұсынып кел- ген аяулы аналардың азбас арманы үшiн қанша кезең алы- сып келдiңдер екен. Оны күнмен өлшеуге болар ма, оны түнмен өлшеуге болар ма, немен өлшеймiз? Төгiлген тер, есепсiз еңбек есесiн қалай қайтаруға болады? Бұл жақсы- лыққа тең келетiн жақсылық қайда бар екен...

	Қашан көрмейiк, балапандарына жем тасыған ақ бауыр қарлығаштардай кей адамның көкейiнде болатын бiр-бiр





жақсы тiлектi үкiдей үлпiлдетiп жүргендерiң. Сонан келе, осы сендердi екiнiң бiрi елей де бермейдi-ау. Я, мына теңiздей толқыған күллi тiршiлiктiң күре тамырына нәр бо- лып тарап жатқан қатардағы еңбек иесi қайда жоқ. Әттеген- ай, көп болса соның бiрi шығар деймiз де, жүре беремiз-ау алаңсыз. Ей, тұтымы қатты тiршiлiк, сен тегi сондайсың ғой...

	Мейлi, акушерлер атағы жер жармай-ақ қойсыншы. Оның есесiне осынау айдай әлемдегi адамдар анасы – тол- ғақ сүйген аяулы жандар ұмытқан емес сендердi. Иә-иә, ұмытқан жоқ, ұмытқан жоқ! – дегендей, таң алдындағы таза тыныс желпiнiп қоя бердi. Сол-ақ екен, жанға жайлы майда қоңыр самал естi. Мiне, мiне, осы ерке самалға асыққандай және бiр жаңа адам мына жарық дүниеге – кең жањанның қасиеттi босағасына қадам басқалы тұр.

	Алда не болады... Келер күннiң нұр шуағы мен ақ дар- қан қуанышы күтiп тұрса қандай жақсы. О, толғақ сүйген аналардың арманға толы тоғыз айда осындай нұр сезiмде жүретiндерi бар-ау. Олар iште жатқан перiште перзентiнiң алдағы болашағынан тек осындай, тек осындай қуаныш көктемiн көксейдi екен. Күтуден бiр жалықпайды екен.

	Жас ана екi талай халге – аса бiр қиналыс күйiне түскендей. Кенет... құлын дауысы шықты:

	 	– Жаным апа-ау, кетiп барам ғой...

	– Шыдашы қалқам, шыдашы...



	Дүн-дүние iшiнен тынып қалғандай. Айнала тым-тырыс, құлаққа ұрған танадай. Таң иегiн тақап тұр, сыртта көше бiткен бос. Барша жұрт балдай тәттi ұйқының уыз құша- ғында елiтiп қана жатыр-ау. Япыр-ай, бұл кiмдерге жұмақ түнi, кiмдерге азап түнi десеңшi... Ал перзент күткен пенделердiң осынау құтты шаңырағында түнiмен жарық оты бiр сөнбейдi.

	Сонау қиырдағы сары белден қылтылдаған Күн төбесi ендi-ендi көзге шалына бергенде... о, дүние-ай, бiр үн келдi- ау, акушер-ана құлағына. Естимiсiңдер, жеттi ғой, жеттi ғой сәби үнi. Уа, мына үн асыл шыныдай сыңғырлап... адамның iшi-бауырын елжiретiп барады ғой. Не дейдi, не деп жатыр нәресте неме? Бұл неменiң өмiрге деген осы бiр ғашық да- былы соңыра талай таңдар атып, күндерге күндер ұласқан- да, жасаған-ау, қалай болар екен...





Е-е, онысын кiм бiлiптi. Неде болса қуанышты көңiл қауiп-қатерге толы дерексiз ойдан сытылып шыққан. Мүмкiн, бұл үндi осы кәзiр айдай әлем тегiс естiп те жатқан шығар; мүмкiн, бұл үнмен бiрге және бiр жайсаң тағдыр ба- сталған да болар. Иә, бәрi де мүмкiн-ау, тегi... «Айналып кетейiн, қадамың құтты болсын! Өмiр жасың ұзақ болғай. Халқыңның қадырлы ұлы бол» – деп, жақсы ниет үстiнде жүрген акушер-ана қызыл шақа нәрестенi көмiлген ақ жа- мылғыға орап алды.

	Уай, дүние-е... бұл не деген шақ едi. Шайдай таза шы- ңылтыр таң лебi дүр сiлкiнiп алғандай болды. Кәдiмгi Сыр бойының кермиық кербез таңы.



	II

	Қолында құндағы, акушер-ана нәрестелердiң базарлы бөлмесiне келiп кiрдi. Әлгiндегi әбiгер қалпы ендi жоқ. Екi бетi алаулай жанып, әлде бiр әуендер сазын қайталай бередi. Қолындағы жаңа иiстi құрдастарының қатарына қосты. Осындай кездерi қалт жiбермей айтып қалатын өзiнiң үйреншiктi әзiлi бар едi. Соны тағы айтты: – Жатың- дар тыныш, жиырмасыншы ғасырдың ұрпақтары...

	Шынында аршыған жұмыртқадай ақ құндақтар жағалай томпиысып жатқан-ды. Акушер-ана бапты бiр сезiммен күлiмсiреп қарап тұрды соларға. Шырадай көгiлдiр көзiнiң алдын балапан әжiмдер торлай қалған. Кәдiмгi көк құрақ- тай жұмсақ мiнезi, бабымен ғана қалықтап жүретiн әдеттегi әдемi шағына қайта табысқан қалпы бар. Сонысы жараса қалады өзiне. Бұл бөлмеде әзiрге тiлiн түсiне қоятын жан баласы жоқ екен. Елеп оны керегi не, қашанғы әдетi: құндақ сайын бiр еңкейiп, еркелеткен «әңгiмесiн» айта жүредi. Бауыр етiн жарып шыққан баласына анасы қайтып емiренушi едi, сондай бал-бұл ләззат күйi бұл кiсiнiң де жан дүниесiн жайлап алған.

	Ендiгi тiрлiктiң ең тәттi, ең қимас шағына алаңсыз енген нәрестелер ана ойын бөле бердi: «Адам бiткен өмiр бойы осылардың күнәсiз күлкiсiн аялап өтер болса ғой, мына сұм дүниенiң қойнында арпалыс атаулыға еш қалтарыс қалмас едi-ау...» – деп ойлады iшiнен. Сосын, қабырғадағы үлкен әдемi сағатқа әлде қалай көзi түсiп кеткенi. Сосын, соған





әлде қалай сұқтанып, ұза-а-ақ қиыла қарады. Уақыт күзет- шiсiнiң таразы жүрегi тынбай соғып тұр екен. Ана басын изей түскен. «Солай тынбастан соғып тұрғаның дұрыс қой,

	 	– дедi сыбырлап. – Сен де бiр адам-пенденiң өмiр жасын үнсiз өлшеп тұрған мұндарсың ғой. Тек тоқтап қала көрмегiн...»



	Ана көкiрегiн аяқ астынан тап болған бiр тосын үрей билеп бара жатты. Ендi ерiксiз. Содан тез құтылғысы кел- гендей құндақтардың бiрiне еңкейiп үңiле түстi де, өбектеп қоя бердi: – Тәйiрi шебер, мына күшiктiң мұрыны қалай? Тап бiр қол ағаштай. Е-е, таулықтан тудым деп жатыр екен ғой. Ал мына бiр сабалақ сары айнымаған өзiмiздiң орыс. Шiркiн немелер, қалай-қалай ұқсап туады осылар. Ендi анау қара шаштысы не дейдi екен. Құда-а-ай, қазақпын дейдi. Қазақ! Өй, жаман немелер! Өй, пышылдаған құбы- жықтар... – Ана мәз. Солай өзiмен-өзi күңкiлдеп жүрiп құндақтардың бiрiн бауырына баса қойды.

	Кеудеге бiр енiп алған жарық сәуле оңайлықпен тарқа- сын ба, сейiлмей тұрған. Соның үстiне, алмауыттай жас келiншек есiктен кiрмей жатып сүйiншi сұрады:

	 	– Қайырлы таң, Валентина Серафимовна! Бiзге тағы бiр қуаныш келдi. Мiне! Мiнекей! – Мұның да құшағында құндағы. Соны қос қолдап жоғары көтерiп көрсете қойды. Осы жас баладай ынтығып сөйлеп келедi. Аяғы-аяғына тиер емес, сол ақжарқын ынтық күйi, сол тастүйiн жiптiктей қал- пымен келе дөңгеленiп тұра қалды:

	– Ал қуаныш құтты болсын!

	– Айтқаның келгей, бiрге болсын.

	– Я, акушер апасы, түнгi тiрлiк қалай өттi, сәтiмен бе?

	– Ой, қарағым-ай, әлгi Қаламқастың толғағы өте қиын болды...

	– Не дейт!

	– Ой, сұрама...

	– Ендi бәрi ойдағыдай болғасын оқасы жоқ. Жаңа өзiне барып шыққам, жағдайы жақсы көрiндi. Ау, сiзге не болған, сырқаттанып тұрғаннан саумысыз?

	– Қой.

	– Түсiңiз қашып тұр.

	– Е-е, құдай, қойшы. Көп болса, ұйқы шығар сыбағам- нан қалдым деп тұрған. Сол ма? Сол болса, оның орны тола





жатар. Онан да қолыңдағы құндақты әкелшi берi, орнын белгiлеп қояйын.

	 	– Эх, Серафимовна! Соңыра ержеткенде бұл немелер сiздiң сол еңбегiңiздi бiлсе болғаны ғой, – деп Нұрхан көңiлге түрлi ой салатындай бiр сөз қозғады. – Сiздi айта- мын-ау, осы уақытқа дейiн қанша адамның баласына өмiрдегi ең әуелгi орнын сыйладыңыз екен. Оны бiрақ кiм бiледi, ә?

	– Бе-еу, Нұрхан-ай, оны кiм есептеп көрген дейсiң. Туды ма, туды. Туғызып алдың ба, алдың. Олар ержетiп жа- тыр, сен қартайып барасың... Сол да! Содан басқа не болу- шы едi. Ертең мен кетем, менiң орныма тағы бiр Валя келе қояр...

	– Солай, ә-ә, Валя апай... Эх, өмiр-ай, бәрiмiз де қар- таямыз-ау соңыра...

	– Қой, қайдағына айтпай сен берi келшi. Келiп, мына неменi көре ғойшы. Бұл бөтен болмайын деп тұр екен. Тағ- дыр жазса әлi-ақ нағыз бота көз, алма бет сұлу қыз болып шыға келер. Үнде-е-ме. Сонда көңге бiткен қызыл гүлдей майысып, талайлардың көз жауын алып тұрмас деймiсiң. Тек, жетесiз болмағай де...

	– Ой, құдай! Осы адам болып, қашан қыз салтанатын құрғанша қайда-а әлi...

	– Тұра-а тұр, асықпа, әлi-ақ көрерсiң...



	Нұрхан ойланып қалды. «Лайым қиялдағыдай сұлу сәби- лер көбейе берсiншi жер бетiнде...» – Ой тербеткен дәрiгер келiншек кенет әлде не айтқалы оқталып едi, акушер-ана сәл сабыр дегендей ишара жасап, радионы нұсқады.

	Алматы эфирiнен қазақтың сыбызғыдай сызылған бiр сазды әуенi тамылжып тұрған. Соны меңзеп: – Тыңдашы, баланың уiлi дерсiң, – дедi жымиып.

	Нұрхан да жымиды. Бар ықылас-пейiлiмен қуана жыми- ды. Сосын қол созымдай жерде тұрған акушер-ананы жаңа көргендей тосылып қарады. Кейпiнде әлде сүйсiну, әлде та- ңырқау толқыны. Бұрындары: «Осы кiсiнiң шаршамайты- нына таңым бар» – деп үнемi айта жүретiн, ендi сол ойымен тағы да iштей ұстасып тұр. Мына қарсы алдындағы кексе әйелдiң бала сияқты лып етпе жүзiне тура тiктелiп қалған кiрпiгi дiр-р еттi. «Бұл не ғажап?! Мен көргелi ғой талай уiлдi естiп жүр, сонан келе пенде болып бiр жалығуды





бiлмейдi. Осы үйге неше келiп, неше кеткенi, қандай пенделердiң құндағын құшақтап жүргенi жадында жоқ-ау. Ол кiмдердiң шикi өкпесi... Соның бәрiне сонша неге елжiрейдi, неге сонша?! Сенiң бойыңдағы осы құштарлық ненiң күшi, бұл қандай қасиет, нендей керемет? Осы кiсi менiң көңiлiме: осында толғақ қысып келген не қилы пен- делермен үнемi бiрге толғатып, бiрге қиналып шығатындай болады да тұрады. Бұл не ғажап?! Солай шыбын жаныңды жалдап жүрген күндерiңде, япыр-ай, басыңнан қандай күйлердi кештiң екен... О, оны да сен қаз-қалпында айтып бере алмайсың ғой. Оны жеткiзiп айтар тiл қайда... Әйтеуiр, өзiңе шақтас осы өмiрiңде әлдилеп келгенiң кiл кiсi баласы екен. Бiрақ жатырқап, жатсынып жатқан сен жоқсың. Жан иiтер ана көкiрегiңдi алдымен сол кiсi баласы иiскелеп өседi екен. Япыр-ай, осынша аяулы болармысың...»

	Сәби жүрегiндей балбыраған осы бiр әдемi сәтте аку-

	шер-ана Нұрханның не ойлағанын қайдан бiлсiн.

	 	– Қойшы, сен маған қалай-қалай қарап қалдың? Көлең- кеңде жүрген апаңды бүгiн көрiп тұрғаннан саумысың, – деп бастығының қасына келдi.

	– Сенсеңiз, бүгiн көрiп тұрғандаймын. Адам кейде өзiнен бiр ширек iлгерiнi көрiп, кiшiрейедi екен. Сiз жаңа



	«баланың уiлiн» тыңдап тұрғанда, мен бiраз ойлардың ба- сын қайырдым. Осы нәрестелердiң уiлiн күнде тыңдап жүрген жоқсыз ба? Онсыз да талай жайсаң жылдарыңыз осылардың уiлiн тыңдаумен өттi ғой... – деп Нұрхан оның бетiн бетiне тақап, үнсiз тұрып қалды.

	 	– Қой, бұның не?

	– Сiздi құшақтап, бетiңiзден сүйгiм келiп кеттi.

	– Ой, бала болдың-ау...



	Осынау үбiрлi-шүбiрлi перзентхананың бас дәрiгерi Нұрхан Берлiжанова қара торының ажарлысы – қанды қызыл келiншек едi. Оның үстiне осы кәзiр ой әсерiнен қат- ты толқып тұр. Екi бетi бұрынғы нұрынан да қызара түсiп, қарақат көзi кiлт жасаурай қалған. Жас жанның осы қал- пындағы ыстық ықыласы сыйласымы мол ананың көңiл мерейiн бiр өсiрiп тастаған едi. Мен бастықпын демейдi. Мен алты жыл оқуды тауысқан дәрiгер-гинекологпын демейдi. Бiр елпiлдей қалатын ақ желең бала – көптi көрген көнтерiлi анаға өз сүйегiндей жақын сезiледi. Өзiнiң қадыр-





лы басына iштей шүкiршiлiк еткен Валентина Серафимовна әдеттегiсiндей бiр жымиып алып:

	 	– Нұрхан, айналайын, обходтың мезгiлi болды ғой.



	Естiп тұрмысың? – дедi жәйiмен.

	 	– Я. Мiне, қазiр! Айтпақшы, Серафимовна, сiзге ты- нығу керек қой. Мен жұмысыма қосылайын, сiз дереу үйге қайтыңыз, – деп Нұрхан шығып кеттi.



	Акушер-ана шаршағанын ұмытып кеткендей сергiп қалыпты.

	Ол қайтарында қарсыдағы бөлмеге соқты. Жылға жуық белi ауырып, балтыры сыздаған аяулы жандар тыныштыққа шомыпты. Осы түн қарайлас босанған төрт әйелдiң де маң- дайлары тершiп, беттерiне қан тепкен. «Ендi бұлардан ба- қытты кiм бар...» – Осындай нұр сезiм үстiнде сыртқа шық- қан ол басқыш үстiнде кiлт тұрып қалды.

	О, мынау қандай дүние! Қиыр шеттен алау арқалап көтерiлген Күн көзi акушер-ананың өзiне қарап күлiп тұрғандай болды. Бүкiл әлемнiң кең шатыры шайдай ашыл- ған, аспан төрi керiлiп жатыр. Бұл да жымиып қоя бердi. Сосын маңдайын аймалаған Күн шапағына маужыраған кейiпте көзiн жұмып, тұрып қалды. Ой-хо-ой... көктемнiң күнi бiртүрлi бойды шымырлатып барады ғой. Валентина Серафимовна сол күйiнде iлгерi аяқ басты. Күлiмсiреп ба- рады.

	Кетiп бара жатып артына қарады. Әне, бұның мерейiн өсiрген үйдi қара. Сонау, сонау бiр жатағандау келген ұзын- ша ақ үй көрер көзге қораштау болғанымен, өзiне жылы ұшырайды. Керек десе, дүйiм ата мекен тынысы сонда то- ғысып жатқандай. Ол үйде адам анасы айдай әлемге үлес қосады. Ол үй күнде өзiн қуанышқа бөлейдi. Ғажап емес пе! Содан артық не керек ендi.

	 	– Ай! Ай! Бала келiн! Қарағым-ай, кiдiре кетшi...



	Ой жетегiнде келе жатқан Валентина Серафимовна дау- ыс шыққан тұсқа жалт қарады. Салт атты бiреу. Үлкен көшемен сыдырта шоқытып келедi екен. Жұқа жадағайы- ның мол етегi қақ жарыла жалпылдап қос қапталын сабалап келедi.

	 	– А, құдай! Жолым болады екен, бұл Тәңiрi маған Бала келiндi кездестiрдi ғой...



	Дауысынан шырамытып тұр. Бүгiн таң алдында өзi бо-





сандырып алған тұмса келiншектiң атасы болар ма? «Я, сол ғой, Қаламқастың дәу атасы. Есiмi кiм едi... Я-я, Қырықбай шал. Қайран үлкен кiсi-ай, сонша жерден ат сабылтып келе жатқаны-ау...»

	Қырықбай шал ат басын iрке бердi:

	 	– Аман ба шырағым, бала-шаға сау ма?

	– Өзiңiз де күйлi-қуатты барсыз?

	– Шүкiр-шүкiр...

	– Ата, жайшылық па, тым суыт келе жатырсыз ғой? – Әне, неге суыт келе жатқанын бiле тұра әдейi айтты. Қарияға сынай қарап тұр. Жүзiнде күлкi табы, әне, жыми- ып тұр.

	– Қарағым-ай, қайдан жайшылық болсын... Осыдан бiр жетi бұрын келiн баламыз осылай кетiп едi. Құрсағында белгiсi бар едi – бидайы пiсiп қалып едi. Содан хабар болма- ды. Қатынаушылар да құрып кеттi. Жалғыз бала жұмысы- мен әлек. Кемпiр от басынан шыға алмайды. Атқа жеңiл құбақаны мен болдым. Баламның жай-жағдайын бiлсем, кiдiрмей керi қайтамын...

	– Я, балаңыз бiзге келген-дi...



	– Ал-л...

	 	– Алы сол, сүйiншi! Осы жаңа ғана, таң алдында аман- есен қол-аяғын бауырына алды.

	– Ә-ә-ә... Не туды шырағым?

	– Ұл! Ұл, ата!

	– Не дейсiң келiн?! – Қарекең ер үстiнен оқыс бiр қат- ты көтерiлiп қалды. Қатты көтерiлiп қалып, сол сәт көлiгiнiң бауырына қамшысын көмiп кеп жiбердi, өзi бiрақ байқаған жоқ онысын. Онсыз да жолсоқты солығын баса алмай тұрған ат байғұс ыршып кеттi. Ыршып кетiп, сол арынымен ауыздығын қарш-қарш шайнап жiберiп, иесiнiң қарсы алдынан қуаныш жолықтырған кiндiк шешенi бiр ай- налып өттi. Екпiнiн баса алмай тағы айналды. Ащы тәнiне қарулы қолдан қамшы тиiп, амалсыз бiр шабынып алған жануар оқыс елерiп қалғандай. Ендi елеңдеп тұр. Қырықбай шалда ес жоқ, балпылдап сөйлеп тұр.

	– Не дейсiң келiн?! – деп тағы айтты. – Әне! Әне! Бiздiң келiн ұл туады деп айттым ғой. Айттым! Айтқаным айнымай келдi ғой. Келдi! Ал! Ал! Ендi не дейсiңдер. Ұл дейдi! Жалғызыма серiк болады – iнi болады. Айналайын-





ай, айналып қана кетейiнiм-ай, тезiрек жетейiншi өзiне... – Қамшысын тағы да сiлтеп қалды. Алқынып тұрған ат аспан- ға бiр қарғып алып, iлгерi екпiндей бердi. Иесi бiр шалқай- ып, бiр еңкейе түсiп, қайта қомданып артына қарады. Сөйтсе, алдынан қуаныш жолықтырған Бала келiнi жады- нан шығып-ақ кетiптi. – Қап! – дедi. – Қап! Бала келiн, қарағым, Құдай қуантсын... – Тағы да тәуiр-тәуiр сөздердiң не сүлейiн тоғытып бара жатты.

	«Бе-еу, жарықтық үлкен кiсi-ай...» – Кiндiк шешенiң көкейiне бiр қуаныш толқыны ендi. Содан бiр сәт маужыра- ғандай болып, салт атты шалдың соңынан сүйсiне қарап тұрған. «Не дейдi? Қайдағы бiр орыс қатынды бала келiн дей ме, әлгi шал...» – деген бiр қаңқу сөзден селк еттi. «Бұ кiм болды екен»

	Бұрын-соңды бұл көрмеген бiр бейтаныс әйел. Аумаған өзi сияқты етек-жеңi молдан келген қарағым екен, күле сөйлеп барады.

	Акушер-ана миығын тартты. «Қызық, ә... тымақты қазақтың Бала дегенi – Валя дегенi шығар. Келiн дегенi – сенiң күйеуiң Дмитрий Миронович менiң де iнiм дегенi шы- ғар. Бұның қандай сөкеттiгi бар. Бұны мен көпсiнбеймiн, бұған менiң құлағым үйренiп кеткен...» – Кiндiк шешенiң көкiрегiне осы ой қонақтап алды. Осы ой ағыны дем берген- дей аяғын жеңiл алып, қаттырақ, қуана басып жүрiп кеттi.



	III

	Ал, керек болса... «Басымнан дәнеңе кешпеген сияқты- мын... Не айтамын...» – деп қарап отыр Валентина Серафи- мовна. Мен бұл сөзге кәдiмгiдей тосылып қалдым.

	Тегi солай да шығар-ау, бiрақ бұған қайтып иланармыз. Бұл адамның бiр кездегi айнадай сәби жүзiне ұрланып әжiмдер табы енiптi. Баяғы бантик қадап алып, оңды-солды желкiлдетiп жүретiн балапан шашын қырау шалыпты. Кейiнде қалған жылдар-ай, сен бұған не дер-ең? Бiр қиыр- дан бiр қиырға есiлiп жететiн дала жолындай ұзақ-ұзақ белестерiңде қандай сыр қалып едi. Өзiмiз әсте қимайтын балдай тәттi бұл өмiр, сiрә жұмыр басты пендеге көп-көп жайды байқатпаса керектi. Болмаса бар-ау, иiрiмi терең осы тiршiлiктiң қиын-қилы соқпағы кiмге оңай соғыпты. Сонан





келе, со сықылды құдiреттi өмiр бiр күнгiдей болмай, осы- осы қас-қағымдай-ақ сәтте жарқ етiп өте шығады-ау. Я, өте шығады... Мынау қарсы алдымда отырған ақ шашты ана- ның: «Бәрi де кешегiдей» дейтiнi, бәлкiм сонан да шығар. Әйтпесе, оның бастан кешкендерi көз жұмып көре салған түс емес қой, кәдiмгi бiралуан тағдырдың бел-белесi емес пе?

	Ал тiршiлiктiң бiрде түйедей, бiрде биедей бұла мiнезiмен текетiресiп келген мына ақеден ананың еңбегiн елi айтады. Қазақтардай ел айтса, тегiн айтпайды: «Талай жастың екiншi анасы – кiндiк шешесi» – дейдi. Жасы үлкендер: «Бiздiң Бала келiн» десiп отырса, кейiнгi толқын:

	«Валя апай» деп амандасады. Әсiресе, әйелдер қауымы тiлiнiң жалпағына салмай, сiрә бiр шайға терлемейтiн шы- ғар. Сонда, бұл кiсiнi бiр қазақтың қолдан ұзатқан қызы дерсiз, не ақ отауына арулап түсiрген келiнi дерсiз. Я,

	«көзге iлiнбес жандардың таң-тамаша сыры бар», – деп Сырбай ақын айтқандай, осы отырған орыс әйелiнiң жан дүниесiне таразы көңiлдiң сын көзiн жеткiзу – мен үшiн оңай болған жоқ. Кеудеге бiр от түстi. Ойдан-ойға сапар шектiм: осынау ата мекендi айықпастай абыройға бөлеп жүрген iзгi ниеттi жандар туралы қалай толғану қонымды болар... О, бұл ойдың бүйiрiмдi қыздырып жүргенiне қай за- ман...

	Бiз отырған бөлмеге бiр бөлек кiсiлер кiре бастады. Бәрi де бала ерiткен. Ыңғайларына қарағанда ерлi-зайыптыларға ұқсайды. Сыпайы, ажарлы топ әдеппен төрлестi.

	 	– Мiне, қызық! Қонақтар ойда жоқта кеп қалды ғой... – Валентина Серафимовна келгендердi ақжарқын көңiлiмен қарсы алды. – Кiшкене көкелерiм-ай, неткен сүйкiмдi едiңдер! – деп қаздай тiзiлiп қол ұстасқан балапан ауыз ба- лақайларды шетiнен бауырына басып, шетiнен шөпiлдетiп сүйiп шықты.

	– Бұлар баяғы өзiңiз жерден көтерiп алып, кiндiгiн кес- кен балаларыңыз. Бәрi – бiр жылғы туғандар. Ендi ертең- дерi алғаш рет мектепке барады, сосын сiзге сәлем берсiн дегенiмiз едi, – дедi қонақтардың бiрi.

	– Қане, балалар, кiндiк әжеге әкелген гүлдерiңдi ұсы- ныңдар.

	– Мұрат!





	– Эдик!

	– Кентайжан! Сен де...



	Балалардың жәудiреген көздерi-ай! Қолдарындағы бiр- бiр букеттерiн жамырай ұсынысты. Ана құшағы демнiң ара- сында алуан-алуан гүлдер орамына толды да қалды. Е-е, жа- рықтық ана жүрегi, осындайда қанатты құстай алып-ұшып, осындайда емiренiп кетедi екен де.

	Бұл үйдiң базарлы төрiне дала гүлдерiн құдды өзiм терiп әкелгендей, менi бiр толқын-толқын күй ағыны үйiрiп әкетiп барады. «Апыр-ау, мынаның бәрi дала гүлдерi ғой. Дала гүлдерi... Тегi төгiлген тер, есепсiз еңбекке тең келетiн жақсылық жер бетiнде бар екен ғой. Оның өзi алыста емес, осынау туған жердiң төсiнде келiсiмiн тапқан екен ғой...» – Бейне қарсы алдымнан жазиралы даланың жұпар иiстi кең тынысы шалқып жеткендей болды...





К®КТЕМIН КҮТКЕН АРУ




	I

	Бiз келгенде темiржол вокзалы сыңсып тұр екен. Сеңдей соғылысқан жолаушылар толқыны перронға сыймайды.

	 	– Билет сатылмайды. Орын жоқ.



	Осындай жүрекшайды «жаңалыққа» құлағымыз үйренiп кеткен. Бүгiн де, мiне, қайта-қайта естiп тұрмыз. Бiрақ би- лет алайық деп тұрған бiз де жоқ, оған иегiмiз қышымайды да. Темiржол вокзалдарында жолаушыларға билет сату тәртiбiнiң берекетi кеткенiне не заман. Жең ұшынан жал- ғасқандар болмаса, көлденең келген көк аттының билеттi иiн тiрескен кезектен жайбарақат алуы өте сирек болатын жағдай. Осыны жақсы бiлетiндердiң бар сенетiнi – әрбiр ва- гоннан әрқилы құлқынымен, әртүрлi кейпiмен көрiнетiн жолсерiктер. Әуелi қос тармақты темiржол аман болсын, сосын алақан жайып алғандарын мемлекет қорына қоспай- тын, билетi жоқтарға ескi танысындай алдымен жылы ұшы- рап, жағдайды да соларға жақсырақ жасайтын – iшкi есебiне түгел жолсерiктер аман болсын. Бiз бұл жасымызда мүмкiндiгi алаңсыз таусылса амалы жоқ, ал ретi келген жерде билетсiз жолаушыны қалдырып кеткен жолсерiктi





әл-әзiр кездестiрмедiк. Соны бiлгендiктен несiне қысыла- мыз, Ташкент жағынан келетiн пойызды күтiп тұрғанбыз.

	Күткен кiсiлер тек тұра ма, әркiмнiң бiр ермек тапқысы келедi. Бiз де сол, қолымызды еркiне қоя берiп өткен-кет- кен оқиғалардан хикаялатып тұрмыз. Уақыт өткiзудiң ама- лы. Айналамыздағы ұлы шудан құлақ тұнады. Вокзалдың iшi-сыртына сыймай кеткен мына қисапсыз қалың дүрмек құдды құла түзге өлең айтып тұрғандай. Ауыздары тыным- сыз қыбырлайды, алайда айтқандары анық есiтiлмейдi, ду- ду, гу-гу, құдды музыка сарыны сияқты. Кенет бiреудiң сол сарынды қақ жара:

	 	– Аня апа-а-а! – деген үнi бүйiрiмiздi бүлк еткiзгендей болды. Кiмнiң дауыстағанын ә дегенде ажырата алмай аяқ астынан елеңдесiп қалдық.



	Ендi байқадық, кәдiмгi өзiмiздiң дәрiгер Аманов Марат. Көп адамның арасынан бойын еркiн ала алмай итiнiп-соғы- нып келедi; қолын оңды-солды сермелеп, әлде нелердi асы- ғыс айтып келедi. Қасында келiншегi Гүлхан. Келе:

	 	– Мұнда қайдан жүрсiздер? Қашан келiп едiңiздердiң...



	 	– астына алсын.



	 	– Е, бұл Қызылорда шањарында сендерден басқа кiсi жүрмесiн деген бе-ей?! – деп бiз де желдiрмелетiп жатыр- мыз. Ду күлкi. Жоғ-ау, кейбiр кез осылай бiр орныңда таба- ныңнан таусылғанша жiпсiз байланып тұрсаң, кейде бiреуге күнiң түскеннен телмiрiп тұрғаның. Сондайда дос пейiл- дестер кездесе қалса, құдды жүз жылдан берi көрiспегендей бiр жасап қалатының бар. Иiн тiресiп тұрған мына көп дүрмек iшiнде амандық-саулық сұрасып, бiр желпiнiсiп ал- дық.

	– Кезектi демалысымызды алған едiк, – дедi Марат. – Ел жаққа жүргелi тұрмыз.

	– Дұры-ыс, бұл талаптарың өте орынды екен. Сапарла- рың оң болсын! – дедi Анна Ивановна өте жайдары пiшiнде.

	– Рақмет, айтқаныңыз келсiн.

	– Айтпақшы, елге барсаңдар базарлықсыз қайтпайсың- дар ғой, бiзге де ырым болғай.

	– Оны ендi шамамызға қарай көрермiз, – деп күлдi Ма- рат.



	Бұлардың күткен жүйрiк пойызы дер уақытында келiп





тоқтады. Бiз де Мараттарды шығарып салушылар тобына қосылдық. Қоштасарда:

	 	– Апай, Валяға абай болыңыз, – дедi Марат жедеғабыл.



	 	– Өзiм келгенше бiр сiзге аманат. Жақсылап күтiңiз, е? Әлi де емi бар алатын. Бос қобалжи бермеңiз, бәрi де ойдағыдай болады...



	 	– Жарайды қалқам. Аман барып, сау қайтыңдар.

	– Көрiскенше күн жақсы! – Ерлi-зайыпты екеуi егiз гүлдей қол бұлғасып кете барды.



	Көзi боталап қала берген Анна Ивановна iшiнен дұға қайырғандай күбiрледi. Сол күйi жүрдек пойыздың артынан қиыла қарап бiруақ тұрды.

	 	– Маратты бiлетiн шығарсың? – дедi ол пойыз ұзап кеткесiн.

	– Ептеген жолдастығымыз бар. Иә, жай ма едi?

	– Қандай жiгiт! Нағыз азамат қой, ә? – Анна Ивановна таңдайын қақты.

	– Иә, тәуiр жiгiт.



	Ол басын шұлғи түсiп:

	 	– Тек тәуiр жiгiт деу олқы-ау оған... – дедi.



	Мен оның қажыған жүзiнен әрi мұңды, әрi қуаныш нұрының қабат шарпысқанын аңғардым.



	II

	Бiздi көп күттiрген «көк шолақ» – бекет сайын демiн бiр алмай жылжымайтын жайбасарымыз, мiне, күнбатысқа қарай бар әлiмен шоқырақтап келедi. Анна Ивановна мана перронда жiбiн ширатқан әңгiме желiсiн жол қысқарсын дегендей қайта сабақтады.

	 	– Неге екенiн қайдам, осы күнi бiреу «ауруханадан шы- ғып едiм, сырқатымнан құлан-таза жызылдым» – десе, ойы- ма Марат оралады. Патша көңiлiме: әлгi сырқатты құдды Марат емдеп жазғандай болады да тұрады. Жасымнан ұзыр- лы едiм. Талай мынау деген дәрiгердiң босағасын тоздырған қамкөңiл жанның бiрiмiн, карағым. Солардың бәрiне: «Ма- ған рақым ете көрiңiздершi. Жас жанымды жегiдей жеген мына дерт уынан құтқарсаңдар еттi», – деп жалынумен-ақ өмiрiм өксiдi.



	Иә, менiң басыма тап болған дерт сұмдық едi. Айтатыны





жоқ-ты. Қайтейiн, өте ауыр тидi. Талай дәрiгер ем жасады- ау... Шыбын жаным қандай қиналса, шерлi жүрегiм де азап- мұңымен сондай күй кештi. Емнен-емнiң сәтiн тостым. Бәрiне шыдап бақтым. Ақыры, мен байғұсты өмiрден жұлып әкетпекшi болған аранды ажал жеңiлiп тынды-ау, дәрiгерлер жеңiп шықты. Сол жеңiс – мен үшiн асқар тау- дай бақыт болды. Сол жеңiс – мен үшiн сүйегiммен бiрге кететiн азап та болды. Бақыт дейтiнiм: аман-есен тiрi қалға- ным олжа, қазiр жұрт қатарлы жер басып жүрген жайым бар. Шүкiр-шүкiр, мен де елiммен бiргемiн. Ал азап дейтiнiм: жаным-ай, бұзылған мотордай мүгедек болып қал- дым ғой. Қайтейiн, қайтейiн... бұл маған аз ба?!

	Рас, дәрiгер ағайындардың қайсыбiрi барын менен аянып қалған жоқ, жандарын салып-ақ бақты. Бiрақ, талай жыл сай-сүйегiмдi сырқыратып, кеулей жеген құрт аурудан ақыры мүгедек болып айықтым. Не айтайын, өзiммен ойы бiр, бойы бiр құрбыларым қасында менiң бұл өмiрде өтей алмай жүрген парызым да, қырызым да көп. Осыны ойла- ғанда... бойымды бiр ызалы сезiм билеп қоя бередi. Кейде тағдырыма ерiксiз назаланамын. Айып көрме қарағым, уыз- дай жас шағымда жете алмаған аяулы армандарым бүкiл жан-тәнiмде айықпайтын бiр қасырет болып қалды. Шын сырым осы. Маған бұйырған бiр тұтам тiрлiктiң әр тынысы бiр қуаныш, бiр өкiнiш өртiне қатар толы екен-ау деймiн. Шүкiр, осылай тiрлiк кешiп жүргенiме ризамын ғой, алайда мына туған жер, өсiп-өнген ел ортасында жүрiп мүгедек бо- луды тағдыр адам баласына бұйырта көрмесiн...

	Сөйтiп жүргенде, бұл саған аз дегендей тағдырдың тағы

	бiр тәлкегiне тап болайын. Күнi маған қарап қалған жалғыз сiңлiм бар-ды. Менен қайда-а, мүшел жас кiшi. Ойда жоқта сол дертке шалдықты. О, жасаған... тағы да ем, тағы да та- лай дәрiгердiң алдын тосу. Сонда қайбiр жетiсiп барасың. Өзiңдi танымайтын әлде кiмге екi туып, бiрi қалғаныңдай жалынып-жалбарынып жүргенiң. Солай екi көзiң төрт бо- лып, жаутаңдап бара қалғаныңда, жаным-ай, ол сенi менсiне қойса жақсы ғой...

	Баяғы өз басымнан кешкен сарсаң күйге жан дегенде жалғыз бауырым Валяшым да душар болды. Уњ, тағдыр-ай, сол кездерi деймiн-ау, өз тiрлiгiмдi ұмытып, бар тiлеуiм бiр соның үстiнде болды. «Жалғызым қайтер екен, – деп бiр





қиналсам, бұл тағдырдың бiзде несi бар, қыр iзiмiзден қал- мағаны қалай» – деп екi тарығып жүрдiм. Бiрақ... Валяшым жүдей бердi. Жас қой, бала ғой, дерт уына төтеп бере ал- мауға қарады. Он сегiз – қыз баланың жауқазындай желкiлдеп, жалындай лаулап жанатын кезi емес пе?! Қызыл гүлiм тiрлiк таңын күте алмауға бет бұрды: күннен-күнге жуған шүберектей бозарып, уылжыған уыз нұры жоғала бердi. Тек, адам жазғанның кеудесiндегi үмiт оты бiрден сөнiп қалмайды екен ғой. Өмiр сәулесiнен қара үзiп қалмай күн кешiп келген қу басым бәрiн ойлайды, бәрiн сезедi... Жастың жас тiлегiн мен Валяшымның мөлдiреген мұңды жанарынан аңғарушы ем. Бiр арман, бiр арман, тәңiрiм-ай, мезгiлсiз тап болған дерт азабынан қалай да арылсам-ау де- ген жан толқыны ендi қайтып сабасына бiр түсер еместей. Әке-шешесiнен тым ерте қалып, құттайынан қолымда өскен қызыл гүлiм едi. Жан дегенде жалғыз ағайымнан қалған қарашығым едi. Менде зәре жоқ. Жүрекшайды болып қал- ған қасқамын ғой баяғы, қайтейiн...

	Құрт аурулары диспансерiне жар жағалағандай болып

	күнде барамын, дәрiгерлермен күнде кеңесемiн. Ай, жары- тып бiрақ ештеңе айтпайды-ау. Қайтейiн, секемшiл боп қал- ған жүрек сорлы одан сайын құлазып бiтедi. Тағдырға әбден налып, әр күн, әр түнiмде тағатсыз жалбарынумен жүрген- де, жаным-ай, несiн айтасың, алдымнан бiр үмiт сәулесi жарқ еттi-ау дедiм. Иә, мен байғұс неше рет қуанып, неше рет жыламадым... «Бiр жiгiт облыс орталығынан бас дәрiгер болып келiптi» – дестi бiлетiндер. Осы Марат Аманов екен. Бұл есiмдi үмiтшiл көкiрегiме мықтап түйдiм. Оған Валя- шымның бiр барғанымда айтқаны себеп болды: «Тәте-ай, мен осы жiгiттен ем алған сайын күнi ертең құлан таза жа- зылып кететiндей боламын да тұрамын», – дедi-ау күнiм, жүзi жадырап. Айналайыным, қуанып айтты. «Е, күнiм, онда тезiрек сауығып кетерсiң», – деп, өзiм де бiр еңсемдi жазып қалдым.

	Кейiн деймiн-ау, өзiм де сол Мараттан ем алып жүрдiм.

	Адамның есiне келе бермейтiн қайдағы бiр тәуiр дәрiлердi тауып бередi. Мына «қара аспан» қапылып жатса да, қаба- ғын бiр шытпайтын қарағым екен өзi. Сенiмен ол өмiрi асы- ғып сөйлеспес. Тыңдайды, тыңдайды... Кесiмiн сосын бiр-ақ айтады. Алдына келген аурулардың ақ адал сөзiн кейбiр





емшiлердей жүре тыңдау, әй, оның әдетiнде жоқ-ау. Сол күлiмсiреп тұрғаны. Мен мұны әркез аңғарып жүрдiм. Бе-е- еу, қарағым-ай, өз басым дәрiгер атаулының суық қабағы- нан қорқамын. Дүниеде бар-ау, сырнайдай сазарып алып, тұмсығын көкке көтерiп жүргендердiң алдына бара көрме. Бұл тағдыр барғыза көрмесiн. Ондайларға көңiлiңдi күптi ғып жүрген өтiнiш-зарыңды айтқан құрлы да қысылып бiтесiң бiр. Сен «құдай деген құдайыңды» да былай қойып, тек соларға ғана үмiт арытып барғаныңда... ей, шырағым, алдындағы шимай-шатпақ қағазынан бас алмай отырып тыңдайтын немкеттi пиғылдарына қалай ғана күймессiң?! Бұл жаныңа бата ма, батпай ма, айтшы әдiл сөзiңдi?! Қарға- дайымнан қалт-құлт етiп, қамкөңiл боп жүрген мен тұрғай, жаным-ау, екi аяғын тең басатын азаматтарыңа да оңай тимейтiн сауда ғой, бұл. Е, шырағым, не айтатыны бар оның...

	Мен талай жыл табан аудармай сырқаттанып, жан аза-

	бын мықтап шеккен жанмын ғой. Сонда, бiр байқағаным: емнiң орны өз алдына да, дәрiгерлердiң жылы сөзi, жұмсақ үнi өз алдына бiр демеу. Мiнекей, ұлы жолдың үстiнде келе жатырмыз ғой, тәңiрiм бiрiн жалған айтқызбасын, жылы- жылы сөз жаралы жанға үлкен медет болады екен. Ақ желеңдi абзал жандардың ыстық ықыласы – iздегенде тап- тырмайтын мың да бiр дәру ғой. Мен мұны талай-талай ба- сымнан кештiм. Айналып кетейiн, Марат ауруларды емдеп қана қоймайды, бiр жағынан қамқорыңды да соға жүредi. Сырқат жанға қандай да бiр жақсылық-шарапат жасағысы кеп тұрады. Осы кейбiр кез жан азабы қысып бергенде бар- ау, түсiң бұзылып, мына дүниеден баз кешкендей ышқынып кеп жатасың. Сондайда көз алдыңда бәйек боп жүретiн пен- де табылса, қане. Беу, құлдығым-ай, ол да бiр бақыт қой – төсек тартып жатқан жанға...

	Бiрде Валяшым қайталап ауырғандай сүлесоқ жатты.

	Менде не тағат болсын, қоян жүрегiм аударылып түстi.

	«Жаным-ай, – дедiм сонда, – жаным-ай, тағы не боп қал- ды?!» – Иә, көңiлiмдегi мұң-наланы кiмге айтуды бiлмей сүлеленiп, ауруханадан шыға бергенiмде... алдымнан тосқ- андай Мараттың қарсы жолыққаны. Осы тағаты жоқ. Бала сияқты. Бәрiне сол кiнәлiдей басын сипалап тұрып, әуелi өз жайымды сұрады. Сосын қолтығымнан демеп әкеп, бiр





орындыққа отырғызды да, Валяның жағдайын айтты:

	«Қызыңыз өте бiр сезiмтал, нәзiк бала. Оған еммен бiрге аялап отыратын алақан да керек. Егер сiзге ауыр тимесе, Валяны үйге алдырғаныңыз жөн болар едi. Қанша дегенмен, осы ауруханада асып бара жатқан жағдай да жоқ. Валяны оңаша үйде бағып-күтсеңiз. Ең дауасы сол. Мынау екi ор- таға қатынап жүру де бiр жағынан сiзге оңай болмас. Тек бiзге мезгiлiмен көрiнiп, тексерiлiп тұруды үздiктiрмеу ке- рек. Телефон бар, хабарласып тұрмаймыз ба?» – дегенi. Мұндай қуанбаспын. «Ой, мың бол!» – дедiм. Сосын арқам- нан қағып – «Дән қорықпаңыз. Валяшыңыз әлi-ақ жазы- лып кетедi. Сол кезде, ой, дүрiлдетiп бiр той жасайсыз ғой»,

	 	– дейдi менiң көңiлiмдi көтерiп. Ендi қайтейiн, соңымнан ерген жалғыз қарашығым сауығып кетсе, жасаған ием-ау, немдi аяғалы жүрмiн, е... Барым да, нарым да осы көгер- шiнiм емес пе...



	Әне, содан берi биыл мiне үшiншi жыл аунап барады. Валяшым қазiр ауыр дертiнен айыққан. Бойын тiктедi. Көңiл күйi жақсы. Күннен-күнге бойын сылап-сипап оңалып келедi. Шүкiр, ендi ел қатарына қосылып қалған қарашығыма қарап отырудан жалығар емеспiн. Қараймын да, Мараттай iнiме күнiне мың мәрте алғыс, баянды бақыт тiлеп отырамын. Тағдырдан да шығар ғой, дегенде осы қара- ғым күштемегенде, имандай шыным, Валяшымның қатарға қосылуы екi талай едi. Осы қарағым бiрге туған бауыры- мыздан бетер қамқорлық жасады. Имандай шыным, Валя- шым да сүйек туберкулезден, қазақтар сүйектасу дейдi ғой, өзiмдей кемтар, құныс болып қала ма деп, қатты қорқып едiм. Ол үрейден ендi айыққан жайым бар. Бүгiнде дертке дауа, жан-тәнiңе шипа болатын, бойға қуат беретiн дәрi- дәрмектi табу қияметтiң қияметiне айналды ғой. Марат нау- қастардың диагнозын белгiлеп, рецепт жазып берумен шектелмейдi. Мүмкiндiгiнше аса зәру дәрi-дәрмектерден тарықтырмауға тырысады. Сенiң кiм екенiңе, қандай пенде екенiңе қарамайды, тауып беру тауқыметiне кiрiсiп кеткенiн бiр-ақ бiлемiз. Әне, содан кейiн, сондай азаматты құрметтемей көр. Өзiнен кем көрмей, тең санап көрсеткен жақсылықтарын айтып жырламасқа дәтiң шыдамайды екен.

	Е, қарағым-ай, бұрынғылар айтады екен: «Жауынменен





жер көгерер, алғыспенен ер көгерер» – деп. Бiлмесе олар неге айтқан. Аманшылық болса, Марат жан азабын тартқан талайлардың сауабына қалар-ау, әлi. О, сонда оның тiлегiн тiлеп отыратындар мына жалғыз мен емес, бiрқауым елге айналар. Солай боларына менiң зәредей шүбәм жоқ. Осы- ларды айтқанда мен оған жағынайын деп отырмын ба, ойым: басқаларға сабақ болса екен деймiн. Иә, иә, бiздiң жағдайымызды екiнiң бiрi бiле бермейдi ғой. Менде бiр жылдың уызын бөлiскен құрбыларым қатарлы бай да, бала да жоқ. Өзi мезгiлiнен кеш қалған, өзi белi бүкiрейген құнысты көзiне iле қояр кiм? Қайта базбiреулерге құбы- жық болып көрiнетiн шығармын. Қайтейiн, тағдырыма на- лымасам, басқа кiмге ренжiп береке табармын. Ай, сонда да... өзiңдi өзгелерден кем санаудан өткен қорлық жоқ екен бұл жалғанда... Тағдыр тауқыметiне ұшыраған жа- ныңды түсiнер жан қайда-а, ондай бекзаттар сирек болады бiлем...

	Содан Анна Ивановна мұңды бiр әуенмен: – Иә, иә,

	иә... – деп бiраз ыңылдап отырды да, былай дедi:

	 	– Ал, өздерiң сияқты алшаңдап басып жүрген азамат- тардың жөнi бiр басқа. Дендерiң сау, он екi мүшелерiң түгел, бастарың сыйлы, сондықтан сендердiң сөздерiңдi ешкiм жерге тастамайды. Қайта қайырымдылық көрсетуге өздерi-ақ ыңғайланып тұрады. Марат менiң Валяшымның дертiндей кеселге ұшыраған, бiрақ бiздей емес, асып-тасып тұрған дүмдiлердiң бiрiн емдеп жазды десе, мен оған таң- данбас ем. Оның жайы белгiлi. Бiз сияқты деймiсiң, дүмдiлер не қажетiн қиналмай-ақ өздерi тауып алады. Олар бiздей емес... Өз басым кемтарларға қол ұшын беруден, адамды алаламаудан асқан адамгершiлiктiң болатынына сене алар емеспiн. Ал бұған не дейсiздер, оны өздерiңiз бiлесiздер...





	III

	Одан берi бiрталай уақыт өткен-дi. Бiр күндерi қызмет талабы себеп болып, Маратпен дидарласудың сәтi түскенi. Бүрын да талай кездесiп жүргенбiз ғой, бiрақ бұл жолғы жүздесудiң жөнi бөлек болды. Екеумiз диспансерден шы- ғып, шойын жол бойын қуалап отыратын жалғыз аяқ табан





жолмен асықпай әңгiмелесiп келемiз. Мезгiл – көктемнiң кәдiмгi шырқап тұрған шағы. Жуықтағының бәрi әндетiп тұр. Қияндағы белдерден салқар көштей сән түзеп жеткен анау жоғары кернеулi электр желiсiне құлақ түрiңiз – тан- бастан әндетiп тұр. Шойын жолмен жарысып кете баратын мынау телефон сымдары бұл да әндетiп тұр. Бiздiң бiр алды- мыздан, бiр ту сыртымыздан орай ұшып жүрген ақ тамақ қарлығаштар мен адымыңды аттаған сайын кездесетiн түрлi-түрлi торғайлар тобының жыры қандай. Құйқылжы- ған симфония! Ең аяғы шеңгел екеш шеңгелге дейiн ызың- ызың әнiн салып, биiн билеп, шешек атқан қоңыраулы гүлдерi албырап-жалбырап тұр. Сыр бойының кемдi күн құлпырып шыға келетiн кезi – осы кез, шеңгелдердiң ше- шек атып гүлдейтiн кезi. Онсыз да бояуы солғын жер қыс- тан жүдеп шыққанымен, шеңгелдер шешек атқан шамада желегi желбiреген келiншектей көрiктенiп кетедi. Табиғат- тың теңдесi жоқ кереметi бұл. Бiр ғажабы, боз шаңы бор- пылдаған бұл атырапта тiкенегi түрпiдей болғанымен, шеңгелдiң гүлiнен әсем гүл жоқ. Дегендей, бiз екеумiз шеңгелдiң шешек атқан нұрлы шағында кездесе қалған екенбiз. Көгiлдiр гүлдерi лыпылдап, лүпiлдеп тұр. Айнала- мыз ажарлы болғандықтан шығар, бiздiң де дүниемiз түгел сияқты. Жерге тамыр тартқанның бәрi жаңарған, бәрi түле- ген, күллi табиғат тiрiлген. Мамырдың майда желкек сама- лы серi мiнезiмен сипап өткен сәттерде шеңгел бiткен сың- сып ән салғандай болады. Қоңыраулатып тұрған бiр кере- мет. Бұған бүгiнде сирексiп кеткен жиде талдарының бойы- нан бұрқырап тұрған жұпар иiсi қосылып танауды қытық- тайды. Қысқасы...

	Иә, қысқасы, бiз екеумiз осы қазiр бiр ғажайып күйге

	енгендей кең пейiлде келемiз. Қысқасы, осы қазiр күллi та- биғат тұтас жаратылысымен жарыла жырлап тұрғандай. Жаңа түлеген көктемнiң жаңа бiр күйiн тыңдап келе жат- қандаймыз. Бұрындары көбiне-көп ой жетегiне берiле жүретiн Марат осы бүгiн көңiлдi. Көптен ешкiммен емен- жарқын сұхбаттаспағандай шешiлiп сөйлестi.

	 	– ...Эх, жұмыс дегенiң бастан асып жатыр, – дедi әңгiменiң бiр ұтырында. – Күннен-күнге азаяды десек, уақыт iлгерi озған сайын жұмысбасты болып барамыз. Мезгiлiмен демалуға, кейде тiптi жора-жолдастарыңмен





арқа-басыңды кеңге салып отырып, шүйiркелесуге де ша- мамыз келмей қалады... Кейбiр кез жұмыс аяғынан кейiн үйге талығып әрең жететiн жағдайларымыз жиi болып тұрады...

	 	– Э-э-э-э... бұл өзi көбiмiздiң басымыздағы жағдай ғой, достым...



	Екеумiз осылай шүйiркелесiп келе жатқанымызда бiр бүйiрiмiзден қолтықтасып алған қос бойжеткен iлесе бердi. Қос құрбының сұңғақ бойлы, сүйрiктей аққұбасы:

	 	– Сәлеметсiз бе, ағай! – деп әуелi Мараттың, сосын менiң қолымды алып амандасты. Бұл – бiз бiлетiн орыс қызы Валентина Ермолова едi. Жанына ерткен құрбысы да сондай мәнермен сәлемдестi.

	– Ағай, бұл сiзге, – Валя менiң қолыма бiр алақандай қатқылдау өрнектi қағаз ұсынды. Аңдап қарасам: «Шақыру билетi» екен. – Ал сiздiң билеттерiңiздi Гүлхан жеңгейге бергем, – дедi сосын Маратқа. – Ертең жоқ, бiрсiгүнi бiздiң үйге келесiздер.

	– Қалқатай-ау, бұл ненiң ақысы?

	– Ештеңенiң де емес, – деп күлдi Валя. – Тәтем менiң сауыққаным үшiн той жасағалы жатыр.

	– А-а-а?! О, Валяжан, құлан-таза сауығып кеттiң бе, қалқам?

	– Иә, аға.

	– Құттықтаймын, айналайын! – Валяның қолын қыс- тым. Қасымда бiлдей бiр дәрiгер тұрғында менiң бар бiтiрген жақсылығым осы болды. Бiр Маратқа, бiр Валяға қараймын. Дәрiгер досыма деген ризалығымды қалай сездiрерiмдi бiлмей абдыраңқырап қалғандаймын. Қайран денсаулық-ай десеңшi, адамның ажары – денiнiң саулығын- да екен ғой. Мiне, мiне, өмiрi өкси жаздаған өрiмталдың аққұба өңiне қан жүгiрiп қалыпты. Уыз ерiнi қызыл шиедей үлбiреп, қос жанары танадай жарқырап тұрғаны мынау. Ке- сел дертiнен айығып, өңi асыл шыныдай сәулеленген Валяға бiр-бiр жылы-жылы сөздер айтқым келген-дi, сол сәтте. Бiрақ қапелiмде келiстi сөз тiлге үйiрiле қоймады, айтқым келгенi өзiме де құрғақ ақылдай көрiндi. Солай дағдарың- қырап тұрғанымда бiр елгезек ой санамда жарқ еткендей болды.



	Соңғы жылдары жүрдек машинасы барлар әрбiр





көктемде қырдың қызғалдақтарын орып әкеп, көзi қызық- қандарға сататын үрдiс шығарғаны есiме түстi. Вокзалдың шойын жолға қараған күнгей бетiнде гүл сатушылар қаздай тiзiлiп отыр екен. Жүгiрiп барып, қырдың өрттей алаулаған қызғалдақтарынан толық бiр уысын желкiлдетiп әкеп, Ва- ляға ұсындым.

	 	– Қарағым, мына бiр кiшкене көзқуаныш – сенiң сауы- ғып шыққаның үшiн.



	Валя қан қызыл қызғалдақтарды сағынып қалғандай құшақтай алып: – Рақмет, аға! Рақмет, аға! – дей бердi. Бұл да Аня тәтесi сияқты қазақшаға мүдiрмейдi екен. Қуанға- нын-ай, жанарына жас үйiрiлiп бара жатты. Әуелi күле түскендей болып, артынша ақша жүзiн гүл тасасына көле- гейлеп жасыра қойды. «Иә, иә, Валяжан, сендей жас өркен- ге бақыт сыйлаған мына дәрiгер ағайыңа мың мәрте рақмет! Оның ерлiкпен парапар жақсылығын жасау – менiң қолым- нан келмейдi. Алайда мынау жер үстiнде өзiңдей балғын арулардың бақытты болып жүруiне тiлектес жандардың мен де бiрiмiн. Иә, иә, Валяжан, жер үстiнде бақытты болып жүргенге не жетсiн...»

	Ендi бiр сәтте құлындай құрбысымен қолтықтасып ал-

	ған Валя сайын далада еркелеген елiктей ойнап басып бара жатты. Бiр өмiр iлгерi басты деген сол, әне.

	 	– Өте ақылды бала, – дедi қыздардың артынан сүйсiне қарап тұрған Марат. – Iзiмiзден талпынып өсiп келе жатқан осындай жәудiркөз жеткiншектерiмiздi көргенде өзiңнiң адам екенiңдi, әу баста адам болып жаратылғаныңды сезiнiп, жан дүниең жаңарып қалады. Сондай сәттерi осы кәсiбiмдi күнi кеше бастағандай қанаттанып кетемiн. Өзiм табалдырығын тоздыруға айналған ауруханаға жеткенше асығамын кейде. Етiмiз үйренiп кеткен көзқанықты iстi са- ғынып қалғандай, қызметке қызу құлшыныспен кiрiсетiн кездерiм жиi болады...



	Мен төңiрекке шаттана қарадым. Көктемнiң шипалы шуағы тамылжып тұр...





КЕРЕГЕСIН КЕҢ ЖАЙҒАН




	Шиелiден шыға асфальт жолмен ағыза жөнелетiн жүрдек машинаның ә дегенiңше ауыл шетiне iлiктiрiп үлгiргенiн сезбей де қаласыз. Бiрақ құлан шабысты құлагер машина қанша қанатты болғанымен, адамның ақ алмастай алғыр қиялынан бәрiбiр жүйрiк емес. Аяқ артар жерiңе тоғың басылмай-ақ жетiп баратын осындай қысқа-қайырым жол үстiнде де талай ойдың тiзгiнiн босатып, желiсiн ағытып алуға болады екен. Қиял қанатыңа қай-қайдағы iлiгiп, соның әсерiнен күмбiр-күмбiр күй ағыны алма-кезек төгiле шалқып кернегендей болады.

	Бұл күйдiң сарыны тым әрiден бастау алғанын басқалар бiлмесе де, осы жердiң төл ұрпағы бiз бiлемiз. Өйткенi бұл күйдiң қанымызды тасытып, жүрегiмiздi тулатар, ой-қиялы- мызды өршiтiп, делебемiздi қоздырар қоңыр үнiн әке- шешелерiмiз қашан көз жұмғанша құлағымызға құйып, са- намызға сiңiрген. Маңдайымызға жазылып, көкейiмiзде жатталып қалыпты. Жер бетiнде «Қазақ» деген халық жара- тылғалы солардың өздерiмен бiрге жасасып келе жатқан бұл күйдiң атын, сiрә ата тегiмiзден қанға сiңген бауырмалды- ғымыз-ау десек болар. Өңi өзге, тiлi шұбар, пиғылы жат, тiлегi қиғаш пенденiң ешбiрiне жаулық көрсетiп, үрке қара- маған ата-бабаларымыз баяғы заманның өзiнде-ақ: «Дос- тықтың тамыры терең, арнасы кең» деп ағынан жарылып келiптi. Қоғамшыл Ата ықпалы мен қайырымды Ана ықыласынан жөргегiне сiңген көргендiлiк, тегiнен дарыған тектiлiк. Қоғамдасуға қолын созғансып келсе де, ай балта- сын аққаптал шапанының астарына тыға келгендердiң та- лайын сол жарықтықтар әзелден көргендiлiгi мен тектiлi- гiнiң арқасында елдестiрiп, есiн кiргiзген.

	Әне, сондай пейiлi кең, көңiлi дарқан Ата – Қазақтың

	бүгiнгi ұрпағы бiз боламыз.

	Я, баяғыда бұл Далаға жауығып келiп, достасып кеткендердiң небiр мысалын әйгiлеп бере алар-ау, бұл күй. Ақиқаты: көсеге көгерткен сол көргендiлiк пен сол тектiлiктен бастау алған бұл күйдiң тарихын түгендеп, ұшы- на шығуға бiр толқын ұрпақтың ғұмыры жетпес. Халқы- мыздың тарихы қай дәуiрден басталса, содан берi ұрпақтан- ұрпаққа жалғасып, желi тартып келе жатқан бұл күйдiң





киелi сарыны сонау есте жоқ ерте кезден-ақ етек-жеңi кең Далаға жайыла тамыр жайған. Замана көшi мың қайтара ал- масып, уақыт желi үдере соққан сайын әуенiне әуен қосып, серi сезiмдi селдеткен серпер сазы жетiле түскен. Бүгiнде бұл күйдiң дауылпаз дабылы ұлан-асыр ұлы Даланың бар қиырында пәрмендi шабытпен шалқиды. Құдды осынау алып Даланың алып жүрегiне алып оркестр орнығып алған- дай. Оның күмбiр қаққан құдiреттi үнiнен баяғы ата-бабала- рымыздың асыл тектi ұрпағын берекелi бiрлiк пен баянды тiрлiкке шақырған дана өсиетiн, арман-тiлегiн ұққандай бо- ласыз. Сол өсиет, сол арман-тiлек байтақ Даланың бар өңiрiн алқа-қотан жайлап алған «жүзi басқа – жүрегi бiр, тiлi басқа – тiлегi бiрлердi» алғаусыз көңiлмен ағынан жа- рыла қауымдасуға үндеуден әлi бiр толас тауып көрген емес. Толғауы тоқсан салқар күйдiң алуан сазынан әнтек жаңылысып та көрмеген. Қайта уақыт көшi ұзаған сайын тың әуен, жаңа сарын қосыла беретiндей – құлақ құрышы- мызды қандыра түсетiндей. Бұл күнде осы күйдiң күмбiрiнсiз бар ғұмырымызда мән қалмайтындай елгезектiкке бой алдырып болған жайымыз бар. Бiз бүгiнде әрбiр таңымызды осы күйдiң күмбiрiмен қарсы алып, осы күйдiң тынысымен бiрге тыныстаймыз. Мiне, дәл қазiр

	«Ақмая» ауылына бет түзеп келе жатқанымыз да осы күйдiң

	екпiнi, осы күйдiң ықпалы...





* * *


	Алдымызда ауылдың жасыл бауы жаңа түскен жас келiннiң шымылдығындай керiлiп жатты. Жапырағы жай- қалып көкке шаншыла өскен жасыл желектер «ансамблi» тұтасып кетiптi. Тұсынан құлдилап өте шыққанымызда бiздi осында жеткiзген асфальт жол ауылдың орталық көшесiне ұласып кете барды. Бiр келген сапарында Қарақалпақстан- ның Халық ақыны Жұмамұратов Тiлеуберген ағамыздың:

	«Бiр колхоздан он алты Батыр көрдiм, Бар қазақ батыр болмай несi қалды...» –

	деп жырға қосқан жерi осы ауыл. Басы болған оқиғадан басталып, бертiн келе бiрден-бiрге, елден-елге аңыз болып тарап кеткен ерлiк iстердiң өркен жайған жерiне келiп тұрмыз. Шынында адамды таң қалдырмай, ақын шабытын





шамырқандырмай қоймайтын дерек: бiр ауылдан осынша еңбек ерлерi шыққан, – дейдi.

	Осы ауылда туып өскен Данияр Ахметов бiр кездегi

	«жабайы» даладан пана тапқандарға жолықтырды. Солар- дың бiрi – әбден қартайып кеудiреген корей шалы Тё Васи- лий екен.

	 	– Ауылымыздың құрметтi қарияларының бiрi. «Құр- мет Белгiсi», «Еңбек Қызыл Ту» деген ордендерi бар. Еңбек ардагерi. Орысша, қазақша, корейше... қай тiлде сөйлесе аласың? Бұл кiсi бәрiне дайын, – деп таныстыр- ды Данияр.



	Расында солай екен. Екеумiз бiрiншi рет кездесiп тұрсақ та, бұрыннан таныс-бiлiс сияқтымыз. Қазақшасын қайдам, қария көзi күлiмдеп, жүзi жадырап, бiрден iштарта сөйледi орысшасымен. Екеумiз жүрiп те әңгiмелестiк, тұрып та әңгiмелестiк, отырып та әңгiмелестiк.

	 	– Бәрi есiмде. Санамда сайрап тұр. Осы күнiме қалай дiн аман жеткенiме қайранмын... – деп iркiлiп қалған қари- яның дауысынан дiрiл байқалды. – Қазақта: «Жер мен ел тағдыры егiз» деген нұсқалы сөз бар. Сол – рас. Қазақтың осы боз Даласы – бiздi аштықтан аман алып қалған. Сон- дағы дүрбелең есiмнен кетпейдi. Сонау Қиыр Шығыс өлкесiндегi туған жерiмiзден бiр түнде дүрлiгiп көтерiлейiк. Бөрiк ал десе шаш алатын асыра сiлтеушiлердiң пәрменiне ұшырағасын амал нешiк. Мал-мүлiк, дүние-жињазымыз тұрған-тұрған жерiнде қалды. Артымызға қайырылуға қаратпады. Жүк таситын ұзын составпен салдырлап қанша күн, неше түн жүрдiк? Бiлмедiм. Бiр күндерi бiр жерге келiп тоқтағанын, бiздi елсiз ай далаға қалдырғанын ғана бiлемiн. Сөйтсек, Шиелi топырағына тиген екен табанымыз. Жөлек пен Бәйгеқұмның аралығы. Ол кезде бұл екi аралықта ел жоқ. Бiздi қайран қалдырғаны: келген жерiмiз – ну жыныс- ты қалың қорыс екен, сол қалың қорыстың ұядай жып- жылы ығын паналадық. Содан көктем жылт етiсiмен, бiздi осы қоныстанған жерiмiзге әкелдi, – деп қария айналаға пейiлдене көз қыдыртты. – Келсек, бiр жайқалған қалың орман. «Құрманай бауы» деседi. Найман атаның бiр қайы- рымды шалы – Құрманай есiмдi қарияның мәпелеп өсiрген бауы екен. Көрерге көз керек. Адамдары қандай! Көрген жақсылығымыздың шегi жоқ. Осы жердегi ауыл тұрғында-





ры алыстан арып-ашып келген бiздi қолда бар дәм-тұзымен қарсы алды.

	 	– Ой-хой, Сырдың сол қездегi қамысын айт! Сенесiздер ме, ұзындығы бес метрге жететiн, уыстап уысыңа сыймай- тын.



	Неге сенбейiк. Өзiмiздiң туып өскен жерiмiз емес пе? – деп күлдi Данияр. – Сiздер жер ауып келген кездi айтасыз, ормандай қалың қамыс алпысыншы жылдардың аяғына дейiн тiрелiп тұрды емес пе? Жұтағаны берiде ғой...

	 	– Ал ендi сенсеңiздер, нар қамыс, жабайы жиде, тал-те- рек, ұйысқан тоғайлық, тораңғыл, ең аяғы қоңыраулы шеңгелiне дейiн құрылыс мұқтажымызға жарады. Қалың жыныстың арасында қабан, қоян, қырғауыл дегендер өрiп жүредi екен. Өзенi мен көлiнен су ақпайды – балық ағады десем болар, аң-құсы жыртылып-айрылады. Не керек, со- ның бәрi бiзге азық болды. Киiндiк, тойындық. Я, қарағым, қандай болып келiп едiк, ендi қандай болып отырмыз. Ақар-шақар ел болдық. Менiң ұлымның ұлына, қызымның қызына өсиет етiп қалдыратын бiр ұлы шындығым бар: өркенiмiз өсiп, атақ-даңқымыздың алысқа жетуi – әуелi қазақтың құйқалы жерiнiң, қалды осы жердiң қайырымды адамдарының арқасы. Жылы қабақ, кең пейiл, қамқор көңiл болмаса, бiздiң iсiмiз өрге басар ма едi...





* * *


	Айтса айтқандай, арып-ашып алыстан жеткен дүйiм бiр колхозды ауылға керегi де сол қамқорлық едi. Ауданның атқа мiнерлерi жергiлiктi тұрғындарды кiрмелердiң тұрмыс жағдайына қарасуға жұмылдырды. Алдағы қыраулы қысқа дейiн қалай да жылы баспаналарға орналастырып үлгiру ке- рек болды. Сол кездiң ыстық-суық күндерiн еске алысқанда осындағы кәрiстер ежелден мырзақол ел – қазақтардан көрген жақсылықтарын айтып, әлi күнге таңдайларын қағып, бастарын шұлғып отырады екен.

	Жағдайдың қауырттығы сондай, тусырып жатқан ту да- лаға әуелi киiз үйлер тiгiлiп, палаткалар орнап қалды. Ғасырлар бойы қалың қорысқа айналып, қыртыс-қыртысы бал шырынға бөгiп жатқан жабайы жер сiлкiнiп сала бер- ген. Сексен гектар алқаптың қау қамысы, бытысқан тоғай- лық-тораңғылы, ну жыңғылы мен хош иiстi жидесi, гүл





шашқан шеңгелi түгел оталды. Тамыры тым тереңдеп кет- кен кәрi жiгерлер түбiрiнен қырқылды. Қара жерге қара құрттай қадалып, жер тырналап жатқан бiр халық. Қылта- нақ бiткен түгел қиылып түскесiн енапат ойран-ботқаның жел жағынан түтiн көтерiлдi. Әбжыландай жалаңдаған жа- лын тiлi сумаңдап бiр берсiн. Қалың өрттен құйқаланып шыға келген жалаңаш жердiң тәттi тәнiне екi СТЗ трактор- ларына жегiлген тiркемелердiң темiр тiстерi мен суық жүздi кетпендер кiрш-кiрш қадалсын. Бұл сұрапылдан «Ақмая» жерiнiң жүрегi бұлқынып, сауыры солқылдасын. Шаңға демiккен алқаптың жүлге-жүлгесi күрiш тұқымына қақалып жатып, артынша-ақ сары лай судың айдыны асты- на жұтылып тыншу тапсын...

	Сондағы сол дүрмекпен жағаласып, қарбаласып

	«Құрманай бауының» дәл төрiнде көше түзей салынған жер үйлер де түтiнiн будақтатып үлгiрген едi. Соның аяғы қысқа жетпей-ақ бүгiнгi «Ақмая» ауылы орталығының iргесi қауырт еңсе көтерiп келе жатты. Сөйтiп, негiзi 193Ө жылы Хабаров облысы жерiнде қаланған «Авангард» колхозының кәрiстерi жаңа қоныста қайтадан шаңырақ көтерiп, еңкей- ген туын сол бұрынғы атымен қайта желбiреттi...





* * *


	Тағдыры тамырлас тағы бiр кiсiге жолықтырайын, – дедi Данияр. Дедi де, жолды асфальттап жатқан бiр шоғыр қауымның үстiнен түсiрдi. Жерге табаны тиiсiмен: – Сақал- ды бауырым қайдасың?! – деп қиқуға басты. – Бармысың- әй, Иван?

	 	– Бармын, құрметтi құрдасым! – Сiрә, кавказдық болар, алдымызда мұрны қоңқайған бiреу тұрды алтын тiстерi жар- қырап.

	– Бұл ерiң орысша, грекше, қазақша араластырып сөй- лей алатын Иван Николаевич Чингалиди! – деп таныстыр- ды Данияр. – Үш тiлдi бiрдей қойыртпақтап сөйлеуге де бiраз жан керек шығар бұл заманда...

	– Айта алмайды, ә? – Иванымыз жадырай күлгенде Күн нұрына шағылысқан алтын тiстерi жарқырай түстi. Сүйрiктей сигарет ұсынды бiздiң шылым шегетiн-шекпей- тiнiмiздi сұрамастан. Жаттығы жоқ жанның қылығы. Әңгiмеге кiрiстiк.





	– А-а, менiң өткен өмiрiм бе... – деп бұл да орысша бас- тады әңгiмесiн. Сосын терең күрсiндi. Бiр сәт желкесiн си- палап тұрып: – Тё Василийлер қиыр шеттен келсе, бiз Суху- миден келгенбiз, – дедi қабағы тұнжырап. – Қанымыз – грек. Етегiмдi жаппаған кезiм екен, қасиеттi Түркiстан жерiне қалай жеткенiмiз менiң есiмде жоқ. Елден ел асып келгесiн көп ұзамай әке-шешеден бiрдей айырылып, алаң- сыз тақыр жетiм қалыппын. Байғұстар көз алдыма емiс-емiс елестейдi. Соғыстың күйiп тұрған кезi. Ағайындарымның қасы мен қабағына қарап жүргенiмде бiр күндерi қу мешел болып қалдым. Емдеттiре қоятын кiм? Оған жағдай қайда? Әркiм басымен қайғы. Ал сондай халден құтқарып, аяғым- нан тiк тұрғызған кiм дейсiздер ғой?



	Айтсам, сендерге ертегiдей, ал мен басымнан кешкен бiр ғажап оқиғаны айтайын: кәдiмгi қазақтың кең қолтық қара шалы. Я, я, ертегi емес – шындық! Менiң қайырымды

	Қыдыр бабам – қазақтың қарапайым шалы болып жолықты.

	...Шеке солқылдатқан шiлденiң iшi едi. Менiң күндегi мекенiм – жаман тамның iргесiндегi көлеңке. Сол арада қара шыбынға таланып жатамын – бауырымды көтере ал- май сүйретiлiп. Әбден қорлықты көремiн-ақ. Бiрде көзiм iлiнiп кеткен екен, бiреу кекiл шашымнан сипағандай бол- ды. Көзiмдi ашсам, бiзге азық-түлiктен қарасып тұратын көршi үйдегi Ата екен. Маған төне түсiп, еңкейiп күлiм- сiрегенi. «Тұр, кеттiк» дегендей ым-ишара жасап, құшағын жайды. Мен де қос қанатымды жая талпындым. Қария менi құшақтай ала жөнелдi. Омырауының иiсi қандай едi, танау- ымды тығып жiберiп қаттым да қалдым. Күңгiр-күңгiр сөйлеп келедi. Түсiну қайда-а ол кезде, бiрақ жарықтықтың үнi құлағыма жағып барады. Сол құшақтауымен есекке жегiлген арбаға әкеп жатқызды.

	Арбаның ырғаңымен маужырап ұйықтап кеткен екем.

	Оянсам, елсiз далада бiр тұзды көлдiң жағалауына жақын кеп тоқтаппыз. Қария маған «жата бер» дегендей ишара жа- сап, өзi асай-мүсейлерiн қолтықтап жағалауға тартты. Көл маған мұзды айдындай көрiндi. «Әттең, екi аяғым сау бол- ғанда ғой, сырғанақ тебер едiм» деп үздiккенiмдi айт. Ғажап, менiң Қыдыр бабам көл бетiмен тартып барады. Ор- тасына жете бере тоқтап, «мұз айдынға» күрек салды. Со- сын үш аяқты мосы құрып, көлеңке жасады. Қайта келiп,





менi көтерiп алды. Бiрдеңе-бiрдеңе деп күңгiрлеп сөйлеп келедi. Сол бетiмен менi күркенiң астындағы шұңқырға отырғызып белуарымнан қара батпақпен көмдi. Әлден соң бiлмеймiн не болғанымды, маужырап ұйықтап кетiппiн...

	Күнде осы. Мен маужырап кетем... Содан не керек, қарияның қалжасын жеп, сусынын iшiп, борша-борша бо- лып терлеп, дүр сiлкiнейiн. Ай өткенде аяғыма мiнiп ды- ңылдап жүгiрiп кеттiм. Сөйтсем, қария менi тұзды батпаққа салып емдеген екен ғой. Менiң қазақтарым: «Өлмегенге өлi балық жолығар» – дейдi. Айтса айтқандай, өлексе болуға қараған сондағы жетiмек, мына мен – бүгiнде 11 баланың әкесiмiн. Жұбайым Деспина – ардақты Ана. Ал ендi не дейсiздер? – дедi Иван Чингалиди көзi жасаурап.

	Бiз не дейiк, әңгiмесiн елiте тыңдап отырмыз.

	 	– Осы күнi қазақтың ақ сақалды шалы мен ақ жаулық- ты кемпiрiн көрсем, жылап жiбере жаздаймын. Сендер бiлесiңдер ме, тоя тамақтана алмаған қысылтаяң кезiмiзде қазақтың қарапайым қариялары бiз сияқты аш-аламандар- дың талайын аштықтан аман алып қалып едi-ау, жарықтық- тар... Бүгiнгi бозбастарға менiң осы айтып отырғандарым: бәлду-бәлду бәрi өтiрiк сияқты. Ал мен айтар едiм: мына жерұйық Даланың киелi топырағына түкiруге болмайды. Түкiруге! Бiлдiңдер ме? Балаларыма: «Осыдан қазақтың бiр баласының маңдайынан шертiп, тышқақ лағына тидiңдер бар ғой, айтпады демеңдер, сирақтарыңды сындырамын!» – деп құлақтарына құюмен келемiн.

	– Құрметтi, Иван Николаевич, сондағы Қыдыр баба- ңыздың аты-жөнiн ауызыңызға алмадыңыз ғой?

	– Кешiрiңдер, достарым. Қыдыр бабама бала болғандай едiм, тар кезеңге тап болған тағдыр лаңы екеумiздi екi ай- ырды. Туыстарым осылай қарай қоныс аударғанда менi де ала кеткен. Кейiн сұрастырсам, миы ашығандардың бiрi бiлмедi аты-жөнiн. Қой, сiрә... Өкiнiшi өзегiмдi тiлше- леумен келемiн, сорым қайнап...





* * *


	...Соғыс жер жањанды дүрлiктiре келдi. Алыста қызыл қырғын, ал мұнда ентiктiрген еңбек майданы. Сондағы қысылшаң кезеңде Шиелi жерiнен жиырмадан аса Еңбек Ерлерi шыққан. Авангардтықтар майдан үшiн 5ӨӨ мың сом





қаржы жинаған. Әйгiлi диқан Ким Ман Сам 1942 жылдың күзiнде қызыл асығынан су кешiп жүрiп, Сыр бойында тұңғыш рет әлемдiк рекордтың туын көтерген. Бес гектар күрiштiгiнен айнала 151 центнерден өнiм өткiзiп, жыл аяғында «Қызылорда колхозшысы» атты танктер колонна- сын жасауға 1Ө5 мың сом қаржы қосқан. Бiр «Құрмет Бел- гiсi», 2 «Еңбек Қызыл Ту» орденiмен марапатталған. 1947 жылы Сталиндiк сыйлықтың лауреаты болған.

	Авангардтықтар соғыстан кейiнгi жылдарда да ерлеген. Соғыс сұрапылынан сүлеленiп шыққан шаруашылықтың өрлеу дәуiрi басталған 1947 жылдың жайма-шуақ күзi. Ай- рықша ырыс айырған сол маусымда авангардтықтар Отан қамбасына 38 мың центнер астық құйып, облыста бiрiншi орынға шығыпты. Бұл табыс Сырдария, Тереңөзек, Жала- ғаш – үш бiрдей ауданның сол жылы берген астығымен пара-пар келген. Колхозшылар мiндеттемелерiн шырқатып отырып, 2ӨӨ процентке орындаған. Ал, Ким Дин Хак бас- қарған комсомол-жастар бригадасы Бүкiлодақтық социа- листiк жарыста бiрiншi орынды жеңiп алып, бас жүлденi

	«Құрманай бауына» әкелген. Сол тұста бұл бригаданың даңғайыр даңқы қиыр-қиырды аралап кеткен едi. Бригада кубалық күрiшшi жастармен хат алысып тұрған.

	Көп үздiктiрмей, колхоз орталығында ұлы думан, ұлан- асыр той басталған. 1948 жылғы 2Ө мамырда бұл ауылдан 1Ө адамға Социалистiк Еңбек Ерi атағы берiлiптi. Олардың бәрi де кәрiстер едi.

	О, дарқан қазақ Даласы... Бұл даланың әрбiр сүйемi осындай-осындай сырларын бүгiп жата бередi маңқиып. Аяқ бассаң алтын көмбесi мен тұнған қазынасына қоса, шежiрелi сыры алдыңнан шыға келедi, шыға бередi. Тек па- расатты пейiлмен кел де, ерiнбей еңбек сiңiре бер, сiңiре бер. Сонау ел шетiнен келгендер қазыналы Даланың қолқа- сына қол салып, аянбай тер төгiп едi – жақсылығын көрдi. Жомарт Дала олардың атын шығарды, бағын ашып, мерейлерiн өсiрдi. Осындай ой үстiнде: «Жалаң аяқ, жалаң бас келгендердi– бұл Дала батыр қылған...» – деп толғаған Фаризаның жыры тiлге оралып, сананы сiлкiндiрiп өттi.

	Расында ғой, бұл Дала кiмдердi жарылқамады – небiр жалаң аяқтардың талайын бақыты мен байлығына кенелт- кен байтағым ғой бұл...





* * *


	Бiз осында Қазақ телевизиясынан Кореяның халық әндерiн кәрiс тiлiнде шырқаған авангардтық Тынымкүл Әбiшқызымен де әңгiмелестiк.

	 	– Соғыс басталғанда баламыз ғой, бала болсақ та бiлемiз, Ким Ман Сам атайды айтам-ау, өзi бiр қызық адам едi, – деп бастады естелiгiн апамыз. – Ойпырмай, мейiздей қатқаң қара шалдың шыдамдылығын айтпаңыз. Таңның атуы, күннiң батуы күрiштiгiнен шықпайтын. Аяғында қоғадан өзi тоқып алған шәркейi, басында дағарадай ши қалпағы иiлiп-бүгiлiп, ақ тер, көк тер болып жүргенi сол. Күрiштiгi бiздiң үйдiң дәл iргесiнде болатын. Менiң әкем ту- асы пролетариат, кiсi жатырқамайтын жаны жайсаң жан едi. Жарықтық, тiрлiгiнде сен – орыссың немесе кәрiссiң деп ешкiмдi бөлiп-жарып алалаған емес. Кiм болса да ақ дастар- қанын алдына жайып, барын берiп, аңқылдап отыратын. Со- нысымен өттi дүниеден. Жасынан темiр жолда iстегенiнiң ар- қасында орысшасы да тәуiр едi. Сол кездiң өзiнде-ақ бiздiң ауыл «көп нәсiлдi ауыл» атанды. Орыс, татар, әзiрбайжан, шешен, удмурт, чуваш... бәрi «тамыр» деп әкеме келетiн...

	– Тынаштың айтып отырғанының қалпалы жоқ. Бәрi



	рас. Әбекең, жарықтық, алды ашық, көпшiл адам едi ғой, – деп Тё Василий де қоштап қойды. – Ман Самның асқазаны ауыратын. Әбекеңнiң қызыл сиырының айраны шипа бол- ды. Тынаш-ау, соны неге айтпайсың? «Рекорд жасаған – мен емес, рекорд жасаған – қазақтың Даласы мен Әбекеңнiң жомарт жүрегi» – деп, Ман Сам ақсақал досы- ның мерейiн шығарып отыратын. Екеуi қызық-ақ. Әбекең кәрiсшеге шорқақ, Ман Сам орысша, қазақшаға шорқақ. Ал ендi тiл табысып, түсiнiсуге келгенде ғажап едi, ғажап. Екеуi орысша, қазақша, корейше үш тiлдiң сөздерiн аралас- тырып отырып сөйлесетiн. Мына Тынаштың өзi де орысша, корейше, әзiрбайжанша, татарша, шешенше ән салып бере алады, тiлме-тiл сөйлесе де алады.

	 	– Рас па, апай?

	– Ендi... айтып отыр ғой, ағамыз. Бiрiншiден жетiншiге дейiн орыс мектебiнде оқыдым. Әлгi айтқан ұлттардың ұл- қыздарымен араласып өстiк. Дос болдық. Соның арқасында ғой, болмаса менi бiр тiл маманы көрмей-ақ қойыңдар, – деп күлдi Тынымкүл апай.





	– А-ал бiр ауылдан он алты еңбек ерiнiң шығу тарихы қалай?

	– Оның мәнiсi былай, – дедi Тё Василий. – 195Ө жылы бiзге «Ақтөбе», ал 1959 жылы «Большевик» колхоздары бiрiктi. «Большевиктен» бiзге 4Ө семья, 15 мың гектардай жер, 2 автомашина қосылды. Мемлекетке 34Ө мың сомдай қарыз екен, сонысын да арқалай келдi 5 геройымен бiрге.



	«Он алты геройдың ауылы» атануымыздың мәнiсi сол. Он алты емес, дұрысы – 15!





* * *


	Ауыл iргесiндегi Шиелi каналы ағыс екпiнiмен толық- сып толқиды. Бейне «көп шежiренiң куәсiмiн» дегендей бұлқынады. Алыс қиырдан желкектеген дала самалы есiп тұр. Күн астында «Ақмая» ауылы. Сегiз нәсiлдiң ұрпағы осында тұрады. Ауыл клубының алдында маңдайы жарқы- рап, соғыс және еңбек ерлерiнiң ескерткiшi тұр. Әкiмшiлiк кеңсесiнiң қарсы алдында – ардагерлер аллеясы. Ескерткiш мемориалдың оң қанатында: «Құрманай бауынан» соғысқа аттанып, орала алмаған 28 қазақтың, сол қанатында Социалистiк Еңбек Ерлерi – 15 кәрiстiң есiмдерi жазылған. Үйленген жастар осы қасиеттi орынға келiп, тағзым ететiн көрiнедi.

	 	– Осының бәрi ұлы достығымыздың арқасы ғой, – дедi осы ауылдың белгiлi механизаторы белорус Николай Иг- натьевич Гайкевич – Сiздердiң ықылас-пейiлдерiңiздiң ғажайып күшiне мен әкемнiң тiлегiмен Белоруссияға көшiп барғанымда көзiм жеттi. Сенесiз бе, небәрi тоғыз-ақ ай тұра алдық. Әйелiм Ульяна да, екi ұлым да көндiге ал- мады. Қызық болғанда үшеуi белорустардың ортасында қазақша сөйлесетiн. Асылы достықтың дәнекерi – тiл бiлген ғой! Ақыры қайтадан көшiп келдiк. Ал бұған не дейсiздер?



	Бiз не дейiк...

	Николай Игнатьевич кеңкiлдеп күледi.





* * *


	Алыста жота-жотасы күжiрейiп, Қаратаудың сiлемдерi қарауытады. Тау аңғарынан лекiтiп жеткен серi самал жан тербейдi. Бiз сұрапыл бейнетi екiншi дүниежүзiлiк соғыстан





бұрын басталып, жеңiстен кейiнгi жылдарда бiткен Шиелi каналының жағалауында тұрмыз. Кемерi толық осынау ырыс арнасының ағысы дария екпiнiнен бетер – тоқтаусыз жосылып ағады. Құдды зымырап өтiп жатқан өмiр ағысын- дай. Санада ой толқыны: әлде қашан ағып өткен, өтiп жат- қан замана шежiресiне сонау – сол қарт Қаратау, мына Шиелi каналы, осынау ата мекен өңiрiнiң бәрi, бәрi куә.

	«Бұл атырапқа жетi жұрт келiп, жетi жұрт көшкен» – деп айтады. Жалғыз осы өңiр ме, бұл қазақтың ұлан-байтақ жиделiбайсынына кiмдер келiп, кiмдер кетпедi, орнығып кiмдер қалмады?! Соның бәрi Қазақ дейтiн ақжарма халық- тың құшағының жылылығынан, небiр нәубет пен зұлмат жылдар жағасынан алса да апшынуды бiлмеген пейiл кеңдiгiнен екенiне Тәңiрiм куә. Айтарыңыз не, бүкiл Әлем алдында бiздiң жүзiмiз жарқын...

	Тау аңғарынан жанға жайлы мамыр самалы лекiлдеп есiп тұр. Кеудеде күй толқыны. Бұл күйдiң қанымызды та- сытып, жүрегiмiздi тулатар, ой-қиялымызды өршiтiп, делебемiздi қоздырар шабытты үнiн әке-шешелерiмiздiң қашан бақиға озғанша құлағымызға құйып, санамызға әбден сiңiрiп кеткендерi қай заман. Маңдайымызға жазы- лып, көкейiмiзде жатталып қалыпты. Серi сезiмдi селдет- кен серпер саз. Бүгiнгi татулығымыздың тұма негiзi тура- лы осылай әңгiме шертiп, ой бөлiсе iлгерiлеп жасыл желектерi жайқалған «Құрманай ата бауына» ене бердiк. Осы «Ақмая» ауылына ұрпақ жайған сегiз нәсiлдiң тұқым- теберiктерi жамырасып алдымыздан шықты. Бұл балалар Сыр бойының күзде қызыл қабықты мәуе беретiн алып бәйтерек жиделерiне шырын сорған бал араларындай жа- былып жатыр.

	 	– Бұлар не iстер жүр?

	– Бәйтеректердiң мәуесiн терiп жеп жүр... – дедi Да- нияр досым.



	Ендi байқадым, Күн сүйген алып дарақтар қызыл мәуе- лерге малынып, малынып тұр екен...





ЖҮРЕГIНДЕ КҮН КҮЛГЕН




	I

	Қызылорда қаласындағы облыстық аурухана. Осындағы бiрiншi терапия бөлiмшесiнiң меңгерушiсi Мира Қасымқы- зы Ыбыраеваны iздеп келгенбiз. Бұл бөлiмше осы аурухана- ның ең негiзгi саласына жатады. Бiр кабинеттен соң бiр ка- бинет. Кезек күткен сырқаттардың қабақтары салыңқы. Өзiң абайлап өтпесең, жол берiп өткiзiп жiберейiн демейдi. Әртүрлi жастағы әр қилы жандар: бой түзеген боз баладан сақал-шашы аппақ қудай қарияларға дейiн отыр. Ал бiздiң шаруамыз бөлiмше меңгерушiсiнде. Бiрақ мына салқын қабақ сырқаттардың алдарынан аттап барып, қалай тiл- десудiң амалын таппай дағдарып тұрғанбыз. Кенет басқа кабинеттiң бiрiнен жiгiт ағасы жасындағы бiреу еңсесi түсiп, қабағы салбырап шықты. Қарсыдағы орындықтарда көппен бiрге қатар түзеп отырған бiр бойжеткен:

	 	– Не болды, көке?! – деп ұшып тұрды. – Көп ұстады



	ғой, жайшылық па?!

	 	– Құлдығым-ау, әлгi Шоңғалбай жездемiздiң мақтап барған керемет дәрiгерi осы кiсi ме? – деп өзi шығып тұрған кабинеттiң есiгiне қайырылып қарады. – Жаңылысып басқа бiр дәрiгерiне кiрген шығармыз.

	– Жо-қ, көке, сол айтқан дәрiгерi.

	– Апыр-ай, ә?! Сонда, қалай болғаны бұл?! – дедi әлгi кiсi кекесiндi пiшiнде мырс етiп.

	– Отырсаңызшы.

	– Ал отырайын. Отырғаннан бiрдеңе бiтетiн болса...

	– Не дедi?

	– Жетiстiргенi шамалы. Бар бiтiргенi қалай ауыраты- нымды, қай жерiмнiң ауыратынын шұқылап сұрап, басым- ды қатырды. Ақырында шыдамым таусылып шаршадым.



	«Ауру болдың – әлек болдың» деген осы да. Облыс орталы- ғына жетсем деп әдейi адайаттанып келгенiмде жарылқады жетiстiрiп. Ауданда сабылғаным аздай, iшекше созылған кезегiн күтiп сарғайғанымды айтсайшы. Сан сапалақ сұра- ғынан миым ашып кеттi, түге...

	 	– Сұрамай қайтедi ендi... Сұрамаса «сұрамады» дей- сiздер...





	– Сұрағанда... айтқандарының көкейiме қонбай тұрғаны ғой. Мен бiлсем, егер менiң көп жылғы педагогтiк интуици- ям алдамаса, осының өзi дәрiгер атын жамылып жүрген шала-шарпы дүбараның сортынан болмасын...

	– Қойыңызшы.

	– Жоқ, шын айтам. Мiне, қара, бiр дорба таблеткаға



	«iшiрткi» жазып бердi. Қатырды әбден. Таблетканы жей-жей iшiм кеуiп жүргенде... Сiздерге арнайы алыстан келдiм ғой, ауруханаңызға қабылдасаңызшы, жатып емделейiн десем, ба- сын шайқайды. Әй, мұндай да дәрiгер болады екен, ә?!

	 	– Ендi не қыласыз?!

	– Қайдан бiлейiн не қылатынымды... – деп сырқат иығын қиқаңдатты. – Мұндайын бiлгенде келмей-ақ қойға- нымда болатын едi. Таблеткаларды ауылдағылар да жазып бере алады... Облыс, облыс деп ауыз толтырғандағымыз осы ма?!



	Осы кез жағалай сарсылып отырғандардың iшiнен...

	 	– Әй, Қалекемнiң баласымысың-әй?! Берi кел, берi! – деген дауыс шықты. Сырқат жан-жағына алақ-жұлақ қарап күйбеңдедi де қалды.

	– Берi жүр, берi қарай.

	– Бұл кiм өзi?!

	– Уральский казак – Казалинский рыбак Тимофей Сердюкович Шабло деген пенсионер шал бiз боламыз!

	– О-ай, Тим-аға! Сiз бе, бұл?!

	– Иә, мен. Неғып тапа-тал түсте таусылып тұрсың? Ауыл-елiң аман ба? Бiз, бiз болайық, бар ауыртпалықты бат- пандап көрген, ал сенiкi не, кеше туа сала, бүгiн ауырып, ә?!

	– Сол «кеше туған» бiздiң өзiмiз де алпысты алқынды- рып қалдық қой, Тим-аға. Қалай, от бастарыңыз аман ба? Маруся әжей күйлi-қуатты отыр ма?

	– Шүкiр-шүкiр, Құдай деп...

	– Баяғыда, теңiз бен дарияның шалқып тасыған зама- нында Арал мен Қазалының аралығында Қаракөл деген атақты көл болған. Сол жарықтықтың iзi әлi де бар болар, құрып кете қоймаған шығар, а? – дедi өзi мұнтаздай таза киiнген, қолында сыры сәулеленген ою-өрнектi таяғы бар, қос самайы мен аузын көкшулан сақал-мұрты жапқан қуақы шал көзiлдiрiгiн жалт-жұлт құбылтып.

	– Таза құрымағанымен айырылудың алдындамыз.





	– Ой, заман-ай! Сол Қаракөл өте терең едi, – деп жа- нындағыларға шағына назар жағалатып, таяғының ұшын еденге тоқ-тоқ ұрғылап қойды. – Апан ауыз жайындар мен небiр шой желке шортан, ақ балық, тiстiлердiң таусылмас қоймасындай едi, жарықтық. Талай аш өзегiмiздi нәрлен- дiрiп, қарауытқан көзiмiздi нұрландырған киелiмiз едi. Ендi бүгiнде бәлду-бәлду бәрi өтiрiк болды. Өзiң бiлетiн балпа- нақ сары қыздарымның үрпек бастарына айтсам, менi бiр ертек соғып отырғандай көретiн болды бұл күнде, – деп шал ендi кеңк-кеңк күлдi.

	– Ендi бүгiнде шортан түгiл шорағайға зар болып қал- дық емес пе... Ақырын тiлегеннен басқа шара жоқ…

	– Бұл баланың әкесi Қалдыбай, оның iнiсi Қалқабай де- ген кiсiлермен менiң нағашы атам дос болған ғой баяғыда,



	 	– деп шал иықтас отырған замандасына жүзiн бұрды. – Бiр- бiр, болмаған жақсы адамдар едi! Ауылдас, қоңсылас деген- дей бiраз жыл дарияның, теңiздiң, көлдердiң қызығын бiрге көргенбiз...



	 	– Бәсе, қазақшаны судай сапырып отырсың. Соған қарағанда, сен тегiн қауға сақал болмадың, төбеңнiң тесiгi бар екен! – деп қағытты бiр кемпiр.

	– Иә, жөн айтасың. Төбемнiң тесiгi бар, iшiне айран құйып iше беруiңе болады, – деп шал да отырғандарды тағы күлдiрдi.

	– Ой, құдай атқан!

	– Қой, бәрi ойын – бәрi қалжың. Мен мына баламның жағдайын бiлейiн, – деп төбесi «тесiк» шалымыз ендi ауыл- дасына пейiл бердi. – Ал, не болды, қашаннан берi ауыра- тын болғансың? Мына қасыңдағы «көкелеп» отырған бала- ның жүзi өздерiңе келетiн сияқты ғой?

	– Бұл бала Қалқабай көкемнiң немересi. Осында инсти- тутта оқиды.

	– Алда, айналайын-ай! Оқуың жақсы ма?

	– Жақсы.

	– О, иманды болғыр Қалекемдер-ай... олар да өттi дүни- еден. «Аштықта жеген құйқаңды тоқтықта ұмытпа» дейдi атаң қазақ. Баяғы қысылшаң күндерiмiзде Қалакемдердiң қамқорлығын көрдiк қой талай... – Шал күрсiндi. – Сен әлгiнде анау есiктен ренжiп шықтың бiлем ә?

	– Жатып ем алғым келiп едi...





	– Ы-ы-ы, ондай ойың болса, менiң бiр ауыз кеңесiме құлақ сал. Осында менiң Қасым Ыбыраев деген әрi досым, әрi құрдасым болған. Көп жыл мектеп директоры болып iстеген. Ол да жоқ ендi бұл дүниеде... Соның қызы осында мықты дәрiгер. Мен соған көрiнейiн деп жаңа бiр әзiрде келдiм. Айына бiр рет алдына келiп қаралып кететiн әдетiм едi. Әйтпесе әлдеқашан «қызылордалық» атанған бiз сияқ- тылар қалалық поликлиникаға көрiнуiмiз керек. Ал бұл жерде өзiң сияқты елден келгендердi қабылдайды ғой. Сен ендi сабыр сақта. Менiмен бiрге кiресiң. Көрiн. Жағдайды айтармыз түсiндiрiп. Мира қызым тыңдамайды емес, тың- дайды...

	– Кiм дедiңiз?

	– Мира Касымовна Ибыраева.

	– Бұл есiмдi мен есiткен сияқтымын.

	– Есiтпей. Бiздiң Мираны орыс, қазағың түгел бiледi! – деп Тимофей Сердюкович әсiрелеңкiреп те жiбердi. – Көрмейсiң бе, мiне, қабылдауына бiр қауым ел келiп отыр- ғанын...



	Сол сәтте дәрiгер Ыбыраеваның кабинетiнен өңi са- бынға салған cүйектей, қартаңдау әйел миығынан күлiм- сiреп шыға бердi.

	 	– Күлiп келесiң ғой, жаңа ғана кiрбиiп отыр едiң, – деп кезек күткендердiң бiрi ысырылып орын бердi. Иә, қалай қабылдады? Бiз сияқты ауылбайскийлермен жөндi сөйлесе ме екен өзi?

	– Сөйлескенде қандай. Екi тiлге бiрдей. Орысша да ағып тұр, бiздiң қазақшамызды да жатырқамайды екен...

	– Сiз, құдағи, берi бұрылыңызшы? – деп Тимофей қария Мираның қабылдауынан шыққан әйелге қулана на- зар тiктедi. – Орысшаға қалай едiңiз, сiрә, жүйрiксiз-ау деймiн?!

	– Не-е? Мына көк көз қазақша бiледi ме?

	– Иә, мен қазақшаны жақсы бiлемiн. Ал сiз жаңа дәрiгермен қай тiлде сөйлесiп едiңiз?

	– Е, оны қайтесiң? Қазақша сөйлестiм де.

	– Қайдан бiлейiн. «Екi тiлге бiрдей екен, орысшаға да ағып тұр екен» деуiңе қарағанда, мен сiздi орысша жақсы бiлетiн шығар деп, сүйiспеншiлiк жайынан орысшалап сөз айта жаздағаным...





Отырғандар денелерi жайыла күлiп, мәз болысып қалды.

	 	– Сен ауырған шал емессiң, ерiгiп келiп отырған шал- сың ғой, – дедi әлгi әйел де селк-селк күлiп. – Осы күнi кейбiр оқу өтiп кеткен кереметтерге iсiмiз түсе қалса, бiздiң баяғыда жарытып оқи алмай қалғанымызды бетiмiзге бас- қандай шүлдiреп шыға келмей ме, түге. Олар шүршiт көргендей шүлдiрлеп отырғасын ойыңдағыны жеткiзiп айта алмай қаймығады екен адам. Сенсеңiз, мен доқтыр бiткендi қазақша бiлмейтiн шығар деп ойлайтын едiм. Жоқ, олардың да ыңғайға бағатыны бар екен. Баяғыдан берi әр есiктi бiр бағып жүйкелегенiмдi қайтейiн. Айналып кетейiн, әлгi қызым бойдағы қиғаш кеселiмдi қолға қойғандай қазақша- лап айтып бергенде бар-ау, жаным жай тауып қалды...



	Оның «қазақшалап айтып бергенде бар-ау» дегенiне отырғандар:

	 	– Иә, не дедi, қызың қазақшалағанда? – деп тағы да әзiлге бұрып жатыр.

	– Қызым ба? Қызым әуелi шамалы күн жатқызып, тексерiп көретiн болды. Кейiн «қатынап емделесiз» дедi.



	«Ешкiмге алаң болмаңыз, өзiм емдеп жазамын» дедi. Одан артық не десiн ендi...



	II

	Мира Қасымқызымен қызмет бабында жүздесiп әңгiмелесудiң сәтi кейiн түстi. Әр кездегiдей бұл жолы да жұмыс уақытының соңын ала кiргенбiз. Жай келемiз бе, сынай келетiн әдетiмiз баяғы. Ал шыбын жанына шипа iздегендердiң есебi жоқ – бiрi келiп, бiрi кетiп жатыр. Ал- дына келген әрқилы пенделермен тiлдескенiнен-ақ Мира Қасымқызының тәлiмдi тәрбие көргенi, кiшiпейiл екенi байқалып та қалды. Мейiрiм нұры себездеген жанарында бiр-бiр жұмсақ сәуле, жүзiнде жарасымды күлкi табы үйiрiлiп тұрады екен. Осы дәрiгердiң кабинетiнен өткен жолы баладан бетер қуанып шыққан қартаң әйелдi «айнал- дырып» бәйек болуда.

	Ауданнан келген ананы әбден «айналдырып» болып, қағаздарын реттестiргеннен кейiн Мира Қасымқызы:

	 	– Әжесi, ендi ауырмаңыз. Мен қолымнан келгенше бiлген емiмдi жасадым. Ендi қорықпауыңызға болады. Жа-





сыңыз ұлғайған адамсыз ғой, егер қайталағандай болсаңыз, бейғамдықты қойып, жатпай-тұрмай дәрiгерге көрiну ке- рек. Сiз менi түсiнесiз ғой? – Мира Қасымқызы ендi анасын алып кетуге келген жiгiтке қарата сөйледi. – Аурудың ал- дын алмаса, дәрiгерге де оңай емес. Кейбiр кiсiлер өткiзiп келедi...

	 	– Көп жаса, қарағым! Жағың түспей жамандық көрме, бала-шағаңның рақатын көргейсiң... – деп Ана алғысын да, ақ батасын да жаудыра бастады. – Келерде әбден жүйкелеп, қарға адым жер мұң болып... әрең жетiп едiм өзiңе. Адам- ның бойынан әл кетiп жүдегенде көзiңе iрiң айналады екен. Тiптi, ит тигендей болғаным. Емделгелi қунап қалдым. Иә, жасаған, ендi ауырмаспын. Ал, егер, ауыра қалсам, алды- артыма қарамай өзiңе келермiн...

	– Ой, әже-е, ауыра көрмеңiз.

	– Кiм бiледi қарағым. Жас ұлғайды – жер түбiне жа- қындап келемiз... Бiздiң екiншi рет балаға айналған кезiмiз ғой, бұл. Бiзге ендi жылы сөз, шырайлы қабақ, бағым-күтiм керек. Алғашында алдыңа жасқанып кiрiп едiм, жатырқаған жоқсың, туған қызымнан бетер қарадың. Доқтырдың бәрi өзiңдей болса, қанекей? Көрсеткен жақсылығыңды жүрген жерiмде айта жүрермiн...

	– О не дегенiңiз? Ауруларды емдеп жазу – бiздiң мiндетiмiз ғой. Алдымызға келгендерге алалық жасауға бiздiң хақымыз жоқ, әже.

	– Ә-әй, қарағым-ай... мiне, менiң он саусағыма қарашы.



	Бәрi бiрдей емес қой?

	 	– Түсiндiм әже, түсiндiм.

	– Түсiнсең сол ендi. Ал бiз ендi жүремiз. Аман бо- лайық... – деп алып, жарықтық, бұрын ақ желең киiнген әйел затын көрмегендей, жұмыс столында отырған дәрi- герiне үздiге қарап тұрды да:

	– Айтпақшы, қызым, сенен сұрайын дегенiм, мектептi қазақша тауыстың ба, әлде-е... – деп дәрiгердiң алдына жа- қындай түстi.

	– Ой, әже-е, оны қайтесiз?

	– Бiлгiм келiп тұрғаны.



	Мира Қасымқызы күлiп жiбердi. Бiз де күлiсiп алдық.

	Ал әжемiзде күлу жоқ, байсалды қалпында қалбиып тұр.

	 	– Бiлгiңiз келсе айтайын. Мен орыс мектебiн бiтiрдiм.





Он жыл мектеп, алты жыл орысша оқыдым. Әлi де сол – өмiр бойы орысша оқумен келемiз.

	 	– Айналайын-ай, – дедi Ана әрi сүйсiнген, әрi таңдан- ған райда, – айналып кетейiн құлдығым-ай, сүт тiлiңдi ұмытып қалмай жүргенiңдi айтам-ау, тегi... Адам-ай, не дейiн...

	– Е, неге ұмытам? Не деп?

	– Қайдан бiлейiн, бiрыңғай орысша оқығандар, сосын әлгi не дейтiн едi, я шүршiтше оқығандар өз тiлдерiн ұмы- тып қалатын көрiнедi ғой, тегi...

	– О, жо-қ! Ол адамның өзiне байланысты, әже. Мек- тептi қазақша тауысса да, ана тiлiнде оңдырып сөйлей ал- майтындар аз емес...

	– Бетiм-ай, не дейдi. Рас шығар, – дедi Ана басын шұлғып, – рас дейтiнiм, осында менiң қыз күнiмiзден бiрге өскен жақын құрбым тұрады. Соның үйiнде жатырмын. Әлгiнiң келiнi мен баласы үйлерiнде де шүлдiрлейдi келiп, құдды екеулеп жамандап жатқандай өзiңнен өзiң қысылып бiтедi екенсiң. Шешесiне: «Бұлары несi?» десем, байғұс:



	«Менiң көрген күнiм осы ғой, осылай сөйлесiп жүрмесек – ұмытып қаламыз дейдi. Ел-жұрттан ұят екен. Бәрiнен де өз баламның қанынан жаралған немерелерiмнiң тәттi тiлдерiне шөлiркеймiн де отырамын. Өздерiнiң шүлдiрлегiнiмен тұрмай, немерелерiме де басқа тiлдi үйретiп әлек» – деп кәдiмгiдей мұңын шақты. Балаңа айтпайсың ба, ұрыспай- сың ба? – десем, айттым да, ұрыстым да, онымен «сол қазақ тiлiнiң ендi керегi не?» – деп, «балам өзiме зiлдей-зiлдей ақыл айтып тастады» дегенi байғүстың.

	 	– Жетiскен екен... – Дәрiгер қабағын шытынды. – Әже, сiздiң шүршiт тiлi деп отырғаныңыз немене?!

	– Бiздiң апама салсаңыз, орыс тiлi мен қазақ тiлiнен басқа шет тiлдерiн – шүршiттiң тiлi деп түсiнедi, – дедi ба- ласы күлiп. – Әлгiлер шет тiлiнiң мамандары ғой.

	– А-а, қайтедi ендi жеп жүрген нандары болғасын... Ой, әже-е... – деп дәрiгер күлiп алды. – Бiрақ та туған тiлдi жетiмсiретуте болмайды ғой. Шынымды айтайын, әже, бiзге өмiр сыйлаған ата-анамыздың тiлiн жатырқамай-ақ, қадiрiн кетiрмей-ақ орысша жақсы оқыдық. Осы қалада Елена Ива- нова деген еврей қызы, Людмила Ковалевская деген поляк қызы және мен – үшеумiз мектептi бiр жылда алтын, күмiс





медальдармен бiтiрдiк. Әрине, адамның он саусағы бiрдей емес деп әлгiнде өзiңiз айтқандай, арамызда ана тiлiн жат- сынып кеткендер де болды. Бiрақ, бiр ғажабы, Елена, Люда үшеумiз туған тiлiмiздi ұмытқан жоқпыз. «Орыс тiлi – ұлы тiлiм, қазақ тiлi – ана тiлiм» демекшi, қос тiлдi бiрдей бiлгенге не жетсiн...

	 	– Бәрекелде, шырағым! Осындай қыз өсiрген ата-анаңа рақмет, сенiң! –деп Ана дәрiгерiнiң алдынан жүзi нұрла- нып, көңiлi жайланып, риза сезiммен кеттi.

	– Қызық әже екен өзi... – дедi ол шығып кеткесiн Мира Қасымқызы екi бетi қызарып.



	Әңгiменiң бiр ұтыры келгенде:

	 	– Медиктер күнiне сiздiң лебiзiңiздi жазып алуымыз ке- рек болып тұр, – деп радиожурналист досым микрофонын сайлай бастады.



	Дәрiгер жүзiне тағы да қызыл нұр ойнап шыға келдi:

	 	– Не десем екен... газетте, я радиода мен жөнiнде мақ- тау сөздер айтылып жатады. Сондайда, сенсеңiздер, көпке дейiн өз-өзiмнен қысылып жүремiн. Неге десеңiз, менен де жақсы дәрiгерлердiң ортасында жүрмiн ғой...



	Ерiксiз ой жетегiне берiлесiз: кiм де болса, адам болған адамның тал бойында кездесетiн iзгiлiк қасиеттерi мен аты- на кiр келтiрер iлгiштерiнiң түбiнде бiр ақиқат таразысына түсетiнi анық. Сiз бен бiз дәрiгер емеспiз, сондықтан өзiңе сыр-сипаты беймәлiм мамандықтың иесiне кәсiби бiлiмi мен бiлiгi жөнiнен қандай баға бере алғандаймыз? Сондық- тан бұл ыңғайда әрбiр мамандық иесiнiң кәсiби iскерлiгi мен адамгершiлiк өресi егiз қатар сынға түспек. Инженер мен инженердi, дәрiгер мен дәрiгердi, агроном мен агро- номды, журналист пен журналистi бiрi мен бiрiн салыстыру арқылы бiр тоқтамға келуге болар. Ең аяғы өзiңiз тұратын қаланың ерекшелiктерiн, несi артық, несi кем екенiн басқа сондай қалалармен салыстырып таразыламай қайдан бiлесiз? Ол үшiн өзге қалаларды аралап көруiңiз керек. Сонда ғана сiздiң көзiңiз көп жағдайға қанығып, көңiлiңiз бiр өлшемге бекидi. Радиожурналист досым Мира Қасымқ- ызының «даусын» жазып алып жатқанда көкейден кетпей жүрген бiр оқиға шаң берiп қалды...

	...Бiрде қалалық бiрiккен аурухананың бiр бөлiмшесiнде

	апталап төсек тартып жатып алғанымыз бар-ды. Палаталас





жатқан қарияны сүр науқасы әбден қажытып бiткенге ұқсайды. Сол кiсi қызылордалықтарға танымал дәрiгердi бiлiмiн жетiлдiруге орталық қалалардың бiрiне кеткен сапа- рынан «тезiрек оралса екен» деп, зарыға күтiп жатты. Сол дәрiгерге көрiнбей көңiлi көншiр емес. Бүгiн келсе, күнi ер- тең құлан таза сауығып шығатындай үмiтiн ұштаумен бол- ды. Қария солай «армансыз бiр көрiнсем» деп тамсанумен жатқанда, былайғы палаталастарым таңырқасты. Себебi, әрiптестерi сол дәрiгердiң талантын танығанымен, көптiң аузында: «Мiнезi – мiнез емес, көкiрек, адамды алалап қарайды...» – дегендей жел сөз жүретiн.

	Бiр күндерi қариямыздың тiлегi жанды. Дiн аман жұмы- сына қосылған әлгi дәрiгер әйел алғашында перiштеден бе- тер гүл-гүл жайнап жүрдi. Ақиқаты сол, жүрегiнде адамгершiлiктiң жарық жұлдызы жанып тұрған дәрiгер ал- дымен аурудың көңiл күйiне қараса керек, ал сырқат байғұс онсыз да емшiсiнiң қасы мен қабағын бағумен жатады ғой. Көңiлiнде үмiттен басқа күдiгi жоқ қариямыз бiрде өзi құлай сенген дәрiгерiне емiнен ешқандай өзгерiс болмаға- нын айтып шағынсын. Содан ол жазған қандай «жұбаныш» жауап есiттi дейсiз ғой. Әлгi дәрiгер әйел: «Ендi менiң не iстеуiм керек? Бiлгiш болсаңыз, айта қойыңыз, мен үйренiп алайын...» – деп шамдансын. Өзi ажарлы-ақ адам едi. Ендi көшелi дәрiгерден ақ желең киiнген көкбет әйелге айналып шыға келсiн. Қысқасы, бiрiн жалған айтқызбасын: «Двад- цать лет нюхаю вашу гадость...» – деп палатадан оқтаудай сiресiп шығып кеттi.

	Ал, керек болса! Бұл, сонда, не дегенi?! Оның дәрiгер

	болғаны былайғы жұртқа мiндет болғаны ма?! Дәрiгер болса, әуелi өзi үшiн. Одан артылдыра алса, ел игiлiгi – қоғам байлығы үшiн дәрiгер болды емес пе? Бұл ыңғайда басы ауырып, балтыры сыздаған жандардың қандай жы- зығы бар?! Сол қарияның сондағы: «Сенген серкем сен болсаң, мүйiзiңе түкiрдiм’» – дегенi құлағымда әлi күнге дейiн ызыңдап тұрғандай болады. Сiз қандай мамандық- тың иесi болмаңыз, сiздi тануға келгенде халықтың жаңы- лыспайтынына, бағаңды ақысыз-пұлсыз-ақ бұлтартпай бере алатынына сол жолы көзiмiз анық жеттi. Нақ сол жолы адам-пенденiң жасыра алса, бiрер ғадет қылығын ғана жаба тоқып, ал жалпы жаратылысында бар екiжүз-





дiлiгiн жанын қанша салғанымен жасыра алмайтыны бел- гiлi болып қалды.

	Осындай ой сорабынан серпiлгенiмде Мира Қасым- қызы:

	 	– ...Алматы мединститутын 1961 жылы «қызыл диплом- мен» бiтiргесiн алғашқы төрт жылды Ақтөбе қаласында өткiздiк... – деп микрофон алдындағы әңгiмесiн сабақтай түстi. – Рас, дәрiгерлiк оқу қанша қиын болғанымен, шын мәнiндегi дәрiгер болу онан да қиынырақ екен. Халықтың денсаулығын күту қызметiне араласқалы талай қиындықты да, дәрiгерлер өмiрiнде бола беретiн қызықты да, кейде тiптi күлкiлi жағдайларды да бастан кештiк. Бiрақ бiздi қамқор- лығына алған, қиналғандай болсақ қолтығымыздан’ демеген асыл адамдар әрқашан айналамызда жүрдi. Мен егер мектеп пен институтты үздiк бiтiрсем, алдымен сол адамдарға қарыздармын. Олардың үмiттерiн ақтап, еңбектерiн қалтқы- сыз қайтаруға күш салып келемiн. Өзiмдi ерекшелендiргiм жоқ, дегенде дәрiгер болғалы алдыма келген адамдардың бiр де бiрiн ренжiтпедiм-ау деп ойлаймын. Солар менi шын дәрiгер таныса, алдымен ақтөбелiк ақылшы ұстаздарым – Александра Мысляева мен Антонина Борисоваға, сосын әрине кәзiргi коллективiме қарыздармын. Менiң «Денсау- лық сақтаудың үздiгi» атанып, аттестация сынағынан



	«бiрiншi категориядағы дәрiгер» деген дәрежемдi қорғай ал-

	ғандығым, шындап келгенде солардан үйренгендiгiмнiң нәтижесi деп бiлемiн...

	 	– Сiз дәрiгер қандай болуы керек деп ойлайсыз? – дедi әрiптес серiгiм.

	– Менiңше дәрiгер мейiрiмдi, қайырымды болуы керек.

	– Егер өмiрдi қайта бастау мүмкiн болса, қазiргiдей дәрiгер болып қалар ма едiңiз?

	– Сөз жоқ, дәрiгер болып қалар едiм... – дедi Мира Қасымқызы күлiмсiреп.



	Мен iштей: «Әрiптес досымның радиохабары сәттi шық- са екен, Мира Қасымқызы жаңылыс сөйлемесе екен» – деп тiлеп отырдым.





АЙДЫҢ-КҮННIҢ АМАНЫНДА…




	I

	Үш хирургтiң де жұмыс орнында екенiн есiткенде, темiржолшы Пайыз аға кәдiмгiдей сергiп, бой жасап серпiлгендей болды. Бұған дейiн не тiл қатуға, не болар- болмас бiр нәр-дәмдi талғажау етуге хал-дәрменi көтерме- ген. Қатерлi дертке тап болған есiл ер шарасыз күйге килiккен. Жан шiркiннiң шырқырап тыпырлауы дем сәтте екен ғой. Сонау Қорқыт темiржол стансасынан Қармақшы- ның аудандық ауруханасына жеткiзгенше үрген местей кеуiп кеткен iшi жарылардай тырсылдап, шыбын жанын көзiне көрсеттi. «Бiткен жерiм осы шығар» – деп қай-қайда- ғысын қазбалап ойлап, уайым толқынына малтығып-ақ қал- ды. Анау алпыстан асып жетпiске иек арытқан әкесi, ақ шашты анасы, үпiр-шүпiрлi қосағы артында ызғып қала барды. Олармен арыздасып тiлдесуге де үлгiртпедi, жағдайы шындап ауырлағанына көздерi жеткен темiржолшы бiлектестерi осылай қарай алас-қапас ала жөнелген. Сол- қылдаған жұмыскер жiгiт бар болғаны қырықты орталаған, тепсе темiрдi де үзер шағында алайын деген ажал тырнағы- на iлiгiп келген жерi осы болды. Бұл азаптың ендiгi беталы- сы қалай болады... – Жанарынан жас саулады...

	Оның құдды қан ұйығандай қаралтымданып талаураған

	түрiн, шеңбiрек атып қампиған құрсағын көргенде, хирург- тер үдере түрегелдi. «Ойбай-ау, бұ не болды?!» – деп үстiне төне түскендерге атпал азамат тiл қата алмады, тек басын шайқап, әлсiз ықылық атты. Бәйек болған Қонақбай Сыз- дықов:

	 	– Мынау «каловый перитонит» қой! – дедi салғаннан. Ол ауданда аты шығып жүрген озат темiржолшы Пайыз Нұралымовты бұрыннан сырттай бiлетiн. Жылда темiр- жолшылардың мерекесiнде айрықша мақталып, сыйлық алып жататын. Жүлденiң алдын бермейтiн бұл азаматтың суретiн аудандық газеттен талай көрдi де, ал үлкен портретi темiржол паркiнде көптен тұрақтап тұр. Сол жардай жiгiттi көлденең кесел алып ұрған.



	Расында, оның кәзiргi түрi адам аяғандай едi. Ендi не iстеу керек?





Хирургия кабинетiнде теңселген үш жiгiттi осы беймаза сұрақ құрсауға алған. Шамалауларынша ескi соқыр iшектен iз қалса керек, ауыр жұмыстың салдарынан асқына-асқына келiп, ендi бiржола басынып алған дерт мына жарық дүние- ден бiржола жұлып әкеткелi тұр.

	 	– Да-а-а... – дедi бас хирург Қазыбай. – Кешiккен, кешiктiрiп әкелген! Япыр-ай, осы бар ғой, ә...

	– Қайта, үлгiргендерiн айтсайшы... – дедi Өмiрбек.



	Бұл үшеу аяқ астынан қысылайын дедi. Сәт-сәт бiр- бiрiмен көз түйiстiрiп қалады, бiрiнiң жанарынан бiрi үмiт кiлтiн iздейдi. Өмiрбек пен Қонақбайдың операция пыша- ғын қолдарына ұстағаны күнi кеше. Ал, Қазыбай болса, мұндайды тiптi кездестiрмеген екен. Облыс орталығынан тiс қаққан тәжiрибелi хирургтiң бiрiн осы кәзiр жеделдетiп ал- дырта қоюға уақыт тар. Оған алқымнан шындап алған қатер күтпейдi. Арыстай азамат тағдыры қыл ұшында тұр. Бұл күйiнде операция жасалынбай қалмайды, жасалынар ғой. Амал жоқ, мұндайда әлгi айта беретiн «көзсiз ерлiкке» де баруға болар. Бiрақ бас хирург деген аты бар, iс жазатайым насырға шапса, алақандай ауданға не бетiн айтар. Қазыбай- ды қинайтыны, толқытып тұрған бiр себебi осы. Ол кабинет iшiн кезiп кеттi. Саусақтарына тыным жоқ, сындырып жiберердей сыртылдатып... төменгi ернiн тiстелеп жеп қой- ды...

	Ал бiр жағынан аудандық аурухананың хирургия

	бөлiмiнде операцияға дайындық қарбалас жүрiп жатты. Об- лыспен де байланысып үлгiрген. Ондағылар операцияға кiрiсе беруге кеңес бердi, қалай бастап, қалай жасауға ақыл қосты. Шұғыл операцияға жетiп үлгiрмесе де, жетекшi ма- манның бiрiн жiберетiн болды. Мұның өзi Қазыбайға кәдiмгiдей демеу болды. Неде болса нар тәуекелге басқалы iштей ширығып тұрған. Алматы мединститутын биыл жаз бiтiрiп келген жас хирург Қонақбай Сыздықов сұлу жүзiн бұған бұрып:

	 	– Сiз Тұрар Көкеевтi бiлесiз ғой, Алматы мединститу- тында хирургия кабинетiнiң ассистентi… – дедi де, мүдiрiп қалды.

	– Иә, иә?!

	– ...Сол кiсiнiң осындай науқасқа жасаған операциясы- на студент кезiмде қатысқаным бар едi... – Екi дай сезiм





толқытқан Қонақбай осыны айтқанда, тұнық таза жанары жарқылдап, ұшқын ойнатты. Миығына сүйкiмдi шеңбер үйiрiлдi.

	 	– Ойбай-ау, бiр саңылау тауып тұрмын десейшi! – деп Қазыбай оны құшақтай алды. – Тәуекел, жiгiттерiм! Белiмiздi буайық. Ендiгi тұрысымыз бекер болар...



	Құрақ ұшқан сестралардың операцияға кiрiсер алдын- дағы асығыс киiндiруi үстiнде Қонақбай Жаратушыға iштей сиынып тұрды: «Я-а, Раббым, Пайыздың тiлегiн бер, бiзге абыройыңды қи...»

	Сонымен нәтижесiнiң не болары белгiсiз операция бас- талып кеттi. Басталған мезгiл – кешкiлiк едi. Қарынды жар- ғаны сол, үшеуi шалқасынан түсе жаздады. Тоқ iшегi жары- лып кетiптi... Тылсым минуттар аспанның түнере төнген ымыртымен қарбаласты. Тұтасқан шойындай қара бұлттар- дың арғы жағынан бiр үрей үңiрейедi. Сiресiп тұрып алған сол орқаш-орқаш бұлттар жерге осы қазiр ошарылып түсер- дей еңсенi басып тұр.

	Уақыт ұзай бердi. Аурухана маңын торуылдап тағат тап- пай жүргендердiң көңiлдерiнде бiр үмiт, бiр күдiк тайтала- суда. Мұндайда күту деген де бiр қиямет. Кенет Қармақшы аспаны төңкерiлiп түсердей күркiреп берсiн. Зеңгiр көктi ала-қиғаш найзағай осқылап жатыр. Жаңбыр сел боп ақты. Дала қайнап кеткен. Ысқырынған, суылдаған дыбыстан жүрек шайлығардай. Найзағай оты жарқылдап, көк күмбезi күркiреген сайын қобалжу күшейе түстi. Құндақтағы бала- сын бауырына басқан ана егiлiп отыр. Бұл – қосағының ар- тынан «қуып жеткен» Пайыздың зайыбы едi. Жұбату айт- қандардың жылы сөзi құлағына кiретiн емес.

	Мезгiл ұзап бара жатты. Iштен хабар болмады. Қандау- ырға түскен отағасы не күйде? Ақ тiлек үстiнде толқып тұрғандарда өң-түс жоқ. Найзағай аспанды қақ айыра жаз- дап күркiреген сайын аурухана шатырына жай түскендей болады. Бұл түн «көз жасын» сiрә тия алар ма екен…

	Ал бәрiн де реттейтiн уақыт-әмiршi кiмге қайырылған?! Сарсылып күткендерге жылжымайтындай көрiнетiн сағат тiлi түнгi екiге тiрелiп дiрiл қағып тұрды. Ендi бiр қас қағымда мұнан да жылжып өтiп безектеп бара жатты. Әлсiз жан алты сағат бойы қан қасапта сұлап жатыр. Оған қол салған үшеу де ақ тер, көк тер, алты сағат қақиып, тым ма-





засыз минуттармен алысты. Жұмыс барысында жүректерi ай- нып, шыдам бере алмаған сестралар кезек алмасумен болды.

	Бұл кезде күте-күте тағаты таусылғандар аурухананы сыртынан торығанды қойып, топырласып iшке енiп те алған едi. Кезекшiлердiң қайырмалағандарын құлақтарына қыс- тырған жоқ. Бiрiн-бiрi баса-көктей ентелескен олар онсыз да ала кеуiмденген аурухана дәлiзiнде жүрерге жол қалдыр- мады. Бүкiл атырапты қарашаның қою қараңғы түнi құша- ғына алып, әбден иемденiп болған шақта операция блогы жағынан әуелi Қонақбайдың, содан соң Өмiрбектiң тұлға- лары көрiндi. Екеуiнiң де түсi оңып кеткен. Балалаған шым- шым тер ақ желең халаттарының жауырын тұсын селiктiрiп жiберген. Аңтарылып тұрғандардың көз сұғы осы екеуiнде. Шойынжолшылардың бiрi:

	 	– Апыр-ай, бұлар да терлейдi екен-ау… – деп күңк еттi.

	– Адам сою оңай дейсiң бе… – дедi екiншi бiреуi.



	Осы күбiр-сыбыр құлағына жеткенде Қонақбай сәл ентiгiңкiреп жөткiрiндi де, сұңғақ денесiн тiк ұстап, тыны- сын тереңнен тартты. Үмiт пен үрейдiң тамыры бүлкiлдеп соғып тұрған сол сәтте қарсы алдында демдерiн iштерiне iркiп, тым-тырыс аңтарылып қалған жұрт оның аузынан нендей лебiз шығарын үрейлене күтулi едi. Осы сәтте:

	 	– Ары, арырақ ығыссаңдаршы. Ендi сыртқа шыға берсеңiздер де болады, – деп бас хирург Қазыбай да iштен демiгiп шықты. – Қобалжымаңыздар. Iстiң сәтi түстi бiлем…



	Осыны салмақтап айтқанда, бас хирургтың алаулап ал- быртқан жүзiнен нұрлы сәуле сағымы жүйткiп өткендей болды.

	Көңiлдерi күптi болып тұрған ағайын өре түрегелiп кеттi.

	 	– А, Құдай, боз қасқа! Боз қасқа! – деп шу ете түстi бәрi.

	– Қарағым, Құдай қуантсын, жағың түспей жамандық көрмегейсiң…



	Қазыбай әр кезде де ойындағысын ақтара жүретiн жiгiт

	едi.

	 	– Мiне, бүгiнгi герой осы жiгiт. Қазақтың мына тұрған



	қара баласы! – деп ол Қонақбайдың қапсағай жауырыны- нан оң алақанымен бiр салып өттi өзiмсiнiп. – Ағайын, жетiлдiк деген осы! Бұрын өзге түске жалтақтап келсе-





ңiздер, ендi өз қанаңыздан шыққан хирургтерiңiз бар. Бұрын бұл ауруханада жалғыз хирург қазақ мен едiм. Ендi бiз – үшеумiз! Ауыр сынға аяқ астынан тап болып едiк, одан сыр алдырмай аман өттiк. Ендi бiз ешкiмге де жалтақ- тамаймыз.

	Пайызды ауруханаға әкелiп салған тiлеулестерiнiң бiрi манағы құндақ құшақтаған әйелге: – Жеңеше! Манадан берi бiраз жылап алдың ғой. Ендi бiр күлшi. Күлiп жiбершi, жеңеше! – деп оны құшақтай алды.

	О, құдiрет, бiр мезгiл толастап қалған шат күлкiлердiң сондағы естiлген үнi-ай!

	 	– Тәуба, тәуба… – дестi жамырасқан ағайын. Қуанышта шек жоқ, бiрiн-бiрi құттықтап, құшақтасып жатты. «Қуан- ған мен қорыққан бiрдей» деген, жылап-сықтап алғандары да болды. Бұлар осылай абыр-жабыр болып жатқанда Пай- ызды «реанимация» дейтiн оңаша палатаға алып та кеткен едi. Шыбын жанды күзететiн палата.



	Сыртта жауын саябырсып, түннiң қабағы жазылайын дептi.



	II

	Ертеңiне тал түсте аурухананың асханасында баппен, талғаммен жасалған стол дастарқаны үстiнде марқа қозы- ның былқып пiскен етi басымен тұрды буы бұрқырап. Қос- қосынан астаналық арағы, шампан шарабы және бар. Бұл – артынып-тартынып Пайыздың әйелi әкелген дастарқан мәзiрi едi. Ел iшiнде емделiп жатқан адамның артынан дас- тарқан әкелу, бас көрсету көптен берi үрдiске айналған.

	«Ауру болдың – әлек болдың» демекшi, пенде байғұстың шыбын жанынан аянары жоқ және күлшелiнiң сүйкiмдi көрiнетiнi қайда да көңiлде тұратыны бар. Бүгiнгi мына бiр сәттiк отырыс та соның мысалы. Сәтiмен бас қосып отыр- ғандардың бәрi де көңiлдi. Дастарқан иесiнiң еңбегiн қайта- рып, шырайын шығаратын ерлер:

	 	– За удачную операцию! – деп бiр-бiр «стопкiден» тар- тып, тартып жiбердi де, асқа бас қойды.

	– Бұл операцияда бiзге аурудың жүрегi көмектестi, – дедi Қазыбай.

	– Сирек кездесетiн жүрек. Мощный! – дедi Қонақбай.





III

	Одан берi күн артынан күндер өткен.

	Ұлы сәскелiк болатын. Қонақбай өзi операция жасаған ауруларын аралап шығатын әр күнгi әдетiнше көзiн жұмсақ жұмып жатқан Пайыздың жанына келдi. – Сәлем, Нұралы- мов жолдас! Сiз кәдiмгi ұйықтай беретiн жалқаудың өзi болдыңыз ғой. Қоғамға пайда тигiзу деген қайда, не жатыс бұл, жұрт әлде қашан өрiп кеткенде, – деп ол Пайызды әзiлге шақырды.

	Бұған болат жолдың бiлектi ұлы қымсына қойсын ба, алаңсыз айқасып жатқан кiрпiктерiн жайымен ажыратып алды да, жымиып миығын тартты. Бiлек тамырын ұстай бер- ген Қонақбайдың қолын жүрек тұсының дәл үстiне асық- пай апарып, көзiн қайта жұмды. Айдың-күннiң аманында туралап келген ажалдың арсыз бетiне шапалақ тартқан сол аялы алақанды қарабайыр жұмысшының жан жүрегi емiрене аймалап жатты.

	 	– Тамырыңызды ұстап көрейiн.

	– Ұстайсың ғой… – Пайыздың үнi жiбектей есiлген сезiм лебiне толы едi. Ақшөлмектенген ашаң жүзiне лып- лып нұр тебiндеп жадырай түстi. Көзiн ашты. Жанарын тiктеңкiреп:

	– Атың кiм едi? – дедi елжiреп.

	– Атым Қонақбай болады.



	«Қонақбай… Қонақбай…» – Осы есiмдi Пайыз iшiнен күбiрлеп қайталай бердi. – Қонақбай деген атыңнан айна- лайын. Көрер жарығым, татар дәмiм таусылғаны-ау деп едiм. Таусылмаған екен. Туралап келген құрықтан бiр құтқарып қалдыңдар. Алла iстерiңдi әрдайым осылай оңына оңғара бергей. Қарағым, оқуыңды қашан бiтiрiп едiң?

	 	– Алпыс үштiң жазында.

	– Тым жассың-ау әйтеуiр…



	Бiр-бiр тәттi минуттар жылжып өттi. Сәл ентiккен Пайыз:

	 	– Қонақбай? – дедi.

	– Ау-у.

	– Ана радионы ашыңқырап қойшы. Тәуiр ән бе деймiн берiп жатқаны.



	Доктордың кең шеңберлi, сүйкiмдi жанары жалт-жұлт сәулеленiп, күлiмсiредi. Радиоқабылдағыштың тетiгiне





қолы тиюi мұң екен, еркiн көсiле алмай ынтығып-қыстығып тұрған ән әуенi тынысын кеңге салып, сазды ырғақпен қалықтай түстi. Пайыздың көзi жұмулы, жұмсақ жымиып шалқасынан жатыр.

	Қонақбай оның осы жатысын жақсылыққа жорыды. Көңiлiн қуаныш сезiмi толқытқандай жүзi нұрланып сала берген. Ол ұшқыр шапағы молынан төгiлiп тұрған сонау Күн көзiне жанарын тосты. Сол ойлы, ақылды жанары сәулеленiп, қасы-қабағы бiр түйiлiп, бiр жадырады: «Бiз не үшiн жанталасып толқыдық? Осы әнiмiз үшiн емес пе? Бұл ән – өмiр жыры ғой, сiздiң де, менiң де жан сырымыз ғой. Әнiмiз үзiлмесiншi, қалықтай берсiншi, тыңдай түсi- ңiзшi…» – деп күмбiрледi оның жан сарайы.

	Сырқатының тамырын ұстап болғасын орнынан көтерiле бере ол тағы әзiлдедi:

	 	– Құландай қарғитын күнiңiз қашық емес. Ендi жеңгемiздi сауырынан сипап отырып, тойдың жоспарын жасай беруiңiзге болады…

	– Оған не сөз бар, құлдығым-ау. Тағдыр жеткiзсе, ондай атты күнге өзiм де жеттiм-ау деп жатырмын…



	Ән қанаты шарықтай түстi…





ЕЛСIЗДЕ КЕЗДЕСКЕН ЕКЕУ




	I

	Арал қаласынан бозала таңда жолға шыққан ГАЗ-53 тынбастан ыңырана тартып отырып, күн байыған шақта Бектау деген жердегi елдi мекенге иек артты. Аудан орталы- ғынан тым жырақтағы ауылдың құлағы түрiк, алыстан алты жасар бала келcе де елеңдесiп қалады. Егер есiлiп жатқан орғыл-орғыл құм бұйраттар болмаса, Сұлтанбек бұл «везде- ходымен» бiр күнде мұндай ауылдың бiрiн емес, бiрнешеуiн аралап үлгiрер едi. Бiр жақсысы: осы көлiгiне әбден сенiмдi, осынау Арал атырабында бұның табаны тимеген жер қалма- ған шығар.

	Жалпағынан жайылып жатқан құм жоталарын жапы- рып келiп, арылдап-гүрiлдеп ауыл ортасына тоқтаған маши- наны бектаулықтар лезде қоршап алды.





	– Ат-көлiгiң аман жеттiң бе, қарағым?

	– Ел-жүртың тегiс аман ба, шырағым? Аралыңда не жа- ңалық?

	– Аманшылық. Аралдың жаңалықтары да жетерлiк, – деп Сұлтанбек машинасының сауда сөресiн аша бастады.



	Мұндай сәттер тым сирек болады, әр сапардан соң арада апталар өтiп кетедi, сондықтан оңаша ауыл дағдысында амандық-саулық сұрасу осылай өрбидi. Бұған әбден сырал- ғы болып алған Сұлтанбек кейбiреулердей кiрпиязданып кергiмейдi. Ауыл тұрғындарының аманаттарын қабылдай тұрып та, жүрген жерлерiнiң жаңалықтарын бiлгенiнше ай- тып та үлгiредi. Бұл жолы да солай болды. Бектаулықтар күнi бойы рульмен алысып, қары талып жеткен жiгiттiң шаршағанын ұмыттырып та жiбердi:

	 	– Менiң кiлемiмдi әкелдiң бе?

	– Бiздiң әшекейлi сандығымыз бiтiп пе?

	– Анадағы айтқаным не болды?

	– Әй, Сұлтан-ау, еңiреген ерiм-ау! Осы сен менiң ер-то- қым жөнiндегi өтiнiшiмдi не қылдың, ә?

	– Мiне, бүкiл Арал атырабындағы оңаша ауыл тұрғын- дары сияқты бектаулықтар да соқпа-соқпада осылай бiр желпiнiсiп қалады. Сұлтанбек те олардың көңiл күйлерiн жақсы түсiнедi.

	– Шеберiмiз осы жолы уәдесiнде тұрып, бiр ерледi. Мiне, ат-әбзелiңiз, ағасы! – деп заказ иесiне сүңгiттей қазақы ердi ұсына бердi. – Көрдiңiз бе, мiне, таралғы-тарт- паларына дейiн қалдырмай жарқырауық жезбен әшекей- леп тастағанын. Қалай, сүмiрейткен емес пе, а?

	– Қане, қане? – деп ер иесi қанатын жая алға ұмтылды.



	 	– Арманым – осындай бiр қазақы ер едi. Жеттiм бе, жет- педiм бе?



	 	– Әй, Сұлтан, шеберiң қай шебер? – дедi жездерi жар- қыраған әдемi ерге ентелескендердiң бiрi.

	– Кәдiмгi Көбеев деген шеберiмiз. Оның қолынан шыққан ат әбзелдерi облыс орталығында өткен көрмеде бiрiншi орын алды. Сiзге әкелiп тұрғаным – сол жүлделi ерден кем емес.

	– Адам-ай, ә-ә…

	– Ой, небiр шеберлер бар-ау, бiздiң қазақта да…

	– Айтпа! Мынадай жайлы ерге шiренiп бiр отырғанның өзi неге тұрады, а?





	– Әй, Сұлтанжан, қарағым, мынадай келiстi ер соққан сол шеберге менiң ризалық сәлемiмдi жеткiзгейсiң, – дедi ер иесi көзi жайнап. – Мың болсын! Дүкеннiң ескi темiр ерiне тақымымды қажатып көресiмдi көрiп едiм. Сол азап- тан құтылдым ба, жоқ па? Ендi ер үстiнде адамша отыратын шығармын, ә?



	Бектаулықтар ду-у күлдi.

	 	– Рас – тағы…

	– Не болса, о болсын, ердi соқтың!

	– Иә, ерiң құтты мүлiк болсын!

	– Айтқандарың келсiн! Бұл дүниеде iшкен-жеге- нiмiзден артылдырғанымызға сәндi әбзелiмен алшаңдатып ат мiнгенге не жетер… – деп ер иесi жан-жағына таулана қарады. – Жоқ-ау, шыным сол…



	Сұлтанбек оның қияқтай бурыл мұртына қызыға қара- ды. Өзi жоққа оңайлықпен жабырқап, барға жеңiл-желпi таңырқай қоймайтын серi мiнездi кiсi сияқты. Сонша жер- ден артынып-тартынып келгенде әкелген затының иесiн қуандырғанына бұл да сергiп сала бердi.

	 	– Мiне, мынау Сайран дейтiн жiгiтiмiз басқаратын цех- тың келiншектерi тоқыған кiлем! – деп ауыр буманы алға шығара бердi. Дауыс ырғағында мақтаныш лебi бар. Кiлемдi қарулы екi еркек қолдан жайып жiбергенде, аспаннан асыл жињаз тулап түскендей болды. Жиналғандардың көздерi де, көңiлдерi де жайнап кеттi. Демдерiн iшiне алған бектаулық- тар iлкi сәтте тiлден қалып, артынша гуiлдесе жөнелдi:

	– Бояуының қанығын-ай, ә?

	– Өрнегi бiздiң үйдегi терме алашаға келiңкiрейдi екен, ә?

	– Расында. Бе-е-еу, адам-ай…

	– Ал, ендi, кiлемiңдi жуасың келiншек! Мұндай кiлемдi бiз мың жылда да тоқи алмаймыз.

	– Пањ, көздiң жауын алуын-ай, әњ!



	Базар мұнымен де тарқамады. Сұлтанбек ендi өңкей қыз- келiншектердiң ортасында қалды. Ылғи да осы. Арал қаласы- ның шеберлерiне аманат аз түспейдi. Сұлтанбек осы сапа- рында әйелдердiң ине-жiптен шыққан су жаңа бiраз көйлек- көншектерiн де ала келген-дi. Iшiнде жұбайы Розаның тiккендерi де бар. Ендi соларды иелерiне тарата бастады.

	 	– Бе-е-у, сенiң мына кәстөм-платьеңдi кiм де болса қатырып тiккен екен, – деп жұтынды бiр келiншек.





Екiншi әйел де одан қалыспады:

	 	– Анаң қараш! Жауқазынның көйлегi жанып тұр-ау, жанып тұр!

	– Адам-а-ай, осыларды тiккендердiң алғандары адал ғой, ә?

	– О, олардың алғандарының бәрi адал. Бiрiнен-бiрi өтедi! – деп Сұлтанбек те саудасын қыздыра түстi.



	Иә, сол күннiң кешiнде Бектау тұрғындары қалашылап кеткен базаршылары олжалы оралғандай көңiлдерi тасып, мәре-сәре болды. «Сендердiң сол қуанғандарың керек қой маған да! – деп толқыды Сұлтанбек. – Сендер аман болсаң- дар, менiң де көңiлiм жай. Осынау тынымсыз тiрлiгiмiзде тiлеп өтерiм: осындай әрбiр сапарым сайын өзегiмдi талды- рып әрең жеткiзетiн мына далиған Даламның әрбiр алты қыры астынан аңқылдаған ақ көңiлдерiңмен алдымнан шы- ғатын сендердiң береке-байлықтарың ортаймағай. Пейiлде- рiңнiң iзгiлiгi, көңiлдерiңнiң кеңдiгi тарылмағай…»



	II

	Бектаудан таң қылаң бере жолға шыққан Сұлтанбек бiр бүйiрдегi түйелi ауылға соғып, одан қиғаш та болса әрбiр кезең-кезеңде отырған жалғыз-жарым малшыларды қал- дырмай аралап келе жатты. Аудан орталығынан көбiне жал- ғыз шығатын ол қайту сапарында жолсерiксiз болмайды. Ұдайы солай, жұмысы шығып, қалаға барып, қайтқысы келетiн әйтеуiр бiреу табыла кетедi. Олардың өтiнiш айтып, қолқалағаны өзiне де жақсы, қанша дегенмен адам елсiзде елегзидi – бiр сарынды ұзақ жол көңiлдi қалайда құлазыта- ды. Мiне, қазiр де қасында түйелi ауылдан ере шыққан қари- ясы отыр. Арал қаласында тұратын күйеу баласының үйiне жеткiзiп салуын өтiнген едi. Сұлтанбек орталыққа жеткенше қасында қара болатын адамның болғанына қуанды.

	 	– Бiздiкi осы, – дедi ол жүзiн жол серiгiне бұрып. –



	Үнемi жол үстiнде жүремiз, бiр таусылмайтын жүрiс…

	 	– Дұрыс қой қарағым, – деп жолаушы да әңгiмеге пейiл бiлдiрдi. – Қашан көрмейiн, ауылымызға қуаныш ала келесiң. Бұл өзi, бағалай бiлгенге, ер адамға лайық жұмыс. Мына теңiздей толқыған құмды бұрқыратып келе жатқан ауыр сүйектi машинаны өзiңдей атпал азаматтар айдамаған-





да, кiм ие болғандай… Мұнымен жолдас болғаныңа көп болды-ау дейiм шамалауымда?

	 	– Иә, көп болды. Артық-кемi жоқ жиырма бес жыл дей берiңiз рульден қолымның жазылып көрмегенiне. Мектептен кейiнгi бар тiрлiгiм осы төрт дөңгелектiң үстiнде келедi.

	– Е-е, жөн-жөн, қарағым. Жолың бiраз ұзарған екен… Екеуiнiң маңдай алдарында кеңiнен көсiлген дала жолы жатты. Бел-белесi адастыра жаздайтын құм қойнауларын қуалап кете баратын осы жолмен Сұлтанбек сан рет сапар- шылаған. Осыдан ұлы көш жердегi теңiз қойнауының бiр пұшпағы – оңаша елдi мекенде туып, сонда ержеткен-дi. Бұл күнде ол маңайда ел тұрмайды, теңiз тартылып жаға- лауы қашықтап кеткендiктен, ауыл орны айдалада қалды. Кәзiр онда ата-баба бейiттерiнiң жұрнағы мен ескi жұрттың орны құлазып бос жатыр. Ол туған жерiн көңiл сәулесiне түсiрiп, көз алдына елестеттi. Мiне, жанарының шар айна- сында құлдырап, бұлыңдап қалып бара жатқан мына жерлер де бала күнiнде асыр салып ойнаған сол кiндiк көңiнен аумайды. Қалай салыстырсаң да тандыры тартылған шөл, желдiң лебi сәл үф етсе болды, жан бiтiп жыбырлай жөнелетiн еспе құм. Егер зауқайым осы жерлерде түнемелiк қона қалғандай болсаңыз, сусыған көшпелi құм толқында- рының алуан дыбыс шығарып, сыңсып жатқаны.

	– Құдды Кербаланың шөлiндей дерлiк осы құм құрдым-



	ның қыспағында талай рет тұрып қалдық. Жазда – ұлыған құм, қаталатқан шөл, қыста – қалың қасат қар… ай, талай рет қорқытты-ау! – дедi Сұлтанбек басын шайқап. – Әйтеуiр әл-әзiр дiн аман келемiз…

	 	– Е-е, бұл тiрлiкте ер азаматтың басына нелер келiп, не кетпес. Асылы, соған төтеп берiп шыдаған ердi айт! – дедi қария серiгiне назар жығып. – Бұл пәниде кiм-кiмге де қиындық кездеспей қалмайды. Тек жан сау болсын де. Сен, сiрә, жалғыз осы беткейге қатынамасаң керек, ә?

	– Әлбетте. Далалықта Аралқұм, Қарақұм, Жiңiшкеқұм, Арысқұм… е-е… ал-л, теңiзге қарай Бөген, Аманөткел, Қарашалаң, Қаратерең… болып кете барады. Тегiнде бiздiң жүрiстi Аралдан басқа аудандардың жолымен салыстыруға болмайды. Бiздiң ауданның жер көлемiне Европаның кез келген мемлекетi еркiн сыйып кетедi. Бiздiң жүретiн жолда-





рымыздың қашықтығына қоса, ауырлығын қайтерсiз. Бiр ауылдан шықсаңыз, екiншiсiне жетем дегенше бел талып, көз қарауытады.

	 	– Ол рас, дән қалпалы жоқ, – дедi серiгi басын шұлғи түсiп.



	 	– Бұл ма, бұл, ата-бабамыздан қалған атамекенiмiз – кiр жуып, кiндiк кескен алтын бесiгiмiз болғасын, амалсыздың күнiнен қимаймыз. Болмаса барау, ақиқатын айтқан-да, нағыз ит бай- ласа тұрғысыз жерге айналды ғой бұл. Оның үстiне, теңiз де тiршiлiгiн тоқтатты... қалай қылайық... Не деуге болар-ау...



	Сұлтанбек серiгiне көзi боталап қарады: – Амандық болса, үкiметiмiз бiр шарасын жасар. Жоғарыдағылар жағ- дайымызды бiлмей отырған жоқ қой. Айдың-Күннiң ама- нында теңiзден айырылып не көрiнiптi…

	 	– Бiледi, ә?

	– Бiлгенде қандай! Қазақ жерiнiң асты-үстiнде олардың бiлмейтiнi қалмады бiлем...

	– Ендеше, теңiзiмiздi қалпына келтiрiп берсiн. Ойпыр- ай, тапа-тал түсте, төрт көзiмiз түгел отырып, шалқыған шалқар теңiзден айырылып масқара болдық-ау. Қалай ой- лайсың, ақылға сыймайтын iс сияқты, ә? Сiрә, бұл адамнан келген iс емес шығар... – деп қария бiршама үнсiз ойланып отырып:

	– Дүние-ай! — деп ањ ұрды. – Дүние-ай, осыдан қасиеттi қайран теңiз баяғысындай базарлы шағына қайта кенелiп, шалқыр болса, бұл пәниден еш армансыз өтер едiк те...

	– Иә-ә, не айтқаныңыз... – Сұлтанбектiң де жан-жүрегi елжiреп сала бердi. Тамағын кенеп-кенеп алып, кеудесiн кеулей жөнелген ыстық демiмен Мәдидiң атақты «Қарқара- лысын» өзiне боларлық әлiм-берiм сазына салды:



	Атыңнан айналайын, Қарқаралы, Сенен бұлт, менен қайғы тарқамады. Сайыңнан сайғақ құрлы сая таппай, Мен бiр жан қуғын көрген Арқадағы...

	Сұлтанбек әндi түгел қайырып болып, тыныс созғанда құлағы шалды, қария: «Сайыңнан сайғақ құрлы сая тап- пай... сая таппай... сая таппай...» – деп күбiрлеп отыр екен. Бiр шамада:

	 	– Айтқан ғой, айтқан... – дедi Сұлтанбекке қарай еңсерiлiп. Сұлтанбек табаны астындағы «газды» солқылдата





басқанда, ырғалақтап селкiлдеген машина қарсы алдарында кесе-көлденең шөгiп жатқан биiк құм бұйраттың қырқасы- на ыңыранып көтерiле бердi.

	Бұл қырқаның алқа белiнен қиян шеттiң бәрi көрiнетiн. Сұлтанбектiң әрқашан осы жерде бел жазып, ат шалдырып дегендей, кер даланың керiмсал ауасына кеуде толтырып алатын әдетi. Көлiгiн қаңтарып, қариясымен екеуi түзге ой- ыстады. Одан қайтып келiп, қариясы күйбеңдеп жетем де- генше, айнала көз ұшындағының бәрiне күн салып тұрған- ды. Кенет... Арысқұмға қарай маңып жатқан құба шөл жа- зықтан қарғадай қараңдаған бiр ноқатты көзi шалды. Қыбыр-жыбыр бiрдеме... Көз алмай қарап тұр, қарап тұр... иә, қыбыр-жыбыр бiрдеме...

	 	– Жүрдiк пе, қарағым? – деп қариясы да жеттi.

	– Жүргенде жүрермiз-ау… – Сұлтанбек қарияның қол- тығынан алды. – Арысқұм жаққа назар жығыңызшы, менiң көзiме бiр қарға қалбаң шалынып тұр.

	– Қане?

	– Әнеу-әне! Менiң сұқ саусағымның дәл ұшына қара- ңызшы.



	Қария қанша ентелегенмен, жанарына ештеңе iлiктiре алмады.

	 	– Менi қоя ғой, қарағым. Көзiм жасаурап кеттi.

	– Ал, ендi, мен бiлсем, осы қалбаң-құлбаң тегiн емес…

	– Бағыты қалай өзiнiң?

	– Көзiм алдап тұрмаса, бiзге қарай жылжып келе жат- қан сияқты.

	– Адасқан бiреу болмасын…

	– Неде болса тегiн емес…

	– Күтесiң бе?

	– Күткеннен бұрын солай қарай салсам қайтедi?

	– Машинаңа сенсең, мейлiң.

	– Неде болса, тәуекел.



	Ажылдап-гүжiлдеген апай төс машина құм баурайды құлдай тартты. Алайда, жолсызбен жүру қанша «вездеход» болса да оңайға түспедi, неғұрлым алға жылжыған сайын соғұрлым селкiлi мен ырғалақтауы көбейдi. Әрi-берiдесiн кабина iшiн машина майының танауды жарып, қолқаны қапқан күйiк иiсi алып кеттi. Iштей тәубасына табынып, ды- мын шығармай отырған қарияға мына машина да, оның





жүргiзушiсi де алқынып, болдырып қалғандай үрейлi әсер еттi. Шынында, Сұлтанбектiң самайынан ащы терi сорғалай бастаған едi. Қария оған жалтақ-жалтақ қарай бердi, ал серiгi болса, қарсы беткейге қадалған қалпында кiрпiгiн қағар емес. «Мынаның өзi кескектi ер ғой, – дедi қария iштей насаттанып, – осындайда тұрып қалармын деп қорықпайды, ә… Егер үрелдi жаңада ұстаған жас перi болса, оппа құмда отырып қалатындай шамаға келдiк. Сiрә, көп жылғы тәжiрибе машинаны қандай жерлерден қалай алып шығуды зердесiне мықтап құйған-ау, тегi…»

	 	– Айттым ғой, тегiн емес деп. Ана қарайған адам болды,



	 	– Сұлтанбектiң дауысы қарлығып шықты.



	 	– Апыр-ай, ә?

	– Иә, адам екен, Оњо-оу, машинасы да бар ма, қалай.



	«Нива» ма деймiн. Бiрақ онысы арырақта – жол үстiнде. Тұрып қалған-ау шамасы.

	 	– Қайырылғаның дұрыс болды-ау, қарағым…

	– Жүрек сезедi ғой…

	– Солай шығар…



	Айтты-айтпады, бұл бiр адамгершiлiктiң iсi болды. Ор- ғыл-орғыл құм белестерден орғытып жазаңға шыға берген бұлардың қарсы алдында бойы сорайған, көзi аларған, мөлдей қап-қара шашы қобырап, аузының айналасын тiкiрейген түк басқан бiр жалаң аяқ сұлба тұрды. Құдды тiрi әруақ. Сұлтанбек кәукиген биiк машинасынан шапшаң секiрiп түсiп, оған қарсы асығып аяңдады. Жақындап келе бергенде анау топыраққа етпетiнен сылқ етiп сұлай кеттi. Бiрдеңе дейдi. Дауысы шықпайды. Ентелеп құлағын тосса:

	 	– Су… су… – деп жатыр екен. Басқа дем жоқ.



	Бұл Арал атырабындағы қойнау-қойнауларда не көп, шоғыр-шоғыр әскер көп, аймақты түгел жайлап алған. Сұлтанбек олардың немен айналысатынын бiлмейдi – бiр жатқан құпия. Дегенмен жол үстiнде өткерген ұзақ жылда- рында иманжүздi офицерлердiң бiразымен жақын танысып, осындай оңашалықта талай рет күйiс қайырысып едi. Олар- дан ұққан естелiктерi де аз емес – бәрi жадында, көздерiндей көрiп тұтынып жүруге қалдырған ескерт- кiштерi де бар. Соның бiрi – он литрлiк су еркiн сыйып кететiн термос. Сұлтанбек оны Розасына киiзбен қаптатты- рып алған-ды. Қариясы мен сол термосты ананың қасына





қалдырып, өзi машинасын сонау жол үстiнде күнге қақта- лып түрған «Ниваға» туралатты.

	Әлгi жазған жалғыз болмады – екеу екен өздерi. Жол- дан былайырақ жалбыраған шашақтары күнге күйiп сарғай- ып кеткен бiр түп құртқашаштың түбiнде талыстай болып екiншiсi жатыр. Бұның да жарты денесi жалаңаш, жүзi қап- қара болып түтiгiп кеткен, күн ыстаған кеудесi мыс қазан- дай қызарған. Әбден талықсып әлсiреген сияқты, көзiн аша қоймады. Сұлтанбек тамағын қаттырақ кенеп хабарласып едi, ол жауап орнына ыңырсыды. Төсi тұтасқан жүн, сақал- шашы шатысқан, өзiнiң өңi өзбекке келетiн сияқты. «Нива- ның» нөмiрi жоқ. Сұлтанбек оны аяқ-қолын салақтатып өз кабинасына шалқалата отырғызды да, «Ниваны» бота же- тектегендей машинасына тiркеп кейiн оралды.

	Мезгiл сүмбiленiң соңы, мизамның басы едi. Аңылжы-

	ған шөл даланың аптабы сонда да жеңiле қоймаған. Көптi көрiп, талайды басынан өткерген қария Сұлтанбекке ендi неде болса асықпауын өтiндi. Қызуы әлi қайтып жарымаған шақар Күн шырқау шыңына едәуiр биiктеп барып, ауып та үлгерген екен. Ендi батыс көкжиекке аунап түсердей ала- бұрта төнiп тұр. Елсiзде кездескен мына екеуiне ес кiргiзiп алмай, жорыта жөнелгенiмiз жарамас, – деген тұжырымға келдi бұлар. Кiм бiледi, жолда талықсытып алсақ… ажалға араша түсетiн бiз бiр дәрiгер емеспiз… Әзер болса, қалаға әдеттегiдей түнделетiп жете алмасақ, таң ата iлiгермiз…

	Қария суды әуелi екеуiне қасықтап iшкiзiп көп отырды. Содан соң бастарына салқын су құйғызды. Сосын балдары- на сәлем-сауқатқа алып шыққан жұмсақ құрттан талматты- рып, аз-аздап бауырсақтан жегiздi. Ең соңында шамалап шұбат жұтқызып отырып:

	 	– «Өлмегенге өлi балық жолығар» деген осы, – дедi Сұлтанбекке пейiлдене қарап. – Санда ғой, сен анау қыр- қаның төбесiне тоқтамағанда, бұл екеуiнiң былайғы жүрiмi қалай болар едi, а?

	– Абырой болды, ә, ақсақал?

	– Айтпа ендi, айтпа. Қарағым, сен бiр Қыдыр атаң да- рыған жан шығарсың. Алдыңнан жарық күн туар әлi-ақ…

	– Айтқаныңыз келсiн, ақсақал.



	Мызғып кеткен ана екеуi көздерiн ашып-жұмып, жыпы- лықтатып, тiктелiп отырып, ақырында тiлге келейiн дедi.





Жөн сұраса келгенде бұлар Ташкент жағынан екен – iскер адамдар болып шықты. Жан далбасамен қалбалақтап алда- рынан шыққан сыптығыр қарасы – Ашот деген армян, ал екiншiсi – айтуына қарағанда, Илья деген бұхарлық еврей екен. Бұны естiгенде: «Екеуiң бiр-бiрiңдi тауып қосылған екенсiңдер…» – деп қария кеңк-кеңк күлiп алды.

	 	– Екеумiз Ташкенттiң түбiнде көршi тұрамыз, – дедi Ашот қазақша мүдiрмей. – Талабымыз бiр...

	– Әй, сен өзi қазақшаға судайсың ғой, а?

	– Бiзге бәрiбiр, қазақша да, өзбекше де көсiлте беремiз.



	Мен Арал қаласында туып-өскенмiн, ал…

	 	– Аралда ма, осы бiздiң Аралымызда?!

	– Иә. Ал мына Ильяның шыққан тегi еврей болғаны- мен, қараңдаршы, өзбектiң бояуына малып алғандай емес пе?



	Қария мен Сұлтанбек қарқылдап күлдi. Ал ол екеуiнiң қарқылдауға шамалары жоқ, алтын, күмiс, сүйек тiстерiн аралас жалтырата ыржиып, сусыма құмаққа жантайып жа- тып алды.

	 	– Бiр қатерден аман-есен жандарың қалғасын күлемiз- ау, бiр жағынан әзiлдеп те жатырмыз, – дедi қария тебiренiп. – Айтпады демеңдер, сен екеуiң ендi жүз жасай- сыңдар. Бұл бiр айта жүретiндей жүздесу болды.

	– Машинамыз тоқтап қалып, жол үстiнен жүргiншi күткенiмiзге бүгiн жетiншi тәулiк. Екеумiз аяғымыздың жеткен жерiне дейiн адам-қара iздеп бiраз белестi шарлап әбден титықтадық. Бiр жүргiншi кездессейшi, – дедi Ашот азарланып. – Алып шыққан суымыз да, азығымыз да таусы- лып қор болдық. Машинаның айдауын бiлгенмен, оңдап алуға келгенде екеумiз де идиот екенбiз.

	– Мидай шөл даладан жүргiншi кездесе қоя ма? – дедi Сұлтанбек екеуiне кезек-кезек мүсiркей қарап. – Үлкен трасса тұрғанда, айдалаға шығып нелерiң бар едi.

	– Қайдан бiлейiн бұлай болатынын. Осыдан Сарысу асып кетпекшi едiк. Онда менiң сырдариялық малшы досым бар едi. Соған бiр шаруамен соқпақшы болып едiм... – Ашот кемсеңдеп көзiне жас алды. Ильяның да көңiлi бұзы- лып, пырс-пырс жылап жатыр.

	– Қазақ па, ол досың?

	– Иә. Сырдарияның Тартоғайынан.





Сұлтанбек оған таңданып басын шайқады.

	 	– Ендi жүрелiк, а? – дедi сосын қариясына.

	– Бiз қайтемiз? – деп Ашот басы қалтаңдап тiктеле бердi.

	– Қорықпа. Сендердi айдалаға тастап бiзге не көрiнiптi,



	 	– дедi Сұлтанбек күлiп. – Сендер осы қоржын-қолабала- рыңмен бiздiң үйге барып түсесiңдер. Сосын арғы жағын көре жатармыз.



	Сұлтанбек қария мен Ильяны «Ниваға» отырғызып, Ашотты қасына алды. Оның «Аралда туып-өстiм» дегенiне кәдiмгiдей бүйрегi бүлкiлдеп, әңгiмелескiсi – сыр бөлiскiсi келген. Даланың Аралға алып баратын даңғыл жолына түсiп алғасын:

	 	– Ал, жарқыным, жөнiңдi айта отыршы? – дедi сұлқ түсiп отырған Ашотты сөйлетейiн деп. – Бұл сапарың, сон- да, машина саудасы ма?



	Ашоттың айтуына қарағанда: Илья екеуi Қазақстан мен Ресейдiң шекарасындағы Челябi, Тобыл, Орынборда болған. Мына жетектерiндегi бүлкектеген су жаңа «Нива- ны» сол жақтан алып келе жатқан көрiнедi. Әскерден келетiн ұлына сыйламақ. Өзiнiң бұл байтақта араламаған атырабы қалмаған – әбден кезендi болып алғанға ұқсайды. Аралдың, тiптi оны азсынсаңыз, бүкiл Сыр бойы жағдайын айнадағыдай бiлiп отыр. «Бұлардың қасында бiз де ел ара- ладық, кәсiп iстедiк деп мәз болып жүрмiз-ау, ә?.. Баяғы- дан бергi шыр айналып, шырматылып жүргенiм – бiр Аралдың айналасы екен. Сол-ақ па, сонда, баяғыдан берi сабылып жүргендегi бiтiргенiм…» – Сұлтанбек осындай ойға кеттi.

	Ал, Ашот:

	 	– …Әкем ертеректе Аралдың быткомбинатында етiкшi, шешем тiгiншi болды. О кiсiлер бүгiнде бұл дүниеде жоқ, – дедi есiнеп қойып.

	– Ал мен өзiм Аралдағы Надежда Константиновна Крупская атындағы жалғыз орыс орта мектебiнде оқыдым. Ол кезде Аралдың атағы жер жаратын. Облыстағы ең бiр көп нәсiлдi қалаға айналып едi. Қызық, районо бiздiң мек- тепке оқушыларды сыйғыза алмай жылда абыржып жата- тын. Ой-ой, несiн айтасың, ол бiр кез бiздiң өмiрiмiздегi та- маша жылдарымыз болып едi-ау...





	– Ал ендi сен сенесiң бе, сол мектепте оқитындардың бүгiнде тоқсан тоғыз процентi жергiлiктi халықтың балала- ры, – дедi Сұлтанбек оның сөзiн бөлiп. – Теңiздiң құты қашып, берекесi кете бастасымен, жұрт жапа-тармағай көшiп кеттi ғой. Кiмдер қайда бел асып кеттi? Бiлiп болмай- сың...

	– ...Сол көшкендердiң бiрi – бiздiң семья. Әкем Таш- кент маңынан келiстi үй сатып алған-ды. Бiз де әке-шеше- мiздiң кәсiбiн ұстанып қалдық. Туған ағам керемет етiкшi, жеңгем мен әйелiм – өл деген тiгiншiлер. Ал өзiм болсам о бастан дайындаушылықпен айналысып келемiн...

	– Бiз болсақ мынау: Арал атырабының күн қақтаған ыс- тығына күйiп, сүйек-сүйегiңдi қақ айыра жаздайтын суығына тоңсақ та, осы жердi қия алмай жүрiп жатқан, – дедi Сұлтан- бек Ашотқа көз қиығын тастап. – Не көрсек те, көппен бiрге дегендей... «Теңiздiң табанынан су кеткенмен, ұлының жүрегiнен жыр кеткен жоқ...» – деп наз-наламызды айтып-ай- тып аламыз да, сол баяғы қу тiрлiктiң соңына түсiп беремiз...



	Бұл әңгiме жол азабы қажытып шаршаған Ашоттың қорылына ұласты.

	Ау, сенi тыңдап отыр екен десем, ұйықтап кеткенбiсiң... Керiлген кер дала түн жамыла бастаған. Су жаңа «Нива-

	ны» бүлкектетiп бөктергiге алған Сұлтанбектiң арынды ма- шинасы бұйрат-бұйрат құм толқын-дары арасында жол ша- ңын бұрқырата кешiп келе жатты…





ТЕРIСТҮБЕКТЕН БАСТАЛҒАН ЖОЛ




	Қолымда «Өмiр толқындары» деген жұқалау кiтап, жур- налист Шәкiзат Дәрмағанбетовтың очерктер жинағы. Оқып шықтым. Ойға қалдым. «Өмiр-ай...» – деген ой толғамы алаңдата бердi. Өмiр – сылдырап аққан су секiлдi ағады да кетедi. Бiз де он сегiз мың ғаламды жаратқан Алланың әмiрiмен сәбилiк, балалық, жiгiттiк, ересектiк, кәрiлiк қал- пын киiп, дүниеден өтемiз де кетемiз. Кейбiреуiмiз өмiрдiң мән-мағынасын бiлiп өтсек, базбiреуiмiз көздi ашып- жұмғанша өмiрден түкке де түсiнбей өткенiмiздi байқамай да қаламыз... – деп бастаған екен, бұл кiсi. Сосын былай толғаныпты:





«Күлдiрiп тұрып жылатады өмiр, Көтерiп тұрып құлатады өмiр.

	Етегiң толып еңiрегенде, Қайтадан өзi жұбатады өмiр. Үмiтiңдi үзiп, түңiле көрме, Құлатып тұрып та гүл атады өмiр. Үп деген желге дiрiлдей берме, Шыдамдылықты ұнатады өмiр...»



	Мiне, тап осы толғамда, менiң пайымдауымша, Шәкең- нiң бүкiл ғұмыры қамтылған. Айтуы астарлы.

	Ал өмiрдiң мойнымызға жүктейтiн жүгi ше? – деп өзiн өзi сұрақтың астына алады, бұл кiсi. – Өмiрге сәби болып келу, талпынып қанаттану, ер жету, бiлiм алу, азамат атану, ата-анаңның еңбегiн ақтау, жар сүю, әке болу, ана болу, қызмет ету, қартаю, өлу... – Мiне, осының бәрi ұзақ уақыт алатындай көрiнсе де, қас-қағым уақытта өтiп кететiнiн жантәсiлiм сәтте, бүкiл денең суық тартып, тiршiлiк ныша- ны тек көз жанарыңда ғана қалғанда өмiрдiң қас қағым сәтте өтiп кететiнiн түйсiнiп, соңғы мәрте ањ ұратын сияқ- тысың. «Пешенеңе, тағдырыңа жазылғаны болады» – дейдi қариялар. Сол тағдырды кiм жазатын, Құдай ма, әлде өзiмiз бе? Менiңше, адам өз тағдырын, бақытын, бақытсыздығын өзi таңдайды... – деп тоқтаған.

	Осы ой сорабы қыршын кеткендерден шықпайды,

	өмiрден аларын алып, қоғамға берерiн берiп болып, ендi қайту базарына тiке тартқандардан жүлгеленедi. Бұйырған тағдырын сәби болып бастап, қартаю белесiне дейiн жеткен адам ғана осылай ойлап тебiренер. Осы Шәкең ғұмырын қалай бастады, тiршiлiк талқысын қалай жалғастырды. Жүйрiк көңiл алыс әлемде бұлдырап қалған оның балалық шағына қарай шегiне берiп едi.





* * *


	...Оңтүстiк жақтан жел тұрса, бұйра-бұйра ақ құмына жан кiрiп, суси жөнелетiн, солтүстiгiнде балығы тулап, құстары шулап жататын қоғалы көлдiң аңғарына iрге теп- кен Терiстүбек шағын ғана бұйығы ауыл едi. Балықшылар мекенi. Шәкеңнiң кiндiк қаны тамған жер сол Терiс- түбектiң топырағы. Колхозшы Дәрмағанбеттiң қамыс шом-





нан соққан қақыра тамында жаратылысы аюдың қонжығы- нан аумайтын бiр бұлтиған қара бала күн санап өсiп келе жатты. Алла-а, бала болып бiр жеңiл қозғалсайшы. Бiтiмi добалдай, аяғын болп-болп басады. Салмағы зiлдей, өте ебедейсiз. Бала болып, асыр-тасыр ойнасайшы, мәз-мейрам болып бiр күлсейшi. Орнынан асықпай тұрады, асықпай жүредi, асықпай қимылдайды. Өзi қатарлы балғындар шақа- лақтап күлсе, бұл жымияды. Тойған қозыдай момақан, боза iшiп алғандай манаурап жүргенi.

	Ол Терiстүбектiң бастауыш мектебiне 6 жасында барды. Араларында қыз жоқ, он екi-он үштей ер бала. Тентектерi жетерлiк, бұл мыңқ етпейдi, бiрдеңесiн бiр жерде ұмыт қал- дырғандай ылғи да қияли, аңқау ма, аңғырт па, әйтеуiр бол- маған жайбасар. Бұйығы, ұяң. Дегенде оқуына алғыр болды. Алатыны төрт пен бес, тәртiбi де мыңқ етпестiң өзi.

	Ауылдың тiршiлiгi өздерiне боларлық едi. Кәдiмгi жа- ңадан қауымдасып кеуде көтерген шағын колхоздың қоңыр күйi. Суы мол, шөбi шүйгiн, ауасы бал, ауыл шағын болғанымен, тынысы кең. Тұрғындары ауыз суды басын дариядан алатын Құлшын жармасынан iшедi. Жарма сы- лаңдап ағып батысындағы Баян көлге құлайды. Одан ары қарай тура теңiз айдынына иек артады. Қысты қақырала- рында өткiзетiн Терiстүбек тұрғындары көктем шыға бiрi қалмай дария бойындағы Тереңқайыр мен Тасымқайыр- дың аралығындағы Ағылақ бойында тапқаны керегелi қараша үйiн, жоқтары жолым үйiн, қамыс қостарын қал- қайтып қара күзге дейiн орнығады. Дүйiм ауылдың жаз жайлауы осы.

	Осынау құйқалы өңiрге уақытша қоныстанғасын, қай- наған тiршiлiк қамы басталып жүре бередi. Жабылып бақша салады, тынымсыз су кешiп, пiшен орады, күн-түн демей

	балық аулайды. Соғысқа дейiнгi он жыл елдiң тоғая баста- ған кезеңi. Дарияның қаязы мен жайынын, теңiздiң сазаны мен бекiресiн сағағынан сүйреп жеп, түнемелiк қоңыр са- малда қақ-қақ айырылатын қауын-қарбызымен шөл қанды- рып, iштiң ыстығын басып, көгiн алып, мәре-сәре болып жататын. Көк сүйрiкке жайылып, тұщы суға қанып семiрген мама биелер мен бауыры дерткен алшаң төс сиыр- лардың қымызы мен айраны тағы бар. Дастарқандарынан қаймағы мен сары майы, iрiмшiгi мен құрты, шұрайынан





шыны майы сорғалаған бекiре мен қаяздың, қаражон жай- ын мен сары-ала сазанның бел кеспелерi үзiлмейтiн.

	Ендi-ендi есiн жиып, ендi-ендi әлденiп, ендi-ендi бел алып, арқа-жарқа бола бастаған ауылды қырық бiрiншi жылы басталған соғыс сойқаны оңдырмай соқты. Ауылда қырық-елу жасқа дейiнгi еркек кiндiк қалмады деуге бола- ды, бiр-жар брондалғандар болмаса. Олар да ауру-сырқау, шетiнен шырымталы барлар. Солардың бiрi қонжық бала- ның әкесi. Ауыл атпал азаматтарынан айырылып, қоңыл- тақсып қалған. Сол соғыс басталған жылы қонжық бала он жасқа iлiгiп едi. Бастауышты бiтiргендер ендi ауылдан жетi шақырым жердегi Қаратерең жетiжылдық мектебiне қаты- нап оқитын болды. Балалар мектепке барғанша тақырға гүлдейтiн қаракенейдi, қызарып пiскен қаншиенi, сүйрiк басындағы собықтарды құмардан шыққанша күйсеп жейдi. Қалта-құлталарын сүт татыған көсiкке толтырады. Жергiлiктi жұрт «итжуа» деп атайтын жабайы жуа мен сың- сыған қоңыраулы шеңгелдерден қарамық терiп күйсегенде ауыздары сия түстi, жасыл түстi көбiкке толып, көздерi удай ашиды. Сонда да қоймайды, туған жердiң «миуалары» көздi қызықтырады. Нәтижесiнде мектепке ауыздары жуа сасып барады. Мұғалiмдер кейiп ұрсады, бiрақ айтқандары жұқпайды. Бала-шаға жаздың ұзақ күндерiнде суға шомы- лып рақаттанады. Пiшеннiң түбiндегi сүт татыған сүйрiк- тердi суырып, тойғандарынша күйсейдi.

	Ауыл қырық бiрдiң екiншi алты айында онша қысыла

	қойған жоқ едi. Қырық екiнiң қысынан былай күйзеле бас- тады. Үлкен де, кiшi де көбiне ашқұрсақ, кей-кейде ғана құдай оңдап, тоқжарау жүретiн болды. Бара-бара қара суды қатық етiп, үнемге жарымай отыратын үй-үйдiң отбасы не жаздым күйге килiктi. Қонжық баланың кластастары да аш- қарақтанып барады. Мектеп балаларға амалсыздың күнiнен күн сайын бiр тiлiмнен қара нан берген болады. Аш бала ненi тыңдасын, мұғалiмнiң фамилия бойынша үлестiргенiне шыдамай өңмеңдеп, бiрiн-бiрi кимелеп бассалады. Жұп- жұқа бiр тiлiк қолына тиiсiмен екi шайнап бiр жұтады.

	Бiр күндерi бар баланың үлесiн бiреу үптеп кеткен. Кла- стағылар көздерi мөлтеңдеп, мұңайып қалды. Әуелгiде кiмнiң ұрлағанын iндеткенмен, анықтай алмады. Бiр күнi нан тағы ұрланды. Бұл жолы ұрлаған Серiк деген бала тұты-





лып алқаға түстi. Мұғалiмдер оны есiнен кетпестей етiп са- бады, ата-аналар жиналысында шешесiн ұялтып, қатаң ескерттi. Серiк еңiреп жылады. Содан кейiн ұрлық тастай тиылды. Алайда жағдай кем-кемнен ауырлай бердi. Балалар бұрынғыдай емес, көңiлдерi жұбау, кешегi күнгi еркелiк, асыр салған балалық жайына қалды. Олар ендi сабақтан кейiн және демалыс күндерi қақаған қыста балықшылардың жолын тосатынды шығарды. Аш өзек не iстетпеген, ненi жегiзбеген. Көктем басталысымен, қара күз суытып қауыс тұрғанға дейiн балықшылардың қайықтарын итерiсiп, суын төгiп, ауларын көтерiсiп, балығын тасуға жәрдемдесiп де- гендей жағаласып жүргендерi. Сол жансебiлдердiң ортасын- да қорбаңдап осы қонжық бала да көзге түсiп қалады. Құдай жарылқаған күндерде торта-топыр алып қайтады. Онысын шешелерi қазанға қайнатып, пiскесiн езiп-езiп ақ сорпа жасаймын дегенше шыдамайтын балақайлар ақ торта мен бүйiрi бұлтиған алабұғаны отқа көмедi. Шала пiсуiне ауыздары күйелеш-күйелеш болып қарбытады. Кейде ба- лықшылар қытымырланып маңайларына жолатпай қояды.

	«Аяққа оратылмай кетiңдер әрi!» – деп аттатпайды. Ондай

	кезде қонжық бала күнi бойы жақ ашпауға бар, тұнжырап жүредi. Ренiшi iшiнде.

	Адам пенденi қай кезде де табиғат-анамыз асырайды ғой. Қыс кетiп, көктемнiң лебi бiлiнуiне ауылдың тынысы кеңiп, күллi жанды тiршiлiкпен бiрге балалардың да қол- аяғы ұзарады. Үлкен де, кiшi де қыстың ауыртпалығынан құтылғандарына мәз. Күйбең тiршiлiк те, ойын-күлкi де қызады. Ауылға алдымен қаңқылдап қаз келедi. Сосын аққу мен бiрқазан, қарабай мен шағала қаптайды. Көл бiткен, аралдар мен қолат-қойнаулар құс базарына айналады. Мiне, балақайлардың құдайы қарасатын маусымы осы кез. Ша- лымдылары бөдене мен қырғауылдарға тұзақ құрады. Аққу, қаз, үйректер жұмыртқаларын балаға алдырмайды, ұясын қиынға салады. Құпиясын тiс-қақтылар ғана бiледi. Ал ша- ғала дегендер Терiстүбектiң бала-шағасы үшiн жаралғандай, жұмыртқасын ақ шағылға жарқыратып төгiп тастайды. Бала бiткен жұмыртқа терiп тойынады.

	Ал елде баяғыдай егiн егiп, бақша салуға күш жоқ. Жығы-

	лғанға жұдырық дегендей, соғыстың қаныпезер қатал талабы елдегiлердi күн өткен сайын қыспаққа ала түстi. Аудың құла-





ғына, жылымның басына, тiптi ошақтың үш бұтына дейiн қарауыл күшейген. Қылп еткендерге түрме есiгi ашық...

	Мұның зардабы бейкүнә бала бiткеннiң де жанына мық- тап батты. Аңдудың кесiрiнен кейде бұйырғалы тұрған несiбелерiнен қағылады. Жан қысылғанда бұлар да өлместiң қамын ойластырады екен. Есiл дерттерi – тойыну, иық жа- ңартып киiнудi ұмытқалы қашан. Тасбақаның аузынан мәриям шөбiн ұстап алған кiсi ненi армандаса, соған қолы жетедi, – дегендi есiтiп, осы Шәкiзат, Нұрғали, Тағыберген үшеуiнiң түнемелiк тасбақаның өрiсiн аңдып, даланы талай рет шарлағандары да бiр хикая.





* * *


	1944 жылдың жазы. Ауыл бұл күнiне әбден сiңiрi созы- лып, ыңғыршағы айналып әрең жеттi. Осы жаз Шәкiзат бала жетiнi бiтiрiп, каникулға шыққан. Он үште дейтiн емес, сирағы өскен, жiлiншiгi балғадай. Аяғын алшаңдап басқанда жер дүрсiлдейдi. Пiлдiң етiн жеп, сүтiн емгендей жұмырланған денесi зiлдей. Сырқат әкесi қатты қайырым жұмысқа жарамай, үйде отырып қалды. Бала ендiгi оқуды қоя тұрып, колхозда звено жетекшiсi болуға бекiндi. Мұны- сына колхоз бастығы бек қуансын. Жетiскендiктен емес әрине. Үш жарым жыл бойына толастамаған соғыстан талай шаңырақ қаңырап қалған. Баяғы дәурен келмеске кеткен, арыстай азаматтардың орны үңiрейiп тұр.

	Олардың орнында жетiмдер мен жесiрлер, етi тiрi

	жеткiншектер жүр. Он үштегi Шәкiзат та солардың қатары- на қосылды. Ескекшiсi кеудiреген Сыдық шал. Балаға бас- көз болуға жарайды. Ақсақалдың ұзыры бар екен. Ауыр жұмыстан құрсағының көк етi жыртылған. Ондайды «жа- рық» дейдi. Оған су тимеуi керек. Сондықтан iшiн мықтап байлап алмай, ескекке отырмайды. Екеуi жаздай көлдерге ау құрады, дарияға «ығызбай ау» салады. Оны «қаяз ау» деп те атайды. Дария өрiнен, мысалы Ағылақтың тұсынан ығыз- ған ауды сонау Тасымқайырдан суырады. Соған жеткенше дарияның бiр беткейiнде аудың бояғы, екiншi беткейiнде қайығы ағыспен ығып отырады. Аудың екiншi ұшын бала- ның өзi ұстайды. Ау торына қаяз iлiксе кәдiмгiдей дiк-дiк етедi, ал бекiре болса ауды iлгерi созып, созып бұлқынады. Осыны бала жан-тәнiмен сезiп отырады. Жуан мойын қаяз-





дар тулағыш, ал бекiре жылқы мiнездес. Айқұлағының түбiндегi етi құдды жылқы етiндей.

	Соғыс жылдарында ауданда 23 балық колхозы болды. Кәдiмгi бытыраңқы ауылдар. Шағын шаруашылықтар. Жұмысы ауыр. Бәрiнiң дүмелетiнi дария, балықшыларына жаз бойы ығызбай аумен қаяз аулатады. Ауды ығызу үшiн ретке тұрады. Құдды кезекке тұрғандай. Старшындар дари- яның Жаңабай қайырымынан теңiзге дейiнгi аралығына ау салғызбайды. «Запретная зона!» Балығы бығып жатады.

	«Жаманашада» сүбелi бекiрелер арнайы күтiмге алынған. Оны күзге қарай әдейi жасақталған бригада аулайды.

	«Жаманашаның» сол батпан байлығы Кремльге, ауысқаны ғана Алматыға жiберiледi. Одан бұлардың аузына дым тимейдi.

	Жоспарды орындау балаға оңай соқпады. Сырдың мың бәлесiнiң бiрi маса жаудай. Көресiнi маса мен сонадан көрдi. Шарқатының сыртынан жабылған масаны алақаны- мен бiр сипағанда уысы толатын. Сона да сойып салады. Бала көнтерiлi, бәрiне шыдады. Сыдық шал әке-шешесiнiң азан шақыртып қойған атын атамайды, «аюдың баласы» дейдi, қайратына сүйсiнiп айтады. Бiрде баланың ауына сал- мағы 56 келi бекiре iлiктi. Мұны Сыдық атасының ақылы- мен кiрге өткiзген жоқ, жалақтаған старшындарға бердi. Бұл кәдiмгi пара едi. Олардың да тамағы тесiк екен, баланы

	«запретная зона» қайырымына жiбердi. Атасы екеуi бiр жетi бықынаған балықпен айқасты. Нәтижесiнде жоспарды ар- тығымен орындап, үшiншi орынға шықты. Бiрiншi орынды кәнiгi балықшылар Микол деген хохол, екiншi орынды Нұрманов Қожаберген иелендi.

	Бала қысқа қарай ағасы Шакратпен құрдас Қарлыбаев Өтегенмен серiктес болды. Мұздың үстi ызғып тұрады. Суық жел аязды кейде 25-3Ө градусқа дейiн көтередi. Осын- дай үскiрiкте қолын мұздай суға малатын балаға обал. Су- ықтығы зәрдей, қолын ә деп малғанда зәрi тас төбесiнен шығады. Оған да үйрендi. Саусақтары икемге келмей қал- ғанда қос қарын қолтығына сартылдатып сабалайды, сол сәтте алақаны дуылдап қызады. Өтеген екеуi қалыңдығы метрге жуық мұзды кезек ойып, ауды да кезектесiп суыра- ды. Ұзындығы 7-8 құлаш ауды мұз астына шөгеру үшiн кемi үш тесiк оюы керек. Қыстай үйге түнделетiп қайтатын.





Төсегiнде қос қары талып, қолының қоспасы ауырып, қос табаны, қос алақаны дуылдап қызып жатып ұйқыға кетедi.

	Күндiз мұз үстiнде жүргенде өзiндей өрiмдер жүрек жалғау үшiн жақын жердегi Бержан шалдың үйiне дүмелiп, қазанына бiрiгiп балық асып жеп, жан шақырады. Бiр күнi түлен түрттi ме, Өтеген екеуi жетi-сегiз құлаштық 2 ауын Тасымның иiрiмiне шөгердi. Балықшылардың ауларын осы- лай әрбiр қайырымға бөлiп шөгеретiнi бар. Ал Тасым иiрiмi бақылауда болатын. Кезектi күнi екеуi ау қарауға барса, старшындар суырып алып кетiптi. Олар Құмқаланы мекендейтiн. Екеуiнiң аяғында көне коньки. Күн батып, көз байланғасын шананы сүйретiп, Құмқалаға тартты. Екi ара 2Ө-22 шақырымдай. Межелi жерге жеткесiн мұз астынан старшындардың салып қойған 22 ауын балығымен шанаға тиеп алды да, керi қайтты. Әкелiп тығып тастады. (Мем- лекеттiк инспекторды – балықшылар старшын дейдi.)

	Көп ұзамай, Бержан шалдың үйiнде бусанып отырғанда-

	рында бiр желаяқ бала: «Иiрiмде төбелес болып жатыр» деп келдi. Жиналып барса, старшындар ұрланған ауды балық- шылардан көрiп, керiлдесiп жатыр екен. Левицкий деген орыс: «Жанжал пайда бермейдi, жанжал пайда бермейдi» – деп теңселiп жүр. Iстiң насырға шапқанын көрген екеуi зы- тып тұрды. Бұл әрекет екеуiнiң өш алғандағысы едi. Ал старшындардың өздерi де ауларын иiрiмге заңсыз салған. Екеуi кейiн ұрлық ауды қайтарып берiп құтылды.

	Қонжық баладан 14 жасында «аюдай» азаматқа айналған Шәкiзат бiр-екi жылда кәдiмгiдей жонданып, қабырғасы қатайды. Мың батпан бейнетке қыңбайтын болды. Жазда балық қуалаумен бiрге аяғына шарық киiп пiшен орады. Қалың жыныстың iшi қапырық, құжынаған масасы мен со- насына қоса, көздi аштырмайтын ащы тер де бiр бәле. Ба- лықты қыста кiрге шанамен жеткiзсе, жазда арқалап таси- ды. Ағылақ пен колхоз орталығы – Қаратереңнiң арасы он шақырымдай. Арқалап алған екi-үш қаяздың өзi 2Ө келiдей болады. Соған да шыдайды. Шыдатпайтыны – қу құлқын. Старшындар жоспар бiр жайлы болмайынша, балықшы байғұсқа бекiре мен қаяздың қарасын да көрсетпейдi. Пiскен астың күйiгi жаман. Сыдық атасы азарланады. Ата- сы азарланса, бала мұңаяды.

	Ауылдың жанын сақтаған дарияның ақ тыраны,





көлдердiң қасқалдақтары мен торта-топыры. Күзге қарай күн суытқан сайын қасқалдақтар семiре түседi, күзде көлдерге керiп тастаған ауды тыпырлап басып қалады. Сы- дық атасы қызық, өлiп қалғандарын да тастамайды, тiрiлерiмен бiрге бауыздай бередi. Сосын көп қасқалдақтың адалы қайсы, арамы қайсы бiлiп ал. Бекiре мен қаязды жегiсi келiп, тiсi «қышығанда» қайықтың табанына екi үйге боларлығын пiшенмен жауып тастайды. Бекiре қимылда- майды, жата бередi. Қаяз шоршып тыныш жатпайды. Сон- дайда атасы не бригадир, не старшын жақындағаннан: «Әй, аюдың баласы, сенiң мына сасық мөңкең сартылдап мазам- ды алды-ау...» – деп әдейi дауысын көтерiп дабырлайтын.

	Бiрде бұл екеуiнiң ауы қаязға бөгiп қалыпты. Атасы шыдай алмады. «Бала, қарап жүрiп өлемiз бе, мынадан екi үй бiр жетi жейтiнiмiздi жасырайық. Соғыс деп, жоспар деп өлдiк қой қарағым» дегесiн мақұл деген. Олжаның төрттен бiрiн тораңғылдың түбiне тығып, үш бөлiгiн кiрге өткiзген. Кейiн олжаларына барса, бәрiн дым қалдырмай жабайы до- ңыздар жеп кетiптi. Атасы жер тепкiледi. «Аюдың баласы» зығырданы қайнап, қаны басына шапты. Сұр заманның сондай-сондай сұрғылт күндерi солай өтiп жатты...





* * *


	Шәкiзатты колхоздың азабынан туған нағашысы Рысқұ- лов Мүбәрак құтқарды. Ол жоғары оқу орнын бiтiрген қырық сегiзiншi жылы Арал қаласына мұғалiм болып орна- ласты. Шәкiзат сегiзiншi класты 18 жасында бастады. Наға- шысы оны кешкi мектепте оқытты. Күндiз өндiрiстiк ком- бинатқа қарайтын жүк машина жүргiзушiсiнiң көмекшiсi

	«лауазымына» орналастырды. Тамақ тапшы, киiм жұқалтаң. Құдайдың бiр жарылқағаны шофер екеуi күндiз жүк қаты- натып жүрiп, нан комбинатында пештен жаңа шыққан өнiмдердiң жас иiсi бұрқыраған қалдықтарына тойып алады. Кешкi мектепке бару-қайтуында қала балдары да қарап қалмайды. Түртпектейдi. Кейде олармен кәдiмгiдей жағала- сып та алады...

	Алда не күтiп тұр. Әзiрге өмiрiнiң жаңа белесi осылай басталды. Келесi жылы нағашысы Бөген орта мектебiне ди- ректор болып тағайындалды. Жиенi қамқорлығында. Әрi оқиды, әрi химия кабинетiнде лаборант. Жалақысы 25 сом.





Оныншыда пионер вожатайы болды, айлығы 4Ө сом. Тамағы тоқ, иығы да бүтiнделдi. Ендi қыздарға қырындайтынды шығарды. Көңiлiнен өлең ұшқындады. Алғашқы «махаббат» өлең жаздырмасына қоя ма? Қабырға газетiнiң редакторы да болды. Оныншыда 25 оқушы, оның бесеуi қыз. Бiтiрерде сол жиырма бестiң әрбiрiне екi шумақтан өлең арнады. Сол 5Ө шумақтан есiнде қалғаны бiр-ақ шумақ:



	Әбiлат сабағына дүлдүл едi, Сықақтап әркiмдердi көп күледi. Күлкiсi сыңқылдаған жарасымды, Өзiне бiр қызмет деп бiледi...



	Жиенiнiң жазуға бейiмi барын аңғарған Мүкең де, класс жетекшiсi де, басқа мүғалiмдер де журналистiк оқуды айта бердi. Бұған дейiн бұл журналист деген мамандықтың да бо- латынын бiлмейтiн. Қалтасына үш айлық жалақысы мен на- ғашысының жәрдемiн басып алып, Алматыға тартты. Әбдiразақ, Бөрiқожа, Нұрғабыл, Нәдiрхан бесеуi поезға бiрге мiндi.

	Емтиханды сәттi бастап едi, алайда талабы тасқа соғыл- ғандай болды. Бәрiнен бес, тек орыс тiлi мен әдебиетi қина- сын. Билеттегi сұрақтарды iшi бiлiп тұр, бiрақ жеткiзiп айта алмайды. Бұл бұтып-шатып, былдырақтап сөйлесе, Шашина деген сұлу орыс әйелi iшек-сiлесi қатып күледi. Жақсы әйел екен, төрт қойып бердi. Бiрақ орыс тiлiнiң диктантынан екi алыпты. Ректорға кiр дедi жанашыр достары. Әрең дегенде кiрдi-ау. Ректор Төлеген Тәжiбаев маңқиған кiсi екен. Иегiн қақты. Бұл көрген көрiмiн айтып жатыр, айтып жа- тыр. Содан «тiрi орыс көргенiм жоқ» деген өтiрiгi ғана есiнде қалыпты. Бұл айтарын айтып болды. Ректор түк тiл қатқан жоқ. Бұның бетiне барлай қарап отырды да, қолың- дағы қағазыңды әкел дегендей ишара танытты. Бұл ұсынды. Ол емтихан қағазына қызыл сиямен бiрдеңенi жазып қолы- на ұстатты. Не жазғанын түсiнген жоқ. Орыс тiлiн бiлетiндер: «Сен студенттiкке кандидат ретiмен қабылда- ныпсың» дедi. Бұл кандидат деген не? – деп дүңк еттi. Дос- тары ал кеп жамырай күлсiн. Содан бұл «Кандидат» атанып кеттi.

	Алматыдағы бес жыл бес күнгiдей болған жоқ, жастық





шақтың сайран құрған қызығы мен шыжығы қабаттасып өте шықты. Ендi өмiрдiң келесi кезеңi – ең жауапты белесi басталады. Дипломды Дәрмағанбетов соған дайын ба? Ал- дын болжайтын әулие емес, көре жатар. Астана жолдаманы Қызылорда облысына бердi. Бұл 1956 жылдың жүректi үкiлi үмiтке кенелткен ғажайып жазы едi.

	Оның екi аяғын тең басқан, азамат атанған журналистiк жолы Қазалы аудандық «Социалистiк жол» газетiнiң жау- апты хатшылығынан басталды. Очерктерi облыстық, рес- публикалық басылымдар мен радиода жарияланып тұрды. Халыққа танылды. Өзiнiң бейнетi де, несiбесi де молынан жаратылған. Екi беттiк газет төрт бетке айналды. Осылай бiр жыл өттi. Облыста дипломды кәсiпқой журналистiң си- рек кезi болғандықтан шығар, обком екi жылдан кейiн Шәкеңдi Қармақшы аудандық «Қызыл ту» газетiнiң редак- торы етiп жiбередi. Таланты тас жаратын редактор да бола- ды, кәдiмгi «көк иненi көтiнен түрте алмайтын» бiтеу бар- мақ ұрғашы сияқты жаза алмайтын да редакторлар болады. Редактор болып алғасын, Дәрмағанбетовтың тынысы кеңiдi. Тынысы кеңiгесiн қаламы көсiлдi. Өзi де, газетi де өрледi. Бiр жылдан кейiн оны республикалық «Социалистiк Қазақ- стан» газетiне шақырды. Жолы болып тұр. Редакторы Кеңес Үсебаев қандай бөлiмге барғысы келетiнiн үш бөлiм меңгерушiнiң алдында еркiне салды. Бұл мал шаруашылығы бөлiмiн қолайлады.

	Арманына жеттi. Қазақстанның «Правдасына» орналас-

	ты. Ендiгiсi өзiне байланысты. Дегендей, жаңа қызметiне құлшынып кiрiстi. Байтақ елдiң бар өңiрiн аралады. Барлық облыс орталығында екi-үш реттен болды. Очерк, фельетон, өткiр мақаланы ай құрғатпай бұрқыратты. Өзектi проблема- ның талайын көтердi. Өзi бiр шабыт үстiнде. Олай болаты- ны, бұны бәрiнен де редакторының талантты тани бiлетiнi, соған сай барынша әдiлдiгi, жас кадрды демеп отыратын па- расатты қамқорлығы қанаттандырды. Екеуiнiң арасында iштей ұғысатын бiр нәзiк сәуле орнықты. Ол құдды ағасын- дай, бұл құдды iнiсiндей. Дәрмағанбетовтың қанаттанғаны сондай, ұжымға тыңнан қосылған тың көз ретiмен редакци- яның шығармашылық жұмысын тиiмдi ұйымдастырудың бiрнеше мәселесiн қағазға түсiрiп, редакторға ұсынды. Дег- дар кiсi ғой, бұның не деп бетiнен қайтарған жоқ. Әдеби





қызметкердiң ой-пiкiрi мен ұсынысын талқыға салып, сөз қылмастан, редколлегияда әрбiр бөлiмге жеке-жеке тапсыр- ма бердi.

	Қаламы қарымды журналистердiң талайын тәрбиелеп өсiрген редактор Сыр бойының перзентi екен. Шәкiзатты да тар кеңседе көп ұстамай, Ақтөбе облысына меншiктi тiлшi етiп жiбердi. Екi жылдан кейiн шақырып алып, Алматыдағы жоғары партия мектебiне түсiрдi. Оны бiтiруiне редакцияға алдырып, ауыл шаруашылығы бөлiмiнiң аға тiлшiлiгiне та- ғайындады. «Көр де тұр, ендi сен өсесiң. Әуелi бөлiм меңгерушiсi және редколлегия мүшесi боласың. Сосын сенi ЦК бiр облыстық газеттiң редакторлығына ұсынады...» – дедi қаламдас, ниеттес достары.

	Айтатындай да бар. Жолы оңғарылып келедi. Қалықта- ған қанатты әнде айтылатынындай, «асқақтаған» Алтаудың баурайында көңiлдi күндер өтiп жатты. Әуелi бiржарым бөлмелi үйде тұрды. Сосын Қазақстан Компартиясы Орта- лық Комитетiнiң өздерiне арнап салған үйлерiнен көлемi 9Ө шаршы метр үш бөлмелi пәтерге ие болды. Ол кезде астана- дан үш бөлмелi пәтер алу деген ғажайып тұрмысқа кенелу- мен бiрдей едi. Алматы нулы, шулы, әрi сүлу, әрi сиқырлы қала. Көшеге шығып кетсең, сол сиқырлы қызығының қалай елiктiретiнiн пайымдай алмай қалатын кездер де бо- лады. Дер шағында очерктен асырып бiр салмақты шығар- маны бастап жiберуге отырғысы келедi. Бiрақ дәт тұту жоқ, алда уақыт бар ғой, кейiн жазармын деген «есек дәме» кеудесiне қонып алған. Сұлу қаланың сиқырлы қызығы мойын бұрғызатын емес. Кейiн, кейiнмен жiгерлi жылдары iлгерi оза бердi. Сөйтiп жүргенде бұл кiсiнi бiр түлен түрттi. Жынды суға құмар болып алды, оның аяғы әйелiмен дұрыс болмады. Үйде ұрыс-керiс, жанжал көбейдi, Сөйтiп жүрген- де, «өз еркiмен» жұмыстан шығатын күн туды.

	Өткен өмiрiн, жiберген ағаттығы мен қателiгiн ойлаған-

	да көңiлi құлазиды. Редактордың бiрiншi орынбасары, жай- саң азамат Сапаржан Хайдаровтың iлгерiде: «редакцияға қырық жiгiт ұстағанша, Шәкiзаттай он жiгiттi ұстау керек- ау» дегенi есiне түссе, iшi оттай жанады. Өзiндей қаламдас- тары қызметтерi өсiп, кемелденiп кеттi.

	Бұл кiсiнi ендi ой қажытайын дедi. Ендi не iстеймiн де- ген күйге түстi. Бiр күндерi Алматыдан кетуге бекiндi. Үй-





жайды, пәлен жыл жинаған алтыннан қымбат кiтаптарын, бәрiн-бәрiн қалдырып, жолға шықты. Жеткен жерi Жаркенттегi Арасан шипажайы. Бұл өзi табиғаты сұлу өңiр. Қытайдың шекарасына жақындаған сайын жерi құлпырып түрлене түседi. Талай жерде болған, армансыз аралаған, та- лайлармен дидарласқан. Шығыстағы Қатынқарағай, сол- түстiктегi Баянауыл, анау Талдықорған, мына Алматы төңiрегi бiрiнен-бiрi өткен жер жаннаты. Шәкең әдейi келгесiн, Арасан санаторийiнде асықпай, екi ай тынығып, баяғы зар күйiне келдi.

	Ендi оны Аралдың «магнитi» тартты да тұрды...

	Бұл Арал халқының теңiзiнен айырылып тарыға, зарыға бастаған кезi едi. Аға-жеңге аң-таң. Дегенде бұрынғы сый- ластық суымаған. Ағаның үйi ақ жайлау. Күтiмi сал-серiнiң жағдайынан кем болған жоқ. Солай екен деп жатып алуға болмайды. «СҚ»-дан кеткеннен кейiн «Қайнар» баспасында аға редактор болып 4-5 ай қадалып отырғаны бар. Баспа га- зеттей емес, шалқып-тасып iс-сапарға шыға алмайды. Бiреулердiң мың шатпағын жөндеп отырғаны. Ал мұның көңiлi жүрiс тiлейдi. Елге шыққысы келедi. Содан бiр күнi сәтi түсiп, жолдастарының өтiнiшiмен жаңадан ашылған об- лыстық «Жезқазған туы» газетiнiң алғашқы нөмiрлерiн шы- ғарысып, қалыпты ырғаққа түскенше көмектескенi бар. Бiр бөлмелi үй алды. Бiрақ алты айдан кейiн үйiн қайтып берiп, керi қайтты. Ендi Арал – өз үйi, жұмысқа тұруы керек. Аудандық редакцияның тамырын басып көрiп едi, ондағы- лар құшақ жайып қарсы алды.

	Сонымен не дерiңiз бар, журналистiк жолын осы сала-

	ның ең төменгi буынынан бастап жоғары деңгейiне көтерiлген көкемiз ендi сол төменгi сатысына қайтып келiп отыр. Бұл не, әңгiмемiздi бастарда айтылғанындай, өз тағ- дырын өзi таңдағаны ма бұл?! Кiм бiлген... Әл-әзiр еңсесi түсiңкiреп жүргенi болмаса, қаламы қарымды, қанша төпеп жазса да, тышқанның жабуындай аудандық газеттегi қала- мақы мәз емес, қорлана алмады. Өмiрi ойына келмеген ба- лық комбинатына инженер-нормировщик деген қызметке келдi. Тағдырдың айдауын-ай десеңшi. Күнi кешегi респуб- ликаға танымал кездерiн ойлайды. Бiрақ амал қайсы... Озат балықшылар мен кеме капитандарының тәжiрибелерiн жар- намалаумен айналысты. Ағасы мен жеңгесiне дән риза.





Марқұм Қанымша қайнысын екi жыл бақты. Қабақ шытқан емес, иманды болғыр, әйел болып, осы сенiң табысың қайда кетiп жатыр деп те сұраған емес. Үлкен Шәкең де көнтерiлi ғой, сенiң бұл жүрiсiң не жүрiс... дегендi айтады-ау деп қобалжыған-ды. Сыр берген жоқ, сол баяғы жайбарақат қалпымен шаруа жайын ақылдасып отырады. Мұндай бау- ыр көп кездесе бермейтiн шығар бұ жалғаннан... «Ендi осы қалада тұрасың ба, саған да үй салдырайын» дедi. Болаша- ғына сенгенi, қасынан шығарғысы келмегенi шығар.

	Дегенде аға-жеңге жайлы екен деп сопа басы қашанғы жүре берсiн. Қалтасы қалыңдап, қор жинап алғасын, ел iшiнен қыз көруге шықты. Асылы бар-ау, өзiнiң бiр несiбесi артығымен алдынан шығып тұрады. Тағдыр Бөгеннiң ауру- ханасында iстейтiн Мәрия есiмдi қызды жолықтырды. Ол да осы кiсiнi күтiп жүргендей екен, екеуi екi елдi қосып, ата- мекен төрiнде, ағайын-туыстың ортасында той жасап қосылды.

	Содан қайратты шағына қайта оралған Шәкең Аралда Мәриясымен тұрып жатты. Бiр күндерi сонау Арқалықтағы облыстық «Торғай таңы» газетiнiң редакциясынан қызметке шақыру келiп тұр. Бұл неғыламын дегенде Мәрия барамыз дедi. Аға-жеңге де ақ батасын бердi. Бұл 1976 жылдың қараөзек шағы едi. Екеуi қол ұстасып, Арқалыққа тартты. Барғасын әуелi үш ай тәржiмашы, сосын үш ай аға тiлшi болды. Бiр күнi бұны обкомның үшiншi хатшысы Әбiлда Дүйсенов шақыртты. Кеудесi әрқилы күдiкке толып барды. Iлкiде өзi де байқамаған, әңгiме тиегi ағытылып кеткен екен, хатшының алдында бiраз отырып қалыпты. Сонымен не керек, бұл кiсi обкомнан редакцияға жауапты хатшы бо- лып оралды.

	Мен көрiп жүрген жауапты хатшылар қаламын жорға-

	латуға онша құштар бола қоймайтын. Бас мақаладан басқа жанрға баспайтын. Ылғи да редакцияның бiтпейтiн iшкi шаруасымен айналысқасын, қаламы қарайып қалатын. Ал бiр қиырдағы бұйығы ауылда туып-өскен мына кiсiңiз, қолына қалам ұстаса болды, көсiлiп бередi. Жазғандары жерде қалмайды, облыс, республикада жарияланып тұрды. Алланың бергенi, Мәриясы да күйеужанды, күтiмдар әйел болып жолықты. Баққаны да, күткенi де бiр Шәкең. Уайым дейтiн жебiр дерттен құтылған. Кейде баяғы әнiне басып





«құтырғысы» келедi. Ондайда Мәриясы тiзгiндi қолына тас- тай ғып орап алады. Елдегiлердiң тапсырмасы солай. Ә-ә, адамыңа кездеспей жүр екенсiң, Дәрмағанбетов! Болды ендi, жолама шайтанның «шалабына». Басыңды желге қашанғы толтыра бермексiң...

	Бұл Мәриясына бағынды. Елуге қарай еңкейген шақ ақылға жүгiндiрдi. Азаматтың кемдiгi жоқ. Бұл Арқалықта да абыройлы болды. Мысалы, мына оқиға. Бұны облыстық атқару комитетi төрағасының орынбасары Бөрiбаев шақыр- сын. Жүздесiп қол алысқан сәтте:

	 	– Добалдай деген азамат сiз бе? – деп күлдi.

	– Иә, мен едiм, – дедi бұл.

	– ҚазГУ-де Сейдахмет Бердiқұловпен бiрге оқыған екенсiз ғой. «Менiң Добалдайыма бөлмелерi кең үйден берiңдер. Ол анау-мынау үйге сыймайды» деп жатыр. Сей- дахмет менiң де досым едi. Мiне, мынау Майкөтов көше- сiндегi төрт бөлмелi пәтерiңiздiң ордерi», – деп алтынға бергiсiз тiлдей қағазды қолына ұстатты.



	Былай шыға бере, Шәкеңнiң көңiлi босайын дедi. Өткен өмiр асулары көз алдынан тез-тез зулап өткендей болды. Бұл университеттi бiтiргенде қатырмасы қатты дипломымен бiрге Қазалы топырағына Сейдахмет досы «Добалдай» деп қойған атымен оралған-ды. Денесiнiң iрiлiгiн айтқаны ғой. Қайран достар, бұның қызметтен де, үйден де жолы бола беретiнi сыртынан желеп-жебеп жүредi екен-ау...

	Өткен өмiрге, сағымға айналған жылдарға өкпе жоқ. Тек алға, тек алға қарай бастап келедi. Жылдан-жыл iлгерi озған сайын адам өмiрi де кем-кемдеп мүжiле түседi екен. Бұл кiсiнiң де талтүсi сағымға сiңiптi. Күнi еңкейейiн дептi. Бiр адамның жүрiп өткен жолы менiң жолымдай-ақ болсын. Осыған қанағат. Күш-қуатымыз барда елге оралайық. Осы ойыма қалай қарайсың, Марико! – дедi бiр күнi Шәкең жұбайына. Туған топырақты сағынып жүрген Мәрияда не тағат болсын, күйеуiн қуана қоштады.

	Шәкең тағдырының ендiгi жолы Сыр бойының облыс- тық газетiнде жалғасты. Мұндағы қызметiн де тәржi- малаудан бастады. Насихат бөлiмiнде тiлшi, совет құрылы- сы бөлiмiнiң меңгерушiсi, жауапты хатшылық, тағы да төрт бөлмелi жаңа пәтер. Жазудан қалып барамын деп жауапты хатшылықтан бөлiм меңгерушiлiгiне ауысты. Сыр бойында





не көп – проблема көп. Жазамын деген журналиске, егер келiстiрiп жаза алса, проблема жетедi. Марқұм, иманды болғыр, менiң Мырқы жездемшiлеп айтқанда: «мың милли- он масқара!» Шәкең де сол көп «масқараның» батпандаған қыртыстарын қопаруға қаламын қайрап салды. Бұл ыңғайда мен кiшi Шәкеңнiң Алматы кезеңiнен осы кезге дейiн не жазғанын айтқым жоқ. Себебi, маған дейiн басқалар айтып қойған. Ендi мен де жазсам, оларды қайталаған боламын. Бұл ағамыздың ақыреттiк досы, марқұм Сейдахмет Бердiқұлов: «Шәкiзат-ай, сен менен де жазғыш едiң, жолың болыңқырамады-ау...» – дейдi екен. Осыдан кейiн кiшi Шәкең ананы жазды, мынаны жазды деп тәптiштеудiң қисыны қайсы.

	Ағамыз зейнеткерлiгiне сол бөлiм меңгерушiлiгiнен шықты. Көзiн бала күнiнен еңбекпен тырнап ашқан адам қолын қусырып қарап отыра ала ма! Отыра алмады. Қызыл-

	орданың университетiнде баспа жұмысымен айналысты. Студенттерге журналистикадан дәрiс бердi. Содан кейiн об- лыстық бiлiм департаментi елiмiздiң тәуелсiздiгi арқасында

	«Сыр мектебi» деген газет шығара бастады. Редакцияға ша- қырды. Барды. Тағы да жауапты хатшылықты иемдендi. Жұмысты ұйымдастырды. Кейiн оны қойып, «Сыр сұлуы» дейтiн жаңа газеттiң бiрiншi санынан бастап редакторы да, жауапты хатшысы да, әдеби қызметкер дейтiн бейнетқоры да өзi болды. Баяғыда бiздiң облыста «Сыр сылуы» деген ән- би ансамблi болған, мына сұлуы не сұлу екен деп жүрсек, құдая тоба, бұл Сыр бойының қыз-келiншектерiне арналған газет екен. Содан бұл Шәкең Сыр бойын аралап, ой-хой дүние, небiр сылаңдаған сұлулардың соңына түсiп берсiн. Жарқыратып жазбаған, суретi шықпаған қыз-келiншек қал- мады десе де болар-ау. Жазудай-ақ жазды, газет тартымды шығып тұрды. Бiр күндерi Сыр бойының сұлулары бұл кiсiнi таба алмай қалды. Бiз де көз жазып қалдық. Сөйтiп

	«сандалып» жүрсек, ағамызды облыстық «Қазақ тiлi» қоғамының аядай ғана жалғыз бөлмесiнен тауып алдық. Ас- тапыралла! Аты қандай дардай едi?! «Қазақ тiлi» қоғамы

	дейдi. Жай да қоғам демейдi, облыстық дейдi. Сондағысы қуықтай жалғыз бөлме-е...

	 	– Қоғамшыл болып кеткенсiз бе? – деймiз Шәкеңе.

	– Баяғыдан қоғамшылмын ғой, – дейдi қотыр-қотыр





бетiнiң майын газет қағазымен сүрте отырып. – Журналис- тер туасы қоғамшыл емес пе?

	Ойымды дөп басып тұр. Расында журналист дейтiн кiсiлердiң қоғамдық ойдың өкiлдерi екенi ақиқат. Солай бо- луы керек.

	Я, сөйтiп баяғыда бұйығы ауылдан басталған жол Қазақстан байтағын шарлап-шарлап келiп, «Қазақ тiлi» қоғамының жалғыз бөлмесiне тiрелiптi. Ойға қалдым. Бұл не деген қиыр-шиыр жол едi. Терiстүбектен бастап су кеш- кен, мұз жастанып қар жамылған; қом сулардан жүзiп өтiп, бел асқан; белдерден өтiп Алатау асқан; Алатаудан дүниенiң төрт тарабына көз салып қиырларды шарлап шық- қан... Iздерiнде iнiлерi айта жүретiндей белгiлер қалған.

	Мiне, осындай қиыр-шиыр ұзақ жол. Өмiр толқындары айдаған тағдыр белестерi...

	Ағамыздың әлгiнде қолыма алған кiтабын парақтап отырмын. «Ғажайып сол кездi аңсаймын» деген очеркiне тағы да ден қойдым. Бұл кiсiнiң осы очеркiнде өзi жазға- нындай, тiкұшақтан әлгiнде ғана түскен бетi. Қаратерең жерiнде туған топырағын басып тұр. Оң жағына бұрылған- да: «Биыл елiмiздiң тәуелсiздiк алғанына 2Ө жыл толады. Жиырма жылдық мерекемiздi лайықты табыспен атап өту үшiн күресейiк!» – деген ұранға көзi түскенi. Аң-таң болып тұр: «Жиырма жылы несi...» деп.

	 	– «Ей, сен тiкұшақтан ауышып түскеннен саумысың, не божырап тұрсың!» – Кiшкентайдан бiрге өскен құрдасы Нұрғали осылай деп алдынан күтiп алды.



	Бұл: – Екi мың он бiрiншi жылы несi?! – деп әлi аң-таң болып тұр.

	Нұрекең оған: «Сол жыл емей немене! Сексен жасқа келгенiңнен де хабарың жоқ па өзiңнiң?» – деп кәдiмгiдей ажырайды.

	Шәкеңнiң мұнысы – сексен жасты көрсем деген арма- ны едi. Алланың ықыласы түссе сексен жас та алыс емес, әне-мiне дегенше төбе көрсетiп қалар. Кiм сексен жасамай жатыр. Армандағанның айыбы жоқ, Шәке! Өмiрдi кiмнiң ұзағынан сүргiсi келмейдi дейсiз... Бiрақ...

	Тағдыр оны сексеннiң сеңгiрiне жеткiзбедi.





АСЫЛ ТЕКТI ҰСТАЗЫМЫЗ ЕДI...




	Алғаусыз пәк көңiл желiктiрген жастық шағымызда

	«құлақтан кiрiп, бойды алған» бiр әнiмiз болушы едi. «Ұста- зым менiң, ұстазым...» деген. Бұл әндi халқымыздың ардақ- ты әншiсi Жамал апай жетемiзге жеткiзiп, санамызға әбден сiңiрiп айтатын. Бiз бүкiл жан-тәнiмiзбен елбiреп тыңдай- тынбыз, кейде өзiмiз де қосыла шырқап жiберетiнбiз. Ал осы әннiң тыңдаушысын елжiретiп, елбiретiп жiберетiнi – бiздiң де «ұстазым менiң, ұстазым» деп ардақтауға лайықты бiр кемеңгерiмiз болып едi.

	Иә, пешенеңе бұйырған мына жарық дүниеде балалық бал дәурен кезiңдегi санаңның «кiр-қоқыстан» таза, таңғы шықтай мөлдiр, айнадан бетер ашықтығына жетер не бар дейсiз. Күнәдан ада кезiңде көрген-бiлгенiң, балапан кеу- деңе сәби сезiммен түйгенiң сол күйi жадыңда жатталып, санаңда хатталып қалады екен. Мектепте шәкiрт, институт- та студент кезiмiзде талай мұғалiм мен оқытушының алдын көрдiк. Олар да хал-қадарынша оқытты, бiз де қабiлет- қарымымызға қарай бiлiм алдық. Ал сонда, сiз бен бiздiң есiмiзде мәңгiлiк пiр тұтарың болып кiмдер қалды...

	Адалын, ақиқатын айтайық, сабақ бергеннiң бәрi бiрдей жадымызда қалмапты. Тiптi, олардың базбiреулерi түрлi ыңғайсыз қылықтарымен жеккөрiнiштi көрiнетiн, «ұстаз» деген киелi атқа татымайтын. Сиректердiң сиректерi ғана Күндей жарқырап жадымызда жатталып қалыпты. Сондай сирек дегдарлардың бiрi – Әсенұлы Рахыш ағай едi. Бiз әр жыл сайын Жеңiс күнiн қасиеттеймiз. Осынау мерекелi күнге қауышқан сайын менiң көз айнамда ылғида Рахыш ағайдың нұр дидарлы маңғаз бейнесi сәулеленiп тұрады. Көңiл-күй жайлауымды мұң мен сағыну сезiмi кимелеп торлайды...

	...Бәрi есiмде. Соғыстан кейiнгi қамкөңiл жылдар. Бiз мектепке 1947 жылы бардық. Көкарал жетiжылдық мектебi деген дырдай аты болмаса, бүкiл шәкiрттерi небәрi 5 класқа (осы күнi класты – сынып дейтiн болыпты ғой) топтасты- рылған. Бiрiншi мен үшiншi – бiр класс, екiншi мен төртiншi – бiр класс, сосын бесiншi, алтыншы, жетiншi. Бәрi жиналып жүз оқушыға жетпейдi. Ауылымыз сiңiрi шыққан кедей. Соғысқа дейiн бiр емес, екi рет соққан





ашаршылықтан ыңғыршағы айналып есеңгiресе, соғыс ла- ңынан үшiншi рет сiлелеген сорлыларда не күй болсын. Дүйiм ауыл жұпыны болғасын, бiз не оңайық, есiмде қалға- ны киiмдерiмiз көне, оқу құралдарымыз тапшы, дәптер қат.

	Директорымыз – Рахыш Әсенов. Бiз жетi жыл осы кiсiнiң қолында оқыдық, осы кiсiнiң қабағы мен қасының астында тәрбиеленiп есейдiк. Кейiн оңымыз бен солымызды таныған шағымызда өткенге ой жiберiп көрсек, бiз үшiн Ра- хыш ағай бiр төбе, басқалары бiр төбе екен. Қайран, Рахаң! Асыл ұстазым, желеп-жебеушiм... Сiздiң шәкiрттерiңiзге тигiзген шапағатыңыз өз алдына, бүкiл Аққұм атты ауылы- мыздың рухани санасына сiңiрген еңбегiңiздi немен өлшеп салыстыруға болар екен...

	Оның адами жаратылысы қандай десеңшi! Сұлу сымбат, жарқыраған маңдай, ерттеулi бәйге атындай ширақ тұлға, орташа-қортаса тобырларды жасытып жiберердей тектi сұс, сұңғақ бой. Асыл аға, менiң мұң торлаған көз алдымда сiз осындай бейнеде мәңгiлiк қалдыңыз. Тұрпатыңыз дәл осы мен айтып отырғандай едi ғой. Асылы, алақандай Аққұмнан сiздей дегдардың шыққанына қарағанда бұл күнде орны жоқ ауылымыздың топырағы тегiн емес-ау, – деп ойлай- мын. Сол жылдары, егер сiз болмасаңыз, бiз кiмнен үлгi алар едiк? Егер әрбiр қазақы ауылдың сiздей кемел туған кемеңгер азаматтары болмаса, мына Қазақстан байтағы қайтып ел болар едi...

	Қолынан кiтап түспейтiн. Ауылымызда жақсы кiтапхана

	болды. Сiрә, Рахаң оқымаған кiтап қалмаған да шығар. Лев және Алексей Толстойлар, Достоевский, Бальзак, Дж.Лон- дон, Э.Хемунгуей, М.Шолохов сынды алыптардың орыс тiлiндегi жуан томдарын Рахаң қолынан талай көрдiм. Көзiлдiрiгiмен кiтап оқығанда бiр қолымен мұрнын «сауып» отыртыны осы күнге дейiн көз алдымда тұнып тұр. Кiмдердi және қандай шығармаларды оқуды мен осы Рахаңнан үйрендiм. «Порт Артур» деген қалың кiтапты осы ұстазым- ның қолынан алып оқып едiм. Әлi есiмде, Әбдiжәмiл ағаның тұңғышы «Курляндия» романы (өзi де бiр болмаған жуан кiтап) Аққұмға жеткенде ақсақалды аталарымызға қолы тигенде оқып берудi де бастаған осы Рахаң болатын. Кейiн Рахаң үлгiсiмен бiз де кiтап оқып беретiн болдық үлкендерiмiзге.





Жазуы ше? Елде жоқ жазу! Мен осы жасыма келгенше Рахаңның жазуындай үлгiнi кездестiрген емеспiн. Кестенiң өрнегiндей сұлу әрiптер көзiңдi арбап, қызықтыратын. Бiздiң бәрiмiз де Рахаңа елiктеп жазатынбыз, алайда келiстiре алғандарымыз шамалы болды. Кейiн жоғары оқу орнына түскенде лекцияны асығыс жазатындықтан, оны- мыздан да айырылып қалдық. Рахаңның марксизм-лени- низм мәселелерiнен, БКБп тарихынан – партия тарихынан, басқа да классикалық еңбектерден жазып алған лекциялары (тезистер деуге де болады) болатын. Бiздiң қолымызға түсе бермейтiн сол қалың дәптерлер қолдан-қолға көшiп жүретiн. Кейiн бiлдiк, Рахаңның сол дәптерлерiн саяси са- баққа дайындалатындар мен жоғары оқу орындарын сырт- тан оқитындар сұрап алып пайдаланады екен.

	Айтарыңыз не, мен пошымыма қарамай, барлық жағы-

	нан да Рахаңа елiктейтiн едiм. Кейде мұғалiмдер сырқатта- нып қалады немесе колхоздың науқандық жұмысына амал- сыз жегiлiп кетедi. Сондайда директорымыздың мұғалiм- дердiң орнына мұғалiм болатыны бар. Ол кiсi класқа кiрiп келгенде, жүрегiмiздi қуаныш кернейтiн. Өзiмiздi еркiн сезiнетiнбiз. Жүрiс-тұрысы, өзiн ұстауы, бiзге көзқарасы басқаларға ұқсамайды, бөлек. Көптiң бiрi емес – дара. Көп iшiнен көзге жылы ұшырап, жарқырап отыратын. Бiзге 5-6- 7-кластарда әртүрлi пәннен сабақ берiп жүрдi. Жетiмдiк пен жоқшылықтан бұйығы, жалтақ болып өскендерге мейiрiмдi едi. Әрбiр тоқсан аяғында және әрбiр мереке сайын ата-ана- лар жиналысын ашып, оқу үздiктерi мен күйсiз отбасының балаларына су жаңа дәптерлердi, бояу қарындаштар мен әдемi қаламсаптарды сыйлық есебiнде тегiн тарататын. Жалпы Рахаңда шәкiрттерiне деген суық қабағы болған емес. Класс iшiнде бiр ыңғайсыз жағдай бола қалса, кейбiр кеудемсоқ мұғалiмдердей (ондайлар болды) дауыс көтерiп жанықпайды. Мәселеге байыппен қарап, сабырмен шешедi. Сабақты құлаққа жағымды қоңыр даусымен түсiндiргенде бар-ау, миыңа құйылып-ақ қалатын. Денешынықтыру саба- ғында турникте шыр айналатын, бiзге түрлi жаттығуларды өзi жасап көрсетедi. Анау 16 килолық шойын гир Рахаңа бұйым емес, аспанға допша атады. Оның ойынына бiз аузы- мыз аңқиып қарап тұрамыз. Ұстазымның таң азанымен теңiз жағалауында денесiн шынықтырып жүгiрiп жүргенiн,





белуарына дейiн жалаңаштанып мұздай суға жуынатынын талай көргенмiн. Сол дағдысы ол кезде бүкiл ауылымызға таңсық едi.

	Сол жылдары, жаңалыспасам, мемлекетiмiзде жыл сай- ын 7 мереке аталып өтiлетiн. Соның бәрiнде баяндама жа- сайтын жалғыз Рахаң. Халық күн жылыда ауыл ортасын- дағы Сарытөбеге, күн суықта клубқа жиналады. Рахаң ба- яндама жасағанда қолында қағаз болмайды. Кейбiр шолақ белсендiлердей екпiндетпейдi, жиналғандарды байсалды қоңыр дауысымен ұйытады. Баяндамасының соңы неше түрлi аңғырт, қызық сұрақтарға жауап қайтарумен, әлемдiк жаңалықтарды екшеп түсiндiрумен бiтетiн. Не керек, аққұмдықтар iштегi мұң-шерiн «армансыз» тарқатып тара- сатын.

	Ұстазымның көгiлдiр түстi, жiңiшке ақ жолақты бостон костюм-шалбары, қоңыр-қызыл туфлиi болатын. Шатырдай ақ көйлегiне өңi кемпiрқосақ түстес әдемi галстугы жара- сып тұрады. Мерекелiк жиынға, сабақ беруге де көбiне осы киiмiмен келетiн. Костюмiнiң сол жақ өңiрiнде орден-ме- далдарының планкасы, оң жақ өңiрiнде бiр «Қызыл жұлдыз», екi «Отан соғысы» ордендерi мен «Гвардия» белгiсi болатын. Балалықты қойсаңшы, бiзге соның бәрi таңсық, ұстазымыздың омырауына қадала қарап отырғаны- мыз.

	Ал оның әскерге алынуы да құдды ертектегiдей. Баяғы- да, теңiздiң бағы жанып тұрған кезiнде бүкiл Арал балық- шылары «Изендi» деген жерге жиналатын. Ол кезде бұл теңiзде «патша балығы» деген болған. Оны жергiлiктi ба- лықшылар «шөмәйке», ал орыстарымыз «чемая» дейтiн.

	«Патша балығы» – көне замандардағы аты көрiнедi. Сол көне атынан-ақ аңғарылатынындай, тұла бойы майдан жа- ратылған бұл балықтан жасалған қарманы жесең тоймай- сың, өте дәмдi де құнаралы келедi. Сол «патша балығын», неге екенiн қайдам, бiр ай қарбаласта аулатады, былайғы уақытта аулатпайды. Толық бiр ай – «Изендi» басы «қан са- сып» кетедi, әрi құс базарына, әрi балық базарына айнала- ды. Ауылдан жырақта, Бөген деген жерде тоғызыншы клас- та оқып жүрген Рахаңды 1942 жылы бiреулер мектептен су- ырып алып, «Изендiге» аттанған балықшылардың бiрiне ескекшi етiп жiберген.





Бiреулер Рахаңды iндетiп, онда да тұрақтатпайды. Он сегiзге толып үлгiрмеген бозбаланы ескекшiлiктен суырып алып, Аққұмдағы ауылына соқтырмастан, әскерге аттанды- рып жiбередi. Шамасы бiреудiң орнына тығып жiберсе ке- рек. Сонымен, жалғыз қарашығымен қоштаса да алмай қал- ған Әсен әкемiз бен Асыл шешемiз зар еңiреп қала берген. Рахаңның өзi: «Бiздi әуелi екi айлық курста оқытып алды. Ұрысқа он жетiншi шiлдеде сержант шенiмен Смоленск түбiнде кiрдiм…» – деп отырушы едi. Бiрiншi Белорус май- данының атқыштар полкiнде болған. Соғысты Польша жерiнде аяқтап, елге үшiншi топтағы мүгедек болып ора- лады.

	Кейiн бiлдiк қой, бiз мектеп табалдырығын алғаш атта- ғанда директорымыздың толық орта бiлiмi де жоқ екен. Небәрi тоғыз жылдық, ал былайғы мұғалiмдердiң бәрi тегiсiнен жетiжылдық бiлiммен амалдап жүргендер екен. Ра- хаңнан басқасы әуелi Қызылорданың педучилищесiн, содан кейiн пединститутын сырттай оқып бiтiрдi. Ал Рахаң бiр жылы директорлығын тастап, Шалқарға кеттi. Онда аудан- дық газеттiң жауапты хатшысы қызметiн атқара жүрiп, кешкi мектептiң соңғы класында оқыған. Аттестат қолына тиiсiмен, Шымкент пединститутының тарих факультетiн сырттай бiтiредi. Сол жоғары бiлiмiне қанағаттанбай, Алматыға ба- рып мемлекеттiк университеттiң заң факультетiне түстi. Оны Қырғыз мемлекеттiк университетiнiң заң факультетiнде жа- лғастырып, 1962 жылы 37 жасында ойдағыдай бiтiрiп шық- ты. Бiр пәннен ғана – 4, қалғанының бәрi – 5!

	Бiрақ амал не, бiлiмге жан-жақты сусындаған, екi тiлге

	бiрдей жүйрiк, сөйлеп кеткенде жұртты сiлтiдей тындыра- тын ардақты азамат кемелденiп толысқан шағында бiр түсiнiксiз науқасқа шалдықты. Әлде соғыста алған конту- зиядан болды ма, әлде қоғамды жайлаған ит ырқылжың ке- реғарлықтан iштей қамығып жүрiп тапты ма, қайран менiң ұстазым, жүйке ауруы әлегiнен көл-көсiр бiлiмiн елiнiң игiлiгiне жарата алмай, азап шектi. Не ауру емес, не сау емес – он жыл қанатын жаза алмай, түсiнiксiз жағдайда жүрдi. Соның өзiнде баяғы маңғаз қалпы, үстiне шық жуыт- пайды, маңдайы жарқырап ойға батып отыратын. Асқан ақылды адамдар бәрiнен де ой азабынан шаршайтын көрiнедi ғой. Себебi, олардың ақыл-ойы, парасат-пайымы





қоғамның кереғар бағытымен үйлесе бермейдi, соның сал- дары – ойлылардың ақылы асқына келе арылмас азабына айналады бiлем. Менiң жобамда осы ұстазым ақылдан азап шеккен адамның күйiн кештi ғой деймiн…

	Кейiн бiлдiм, ауру да болса сау адамдай маңқиып жүретiн Рахаң соғыста алған жарақатынан соқпа-соқпада қатты қиналады екен. Кейiн бiлдiм, мемлекет соғысқа сал- ған солдатының мүгедектiгiне орай жәрдем тағайындапты. Ал Рахаң болса, оның бiр тиынын да алмаған, атышулы

	«Бейбiтшiлiк қоры» есебiне тiркеткен екен. Мұндай адам қайткенде қатарға iлiгемiз деп талпынған зерделi шә- кiрттерiнiң маңдайына сыйсын ба, небәрi 48 жасында аңды- сқан ажал алды да кеттi. Тағдыр бұл отбасын аяған жоқ. Ар- тында қартайған әке мен шеше, үпiр-шүпiр 8 баласымен жеңгемiз Балдырған шулап қала бердi. Екеуi де тектiден едi, екi жақсы қосылып едi. Япыр-ай, екi жақсы қосылса, бiрi болмаса бiрiнiң сыңарын саяқ қалдырып ерте кететiнi несi?! Ерте кететiнi неткенi... Ойлап ойың, сарылып ақылың жетпейдi...

	Ата-ене, бала-келiн бiр-бiрiне сай қосылған кең пейiлдi жандар едi. Төрiнен қонақ арылмайтын, дастарқандары жи- ылмайтын. Асыл шешемiз «тарығып қалмаңдар» деп ұнын, шай-шекерi мен жылы-жұмсағын қоңторғай отбасына өзi апарып берiп жүретiн. Көп ұзамай, жалғызының артынан ол да кеттi – қайғы мен құсалықтан. Жасы жер түбiне жеткен Әсен әкемiздiң жалғызын қара жердiң суық қойынына тап- сырарда жиналған жамиғаттың сай сүйегiн сырқырата күңiренiп жылаған үнi осы күнге дейiн құлағымда тұр. Көп тобырдың бiрi емес, арыстай маңғаз Рахаң. Ой, халық ары- сын қара жерге қия алмай теңселiп, күңiренiп кеттi. Мен Қызылорда тұрғыны едiм. Рахаңның опат болғанын есiткен бойда күйбең-күйбең ит тiрлiктiң бәрiн жиып тастап, жана- засына ұшып жеттiм...

	Кейiн Әсен әкемiз жылай-жылай ақырында ол да көзiнен айырылды...

	Бұл қазақта бiр ақ жаулықты иманды болса, ол Балдыр- ған жеңгемiз болар ма?! Бiр жағынан мазасыз жұмыс мұғалiмдiгi және құттайынан қолында өскен тұлдыр жетiм қайнысы Елубай марқұмды қосқанда – бiр шаңырақ астын- дағы 12 жанның кiр-қоңын жуып, бабын тауып көр. Айтар





ауызға оңай. Ал бiздiң Балдырған жеңгемiз бiр қора жан- ның боқташығына батып жүрiп-ақ қатарынан қалған жоқ.

	Ендi осы күнi көкiректе сұрақ көп. Тағдыр осы бiр аяулы жанға нелiктен қатал болды екен. Шыбын жанына тыныштық бермедi, соққының астына алумен болды. Жал- ғызын жоқтап, зар еңiреген ата-енесiн жөнелтiп бола бер- генде сүйрiктей жiгiт болып бой түзей бастаған шағында Темiрхан, Мейiрхан есiмдi екi бiрдей ұлынан айырылды. Есеңгiреген еңсесiн тiктетiп үлгiртпей, қолында тәрбие- ленiп өсiп, азамат болған қайнысы Елубай келместiң кемесiне мiнiп ол кеттi. Айтарыңыз не, тағдыр тауқыметi аз болған жоқ. Шаршатты, шалдықты, бiрақ шыдап бақты. Батпан бейнеттi арқалай жүрiп, Рахышынан қалған алты перзентiн оқытып, жоғары бiлiмдi азамат қатарына қоссам деген арманына ақыры жеттi. Алтауын да аяқтандырды. Тәңiрiнiң бұл шаңырақты жарылқағаны – балалары оқуға алғыр болды. Аяулы ана қасiретi қалың қайғы салмағын са- бырлы ақылымен жеңдi. Бүгiнде елi мен жұрты алдында жүзi жарқын, өмiр өткелдерiнде көрген бейнетiнiң зейнетiне жеткен кемел шағында.

	Осы күндерi жаттың жетегiне ылығып, боларға да, бол-

	масқа да елiктеп, солықтап жүген төмен етектiлердi көрген- де, тексiздiкке телiнгеннен нендей опа таптыңдар, болды, жеттi, ата жұртымыздың Балдырғандарына бет бұрыңдар дегiм келедi де тұрады...

	Қайран ұстазым менiң, мына өмiрге бiр-ақ рет келген кемеңгер едiң, кемелдене алмай кете бардың-ау, қайтейiн...

	Менiң алдымда ардагер жолбасшым болып сiздiң жүруiңiз керек едi, маңдайымызға сыймадың. Жалғыз менiң бе, киелi ұямыз Көкаралдың ақ топырағынан жаралған бозөкпелердiң сорына қарай тағдыр сiздi бiзге көп көрдi. Алланың дегенi болды. Адамға ұлағатты ұстаз ғұмыр бойы керек болады екен. Ақылымен адастырмай аялайтын, көлеңкесiмен қорғай жүретiн жолбасшың болмаса, өмiр сүруiң қиын екен. Сiзден кейiн мен ылғи да жалғызсырап жүрiп ер жеттiм. Өмiр бойы жалғызсыраумен, сiздей артық туған жолбасшыны iздеумен өттi өмiрiм. Рас, ақылдарынан алжасқанша үгiт-насихат айтқыш, боларға да, болмасқа да уралағыш көп тобырдың iшiнде ақыл-ойың мен күш- жiгерiңдi пайдаланғыш «жолбасшылардан» кенде болғаны-





мыз жоқ. Дегенде сол көп шуылдақтың «ақылы» миға қонба- ды. Сiздей сирек дегдардың алақанына зар болып өстiк бiз бейбақ. Апыр-ау, сiздей дегдарлар неге сирек болады екен...

	Бақұл бол, асыл тектi ұстазым менiң!





БIЗ ҮШЕУМIЗ ДОС ЕДIК...




	«Жерде жетiм налыса, көкте перiште қайғырар».

	/Әкем осылай деп отырушы едi/.



	 	– ...Бiз де қартайдық. Жас iлгерiлген сайын ой да қалыңдай бередi екен. Кейде кимелеген қорғасын ойдың еңсенi көтертпей езiп тастайтыны бар. «Бiз осы қандай ұрпаққа жатамыз? Бақытты ұрпақ бола алдық па?» – деп өзiме-өзiм сан рет сұрақ қойдым. Кесiп жауап беру қиын- ның қиыны екен. Бұл ыңғайда жиырмасыншы ғасырдың жиырмасыншы, отызыншы жылдарында немесе қырқыншы жылдардағы ала-топалаң соғыспен жағаласып туғандар тол- қыны не дер едi? Сөз жоқ, әркiмнiң бiр ойы бар ғой. Менiң де өз ойым өзiме жетерлiк. Өткен өмiрiме көз тiктiм, ой жүгiрттiм, достарымды еске алдым. Дүние-ай, өткен өмiр жолымыздың рақатынан азабы басым болыпты... – деп бас- тады салихалы әңгiмесiн Әйтеке би кентiнде тұратын еңбек ардагерi Яқияұлы Жаңаберген ағамыз.



	...Қайран менiң, достарым! Бiз не көрмедiк, неге

	төзбедiк, замана желiнiң өтiнде жасып қалмай, ел қатарына қалай қосылғанымызға таң қаламын. Алданияз! Киiкбай! Сендер жоқсыңдар, ал мен жарық дүниеде ақырын-ақырын жүрiп жатырмын. Бұған да шүкiр, егер мен болмасам, сендердi кiм еске алар едi. Сендер адал едiңдер, ақ жүрек едiңдер, жандарың жаннатта шығар-ау, басқаша болуы мүмкiн емес. Бұл – менiң иманымдай берiк сенiмiм. Ей, асыл достарым, Алданияз! Киiкбай! Жанаттың төрiнен бiр сәтке маған құлақ түрiңдершi, шерлi жүрегiмнiң шеменiн жiбiтiп, шерiмдi тарқатайын.

	Бiз бiр ауылдан үшеу едiк, үшеуiмiз де бiр жылдың төлi едiк, 1941 жылғы соғыс басталғанда бес жастағы жалаң аяқ, жалаң бұт сәби едiк. Тағдырдың жазуы солай шығар,





үшеумiз де жетiмдiктiң тақсыретiн аз тартқанымыз жоқ. Таңдайымызға татыды. Алданияз, Киiкбай, сен екеуiң әке- ден ерте айырылдыңдар. Әлi есiмде, бiз бiр мектепте оқып жүрдiк, бiздiң мұңымыз да, жырымыз да бiр болатын. Бiр болғандықтан да, үшеумiздiң жұбымыз жазылмайтын. Әсiресе, сен Киiкбай екеуiң егiз қозыдай едiңдер. Жұрт сен екеуiңдi ақ тондылар дейтiн. Күлемiн-ау, қайбiр келiстi тон?! Өн бойы шұрқ тесiк, қырық жамау, алқам-салқам лыпа едi бiр...

	Мен кейiн есiттiм, бiр күнi екеуiң мектеп директоры Ешниязов Есет ағайдың алдына барыпсыңдар. Көз алдыма келтiрейiншi ақтонды екеуiңдi:

	 	– Ағай, бiз бұдан былай оқымаймыз...

	– Оқымағаны қалай?!

	– Жағдай көтермейдi...

	– Ал, оқымағанда не iстейсiңдер?

	– Колхоздың жұмысын iстеп киiнемiз, үй iшiмiздi асы- раймыз.



	Есет ағай мырс еттi: «Қарық боларсыңдар, колхоз жары- тады ғой сендердi...»

	Ол бiр сәт ойланып отырды да: – Жүрiңдер, колхоздан бұрын әуелi үйлерiңе барайық, – дедi.

	Киiкбайдың әжесi сексен жаста едi. «Шырағым, Есетжан, бiз өлесi болдық, мына жетiмегiмдi оқудан босатшы» – деп директордың шаужайынан ала кеттi. «Немереңiз оқуға тиiс!»

	 	– болды Есет ағайдың кейуанаға қайтарған жауабы.



	 	– Ойбай-ау, қалай оқиды?! Осы үйде ертең iшетiн көже де жоқ.

	– Көже болады. Көженi табамыз! – Осылай деген Есет ағай Киiкбайдың үйiнен шығып, «ақтондының» сыңары Ал- данияздың үйiне келдi. Алуа шешемiз де жоқшылықтың арқаға аяздай батқан ауыртпалығын айтып, мұңын шақты.

	– Көптен көп өтiнiшiм, қайдағыны айтып балдарды жа- сыта көрмеңдершi, – дедi Есет ағай. – Бiле-бiлсеңiздер, жетiсiп жүрген ешкiм жоқ. Бәрiмiздiң де бiр-бiр мұңымыз, бiр-бiр қасiретiмiз бар...



	...Естерiңде ме, Ақтондылар! Ертеңiне мектеп бойынша тиын тебен жиналды ғой. Оған екеуiңе киiм-кешек сатып алып бердi. Үйлерiңе колхоз қорынан аздап астық босатыл- ды. Иә, ол күндердi мен ұмытқаным жоқ, достарым! Сен





екеуiңдi, иманды болғыр Есет ағай, тұрмыс жағдайлары сәл де болса жеңiлдер ме екен деп Қазалы қаласындағы панси- ондық интернатқа апарып орналастырып қайтып едi-ау. Сендер өйтiп-бүйтiп орта мектептi, ал мен сол жылы жетiжылдықты бiтiрдiк. Жалаңаш-жалпылықтан мен ауру- шаң болдым да, үш жыл қатарынан оқи алмай, сендерден

	«қара үзiп» қалдым ғой.

	Киер киiм, iшер асқа жарымай, жадау көңiл, жарым құрсақ болып жүрсек те, арманымыз – оқып адам болу едi. Үшеумiздiң бiр-бiрiмiзден айырылғымыз жоқ. Менi аяп қимағандықтан да институтқа бармайтын болдыңдар, үшеумiз оқуға бiрге түсетiн болып келiстiк. Айтпақшы, Ал- данияздың қаражат табамын деп бiр жыл қойшыға көмекшi болғаны бар. Онымен қарық бола қойғанымыз жоқ. Үшеумiздiң ортамызда бiр ағаш шамадан күрiш, бiр дор- ба бауырсақ, 8 бөтелке күйдiрiлген сары май, 2ӨӨ сом ақ- ша. Бар болғаны осы. Ол екеуi осыларды Алматыға жет- кiзу үшiн менi билетпен пойызға отырғызды да, жартым- сыз ақшаны шығындамас үшiн өздерi ұрлыққа мiнбекшi болды.

	Пойыз жылжып кеттi. Бiздiң бiрiншi рет жолға шығуы-

	мыз. Орысшадан мақұрымбыз. Менде зәре жоқ, қорқып жатқанымда қатып ұйықтап қалыппын. Таң азанымен екеуi оятып алды. Пойыз Қызылордаға келiп тұр екен, беттерi күйелеш-күйелеш. Билетсiз мiнген екеуiн бiр мейiрiмсiз жолсерiк ұстап алып, әке-көкелеп жалынғандарына қара- май, жолда бiрдеңе деген жерде кеуделерiнен итерiп жiберген. Абырой болғанда құмға құлапты. Содан басқа бiр пойыздың төбесiне тырмысып шығып, менi қуып жеткен түрлерi екен.

	Алматыға аман-есен жеттiм-ау. Темiр жол вокзалы екеу екен, қайсысынан түсерiмдi бiлмей сасайын. Жыларман халде уайымдап келе жатқанымда пойыз бiрiншi Алматыға тұмсық тiредi. Екеуi күйелеш-күйелеш болып, тағы да жетiп келдi. Мұндай қуанбаспын!

	 	– Қорықпа, екiншi Алматыдан күтiп аламыз! – дедi екеуi жарыса ентiгiп.



	Айтқандарындай күтiп алды. Екеуi: «Мұнда трамбай, троллейбус деген болады екен, тоқпен жүредi екен», – деп менен бұрынырақ «алматылық» болып алғандарын айтып





жатыр. Ығы-жығы халық. Қайда барамыз? – деймiз бiр- бiрiмiзге.

	 	– Әнеу бұрымдары аш белiне түсiп тұрған екi қызды көрiп тұрсыңдар ма? – дедi Киiкбай.

	– Иә, көрiп тұрмыз.

	– Көрiп тұрсаңдар, солардан барып жөн сұрайық. Трол- лейбусқа қыздар да мiндi, бiз де мiндiк. Алданияз қос құрбының қарсы алдына, бiз қыр арқасындағы орындыққа жайғастық. Жөн сұрауды Алданияз бастады. Сонымен не керек, соның аяғы темiр жол техникумының жатақханасы- на жайғасып алдық. Алданиязды бiрiншi, Киiкбайды екiншi курсқа емтихансыз қабылдады. Мен жетi кластық құжатым- мен 4 сабақтан емтихан тапсырып түстiм. Оқу басталды. Бiр ауыз қазақшасы жоқ, бәрi орысша. Мен түк ұғар емеспiн, миым әбден ашып, атала болуға айналды. Киiкбай мен Ал- данияздың да осы оқуды түбiрлеуге ынтасы болмады. Сiрә, бiз о басынан техникалық бiлiмге бейiм жаратылмаған бо- луымыз керек. Алданияз жасынан бiр беткей едi, тез тұтан- ғыш. Бiрден шешiм шығарды «оқымаймын» деп. Киiкбай- дың мiнезi көнтерiлi, әрi-сәрi күйде бiраз ойланып жүрдi де:

	– «Сен оқымасаң, мен де оқымаймын, – деп ол да қай-



	сарлығына басты. – Тағдырдың жазғанын көрермiз...»

	Техникумда қазақ балдар онсыз да жоқ есебi. Киiкбай мен Алданияз кетсе, жалғызсырап қалатын болдым. Ертеңiне директорымыз Стариковичтiң алдында отырдық. Сол кездердегi ұстаздар қандай, сабаздар! Завуч құжатта- рымызды бермей қойды. Күнде екеулеп ақылдарын айтады:

	«Темiр жолда қазақ жастары аз, оқыңдар, қиналсаңдар көмектесемiз» – деп. Екеуi әрi үгiттедi, берi үгiттедi. Көн- бедiк. Ақыры шаршады бiлем, ашуланған завуч құжаттары- мызды алдымызға лақтырып тастады. Сосын сұқ саусағын безеп, бiрдеңе-бiрдеңе деп тұрды да, есiктi тарс жауып шы- ғып кеттi.

	Бiздiң оқуды қойғанымызды есiткен комендант жатақ- ханадан шығарып жiбердi. Жалынғанымызға қарамады. Қаңғыдық та қалдық. Ендi қайда барамыз? Тiрi жанды та- нымаймыз, Алматы қазақтың астанасы болғанымен. Бiреулер ақыл қосты: көше-көшенi аралап хабарландыру қараңдар, бiрдеңе табылар, – деп. Баяғы ағаш шамаданды кезек көтерiп, көше кездiк. Тапқанымыз: дене тәрбиесi





(физкультура) техникумы, әлi қабылдау жүрiп жатыр екен. Әлi ұмытқаным жоқ, Ташкент көшесiндегi 171-зданға кел- дiк.

	 	– Не iстеймiз, документiмiздi тапсырамыз ба? – дедi Киiкбай.

	– Шегiнетiн жол жоқ, қай кескiнiмiзбен шегiнемiз, – дедi Алданияз.



	Құдайдың бiзге қарасуының кемi жоқ. Тағы жолымыз болды. Жатақханасына орналастық. Екi досымды екiншi курсқа емтихансыз қабылдады. Менi емтихан тапсырған қағазыңды алып кел, – деп темiр жол техникумына жұмса- ды. Сөйтiп, сол баға бойынша менi де қабылдады бiрiншi курсқа. Бiздi Шымкент жағына мақта теруге жiберетiн бол- ды. Үшеумiз түнiмен ақылдастық. Үстiмiзде бiр-бiр жұпы- ны костюм-шалбардан басқа лыпа жоқ, тиын-тебен сарқыл- ды, аштан бұратылып жүрмiз. Артымыздан келер көмек және жоқ...

	 	– Дәметпейсiздер ғой?

	– Дәмету қайда! Иегiмiз қышымайды да. Ойымыз: мақ- та теруге бармай, Алматыда қалу. Оқу басталғанша жұмыс iстеп ақша тапсақ, киiнiп алсақ деймiз. Директорымыз Ако- пянның алдына бардық, жағдайымызды айттық. Болмаған жақсы адам екен, өзi әрi қазақшаға жұқпайды, ағып тұр.

	– Осы Алматының iргесiнде «Горный гигант» деген кол- хоз бар. Бастығы – менiң жолдасым. Соған барыңдар, – деп қолымызға «iшiрткi» жазып бердi.



	Алақайлап жолға шықтық. Қағазды оқып көрсек:

	«Мына үш жетiмекке мол ақша табатындай жағдай жаса...»

	 	– деп тапсырыпты. Бардық. Айтқан адамын тауып алдық. Ол ойланып тұрып: «Сендердi мен сегiзiншi бригадаға жiберейiн. Жұмагүл деген апаларың. Соған барыңдар», – дедi.



	Апамыз жүзi жарқыраған жап-жас келiншек екен. Бiзге кешке дейiн сәбiз қаздыртты. Кешкiлiк орысы, орманы ара- лас жүздей балдарды орналастырып болып: – Сендер қай- дан келдiңдер? – дедi. Айттық.

	 	– Сендер бiздiң үйге жатыңдар, – деп үйiне алып келдi. Күйеуi Әбдiкеш ағамыз жылқы фермасын басқарады екен. Екеуi ақылдаса келiп, бiздi колхоздың алмаларын жинасуға қосты, әрi үйiне ес боламыз.





Қайтарда колхоз бiзге 3 тонна алма босатты. Еңбегiмiз үшiн. Апаймен ақылдастық, неғыламыз, – деп.

	 	– Ақшасының орнына алмасын алыңдар, – дедi ағаймен екеуi. Содан апай бiр машинаға қырғын алмадан 3 тоннасын таңдап тиеттiрдi де, бiздi қасына алып, Алматы базарына тартты. Содан үшеумiзге көп ақша алып бердi. Менiң көмегiм болсын деп өз жанынан да ақша қосты.

	– Не деген асыл адам, а?!

	– ...Иә, айтарың не, өзi бiр сондай ғажап адам. Әйел за- тының асылы. Бiздi ертiп жүрiп, Алматыны аралатты. Жыл- дың төрт мезгiлiне лайықтап шыттай киiндiрдi. Бiзде ес жоқ, жерде емес – көкте самғап ұшып жүргендеймiз. Күшiгiмiзден таланып өскендермiз ғой, жұмысты уақытпен санаспай жапырып iстеп едiк, апай мен ағай бiздi содан да жақсы көрдi-ау деймiн. Әлде аяды...



	Арада ай өткен. Апай келiп тұр артынып-тартынып. Со- ғымға жылқы сойған екен, сыбағаларың деп бiзге де әкелiптi. Және колхозда iстеген еңбек күндерiң деп тағы да 3 мың сом ақша бердi. Мәссағаан-н, көз жасымыз тимей- тимей кеттi. Әйтеуiр жүрегiмiз жарылмай аман қалдық...

	Несiн айтасыз, тағдыр бiзге осындай жақсы жандарды кезiктiрдi. Бiз солардың арқасында адам болдық. Апай кетерiнде: демалыс сайын үйге келiп тұрыңдар, өзiм де келiп тұрамын, – деп бiздi комендатқа қайта-қайта тапсы- рып кеттi. Бұрын үстiмiздегi лыпамыздан қорынып, жүнiмiз жығылып жүрушi едiк. Ендi әп-әдемi киiнiп алғасын, еңсемiздi тiктей бастадық. Үшеумiздiң ұзындауы мен едiм, Киiкбай орта бойлылау, Алданияз аласа. Ол булығып өстi де, Киiкбай кейiн тез бойшаң тартты.

	Үшеумiз осылай үш түрлi размермен бой түзеп жүрген күндерiмiздiң бiрiнде тағдыр бiздi Алматыдан асып, Мәскеудiң шаршы рингтерiн талай солқылдатқан атақты боксшы Мақсұт Омаровқа жолықтырды. Ағамызды темiржол техникумынан бiлетiнбiз, сонда iстейтiн. Мына техникум киiмдердiң түр-түрiн қажетсiнедi екен. Таптыр- майды, таптырса қырғын кезектен алу да қиын. Бiрде үшеумiз сондай алыс-жұлыстың үстiнен шығып, кезекке тұра қалдық. Бiр кезде...

	...Иә, бiр кезде қоңқақ мұрын екеу үшеумiздi үш түйдi де, кезегiмiздi тартып алды. Ызаланғаннан жылап жiбе-





рiппiз. Жыламай қайтейiк, мұғалiмдер спортивный киiм- дерiң қайда деп күнде зығырды егедi.

	 	– Ей, неғып тұрсыңдар? Жылағаны несi?! – дейдi бiреу.



	Қарасақ Мақсұт ағай. Құшақтай алыппыз.

	 	– Ағай, ана екеуiн көрiп тұрсыз ба?

	– Қане? Ана екеуi ме?

	– Иә. Кезегiмiздi тартып алды. Киiмдердiң өтiп кететiн түрi бар...



	Мақсұт аға ана екеуiне жақындап барды да, бiреуiн қол- тығынан алып бiзге қарай жүрдi. Жақындап келiп: – Мына- лардың кезегiн неге тартып аласыңдар? – дедi қатуланып. Анау:

	 	– Не твое дело! – деп гүр ете қалды. Және бiр жаман сөз айтты. Сол-ақ екен, боксшы ағамыздың жұдырықты қалай сiлтегенiн бiлмей де қалдық. Екiншiсi ытқып келе бергенде Мақсұт аға оны әм қойып жiбердi. Бiзде иман қал- мады:

	– Ағай! Ағай!– деп үрейленiп қоя бердiк. Мақсұт аға саспайды.



	Ана екеуiнiң ләм деуге шамалары жоқ, тайып тұрды...





* * *


	Оқу маған бұйырмады. Жаңа жылдың алдында ауырып қалпақтай ұштым. Дәрiгерлер ауыр дене еңбегiмен айна- лысуға болмайды деп шештi. Емделуiм керек екен. Әжем- дi, апамды (шешем) қатты сағынғаным сондай, бәрiн қой- ып, ауылға қайтуға жинала бастадым. Сөйтсем, менiң екi досым да:

	 	– Бiрге келдiк, бiрге қайтамыз... – деп «маңырап» отыр.



	Шошып кеттiм.

	 	– Ау, қайта-қайта оқудан шығып жүре бересiңдер ме?! Ел күлер. Мен қайтып келем. Жылы орындарыңды суытпаңдар... – деп өзiмше көп «ақыл» айтып, әрең көн- дiрдiм. Бiр-бiрiмiздi қимай, көзiмiз жасаурап жылағымыз келдi...



	Мен оқуға жарамағанымды уайымдап, әрi «өмiр бойы бiрге боламыз» деп уәделескен достарымды қимай, жабыр- қап келсем, әжем мен апамда ес жоқ, мәре-сәре. Қолдарына түсiре алмай отыр екен, оқу мәселесi жайына қалды. Менi ақыры достарымнан бұрын үйлендiрiп тынды.





Киiкбай кейiн бiр емес, екi институт бiтiрдi. Мұғалiм, бригадир, бас агроном болды. Ауылдық кеңестi, кеңшарды, өндiрiстiк орман шаруашылығын басқарды. Алайда, ғұмы- ры қысқа болды, қыршын кеттi. Алматыда ауыр операция үстiнде жүрегi тоқтап қалған...

	Ал, Алданиязым бiрден-ақ ғылымға бас қойды. Алматы- ның шет тiлдер институтын бiтiрiп, ағылшын тiлiнiң мынау деген маманы болып шықты. 1964 жылдан өмiрiнiң ақыры- на дейiн Қызылорданың пединститутында ұстаз болды. Ерiнбей-жалықпай үш жыл аспирантурада оқыды. Қырғыз- станның астанасында диссертациясын қорғап, ғылыми атақ алды. Кафедра басқарды. Оның докторлық еңбегi де дайын едi. Амандық болса, 1995 жылы қорғап қалармын деп жүретiн. Алайда тағдыр арманына жеткiзбедi ғой...

	Киiкбай! Алданияз! Есiл ерлерiм! Қайран достарым! Сендерден алпысқа жетпей айырылып қалам деген ойымда болсайшы. Мәңгi бақи бiрге боламыз деушi едiк, тағдырдың дегенi болды. Мен бүгiн сендердi жоқтап, iздеп, сағынып отырмын десем де болады. Сендердiң бақилыққа ертерек кеткендерiң жетiмдiктiң салдары-ау деп ойлаймын... – деп күрсiнген Жәкең көзi шыланып отырып қалды.

	Иә, қазақтың кемдiк көрмей қатарға қосылған баласы кем де кем шығар-ау. Содан да болар, олардың көбi қалай да адам болу жолында итiнiп-соғынып жүргенде уақытты өткiзiп алып, тым кеш ержетедi. Мысалы, осы үш достың тағдыры...





ТIРЛIГIҢДЕ ҰМЫТПА




	Ол бастан кешкен азап-мехнатын қызық үшiн ерiгiп айт- қан жоқ. Көзi жасаурап, қыстығып отырып, егiлiп айтты. Iштей үгiлiп отырып тыңдадым. Мына жарық дүниеден ерте озған жаны нәзiк зайыбым асыл сезiмнiң адамы едi, өзi құйып отырған шай үстiнде көз жасын сығымдаумен болды... Содан берi қанша күн желiп өттi. Сондағы сол отырысы- мыз көз айнамда сол күйi тұнып қалыпты. Содан ба екен, оның сондағы мұңы көкейiмнен кетпей қойды. Осы күнi баспана iздеп сенделiп жүргендер мен толық бiткен немесе жартылай бiткен ғимараттарды бұзып жатқандарды көрсем,





сондағы есiткенiм қайталап есiме түсе бередi. Бұл күй- зелiстен тек қалам мен қағаз ғана кұтқара алатын шығар деп, сол кеудесi шерлi азаматты өз кеудемнен қайта сөйле- туге бекiндiм.





* * *


	...1975 жыл. Совхоздың бригадасында есепшiмiн. Күз айы. Шаруашылықтың егiнiн жинап, жекелердiң отын- суын қамдастырып алған кезi. Түс қайта есеп айырысатын кiсiлерге наряд жазып отыр едiм, сырттан ысылдап-пысыл- дап келiншегiм келдi. Айы-күнi жетiп, аяғы ауырлап жүр- ген кезi едi.

	 	– Ел аман, жұрт тынышта қайыр сұрап жүргенiн айтам- ау, – дейдi назырқанып. – Нан, құрт, iрiмшiк берсем алмай- ды, «ақша бер» деп...



	Бiрден түсiне қойдым. Жылда Тәжiкстан жақтан ылғи бiр ұбырынды-шұбырынды ысқаяқ қаралар ағылатын, ала- қандарын жайып, пiтiр садақа сұрайтын.

	 	– Бiр жетi теңгеңдi ұстата салсаң нең кетедi, аяқ-қолым жеңiл болсын деп. Өзiң Алла бұйыртса босанайын деп отырсың, – дедiм.

	– Бермейiн дедiм бе, қалтамда қапелiмде қағаз ақша болмай қалды ғой. Бiр айлықтан бiр айлыққа өңешiмiздi со- зып әрең жетiп отырғанда... дегенi.



	Жалма-жан қалтамды қарасам, екi-ақ сом бар екен. Қолына ұстата салдым: – Бар! Апарып бер, – деп iшi шер- миген байғұсты керi қайтардым.

	Ол шығып кеткен. Бiраздасын қайтып келдi. «Ұзап кет- кен-ау дейiм, таба алмай қалдым» – деп.

	Сөйтiп өздi-өзiмiз шүңкiлдесiп отырғанда, бiр сағаттай уақыт өттi ме, өтпедi ме, бiлмеймiн, бiр бала жүгiрiп келдi.

	«Ой-бай, аға, сарайларыңыз өртенiп жатыр!» – деп. Тұра жүгiрдiк. Өрт сарайдың артынан кеткендiктен, жалын әбден бел алғанша ешкiм байқамаған. Маңайына бара алмадық. Кеше әкелiп сарайдың үстiне жинаған бiр машина шөп, iшiндегi кұрал-сайман, бақшамыздан өнген дақылдарымыз, бiр арба көмiрiмiз түгел отқа кеттi. Есiмiздi жисақ, көршi- қолаң жиналып қалыпты. Жұбату айтып жатыр. Бiрағында бiзге деген қырсық осыдан басталды-ау деймiн. Қайтейiк, Алладан болған iс шығар...





Әйелiм сол жылдың желтоқсанында босанды. Қызды болдық. Бұл – бiздiң төртiншi перзентiмiз, оның алдында екi ұл, бiр қыз туған-ды. Ал мына босану байғұстың бойына бәле болып жабысты – менiң миым жетпейтiн бiр жаман дертке шалдықты, ауруханада нәрестесiмен үш-төрт айдай жатып шықты. Содан бастап өзi де оңбады, отбасының ша- руасына да жарамады. Ауруханаға жылына бiр-екi айдай екi-үш рет жатып шығып жүрдi. Балдарымның алды мек- тепке баратын болды. Мамасы ауруханаға түссе, балдарым- ды көршiмiзге қалдырамын. Алғашында шулап жылап қала- тын, кейiн тiрi жетiмдiкке де көндiктi. Шаруашылықтың сүргелеңi белгiлi ғой, итке тыным бар да, бiзге тыным жоқ, таң азанымен кетiп, кештете әрең келiп жүрдiм.

	Бiз төрт ағайынды едiк – екi ұл, екi қыз. Ағайым мен өзiме тете қарындасым қалада, ал қыздың кiшiсi және мен осы совхозда тұрып жаттық. Бұл қыздың да үш-төрт үпiр-

	шүпiрi бар, күйеу бала малшы. Бұл екеуiнiң өз бейнеттерi өздерiне жетерлiк. Қайыр жоқ олардан. Тапқан бiр амалым: директорға өлердегi сөзiмдi айтып отпускамды аламын да, балдарымды (оқымайтындарын) бiрде қаладағы ағайымның, бiрде қайын жұртымның қамқорлығына қалдырамын. Жыл- да сол, қаптаған дәрiгерлерден қайран болмағасын, әйелiмдi көрсетпеген емшi-домшы әй қалмады-ау! Сүйретiп апарам да тұрам. Ташкенттiң профессорына да қараттым. Жылда қолыма тиетiн қосымша еңбек түгелiмен сондай шырғалаң- дарға кеттi. Бiрақ «қырсыққанда қымыран iридi» дегендей солардың бiрiнен де қайран болмады.

	Сөйтiп, сiлем қатып жүргенiмде малдағы күйеу балам келiп, қолқа салғаны. «Оның орталықтың шет жағында қамыс шомнан салып алған төрт бөлмелi үйi бар едi. Малға кететiн болғасын үйiне әдепкiде құдасын, кейiн iнiсiн кiргiзген-дi. Олар бiрiнен кейiн бiрi қалаға көшiп кеткен. Жаздай иесiз тұрған үй азып-тозуға айналған. Ендi менiң сол үйге ие болып отыруымды өтiнедi. Ау, жазатайым мал- дан шығып келе қойсаң өзiң отырмайсың ба? – дедiм алды- артымды ойлап. «Ой, мен малдан шығып келгенше не за- ман! Тiптi сол үйдi өзiңiздiң иемденiп алуыңызға да болады. Неге десеңiз, маған аманаттаған бiрдi-екiлi қараңызды ма- лым кем шыққасын общий қорға салып жiбергенмiн» – деп төмен қарап отыр.





Ой, Алла-а, не дейiн... Әйел ауырғалы үш-төрт бас iрi қараны мына мүләйiмсiп отырған күйеуге аманаттағаным рас едi. «Общий қорға» кетсе бас садақасы, бәле-жала соны- мен кетсе мен Құдайға ризамын. Үйiмдi ал деп отыр ғой, ең болмаса, басыбайлы баспанам болсын, – дедiм де, көшiп ал- дым. Совхоздың мен кiрiп отырған төрт бөлмелi үйi баспа- надан шаршап жүрген бiреуге бұйырды.

	Әне-мiне дегенше үш-төрт жыл да өте шықты. 1979 жылдың күзi болатын. Кешке қарай жұмыстан келсем, бал- дарым ызғып жұр. Не болды деймiн. «Мамам түс қайта да- лаға шығып кетiп едi, кешiккесiн сыртқа шықсам, әжетха- наның iргесiнде құлап жатыр екен. Тұрғызайын десем, әлiм келмедi. Сосын көршi апайды шақырдым. Екеулеп төсегiне жатқыздық. Жедел жәрдем жаңа ғана алып кеттi» – деп бес-алтыдағы қызым еңiреп қоя бердi.

	Жазған құлда шаршау бар ма, аудан орталығына бара жатқан машинаның бiрiне отырдым да, ауруханаға жеттiм. Сұрастырсам, оң аяғы мен оң қолынан жан кеткен дедi. Барсам, ес-түссiз жатыр екен. Қолдан келер қайран қайда. Қараңғы түстi. Балдарым қорқар деп, бiр Құдайға сиынып, ауылға қайттым...

	Бiрнеше тәулiктен кейiн есi кiрiп сөйлей бастады. Бал- дарымды қайын жұртым мен кiндiктестерiме бiр-бiреуден тараттым. Қайтейiн, биттеп-құрттап, жадап-жүдеп барады. Сопайып жалғыз қалдым. Күндегi күңкiл-шүңкiл жоқ. Әйелге күнара соғып тұрам. Аудан мен ауыл арасында ма- шина күту де бiр азап, кейде орталықтан түнделетiп жаяу қайтып жүрдiм. Казан-ошақпен айналысам деп өзiмнiң де берекем кеттi. «Итке бермесiннiң» күнi маған туды. Әйелдiң жатысы анау, тiршiлiк қарекетiмiздiң оңбай ошарылып тұрғаны мынау, балаларымды ойлап жүрегiм және сыз- дайды.

	Сөйтiп, iшкенiм iрiң, жегенiм желiм болып жүргенiмде, бiр күнi малдағы күйеу келiп, жағымсыз бiр әңгiменi көңiрсiттi: «Малым кем шығып, совхоз қоймай жатыр, мал- ды түгенде деп. Мына үй адамға да, Құдайға да аян, менiкi ғой. Осыны сатсам, пұлына базардан мал алып, кемiс мал- дың орнын толтырсам деп едiм» – дегенi мiңгiрлеп. Батыл болғысы келген шығар, қайнағасының алдына ұрттап алып келiптi.





Ой, тексiз нағылет-ай, десеңшi...

	Не дейiн, өз қолымды өзiм кесейiн бе, бар айтқаным:

	«Сен өзi мал бағып жүрсiң бе, әлде шошқа тағалап жүрсiң бе?!» – дедiм. Арақтан аузы кетпейтiн кемталап күйеудiң кесiрiнен совхоздың берген үйiнен де айырылып қалғаным- ды айтсайшы. Ендi қайда барам, кiмнен үй сұраймын?! Бас iстi. Күйеу айтарын айтты да, шығып кеттi. Ендi не қыл- дым?! Ойлай-ойлай: қой, қаладағыларға барайын, ақылда- сайын деген тоқтамға келдiм.

	Мұндағылар несiн бөлiп бере койсын. Айтқан ақылда- ры: «Ауылдан қала дұрыс қой, өзiңе де, әйелiңе де. Жұмыс iздестiрейiк, көшiп кел, пәтер жалда. Кiм бiледi, жұмысқа тұрған жерiңнен Құдай жарылқап үй алып қаларсың» – болды. Олардың осы кеңесiне ығыланып олқы-толқы болып жүргенiмде Тасбөгеттiң автобазасында iстейтiн бiр жұрағат балдызыммен жолығысып қалдым. Жөн сұрастық. Мән- жайды бiлгесiн: «Осы қалада үйiм бар едi. Бұяқтан Тасбө- гетке қатынау жүйкенi жұқартып, итiм шықты. Сосын ол үйге бiр жетiм кемпiрдi кiргiзiп, өзiм со жақта бiреудiң ор- нында отырмын. Үйiм азып барады. Пәтер ақысына көп сұрамаймын, жағдайыңа қарай ырымдап тұрарсың. Тiптi көшiп келуiңе де көмектесейiн» – деп ақтарылсын.

	Оның iшi-бауырыма кiрiп айтқан осы жылы-жылы сөзi

	қамшы болды да, қуана-қуана ауылға қайттым. Облыс орта- лығына көшетiн болып келгенiмдi есiткенде, совхоз дирек- торы бiрден «арызыңды жаз» дедi. Жаздым. Сол бойда бұрыштама соқты. Партком хатшысына да арыз жазуым ке- рек екен. Әлiме қарамай, компартияға өткем-дi. Хатшы да кiдiрткен жоқ. «Арызыңды жаз» дедi. Жаздым. Есеп кар- тошкамды сол мәмент қолыма ұстатты.

	Бiртүрлi. Iшiм босап қалғандай болды. Құданың құдыретi, мына кемдi-күн жалғаншыда өзiмдi босқа әуре боп жүргендей, ешкiмге керек емес жандай қолайсыз сезiн- генiм... Сонымен не керек, кетерде ауылдың есбiлгi қария- ларын шақырып, бiр малымды жайратып баталарын алдым. Дос-жарандарымды жинап, көңiлдерiнен шығып қайыр- қош айтыстым. Он бес жылдай сенiкi-менiкi жоқ, аралас- құралас болып қалған қанаттастарымды қимадым ба, көңiлiм босады. Қайтейiн, қиналғанда қолтығымнан деме- ген, қажығанда дем берген солар едi ғой...





Қалаға орын тепкеннен кейiн төрт босағаға аманаттаған 4 баламның басын қосып, демiмдi бiр созған болдым. Бiр жағынан әлгi азып-тозған бiреудiң баспанасын жөндей жүрiп, бiр жағынан жұмыс iздестiрдiм. Арада ай өткенде әйелiмнiң қол-аяғына жан енiп, бетi бермен қарайын дедi. Куанғанымнан, ауруханада сары жамбас болып осы жатқа- ның да жетер деп, алып келдiм. Бiрақ өзiм де көресiмдi көрдiм, жайнап жүретiн жан қалқам мешел болып қалған, дәретке тосу менiң мiндетiме айналды. Әр тосқаным сайын:

	«Құдай менi алмады-ау, мойныңа масыл болдым-ау...» – деп азарланып бiтедi. Ол зарланғанда менiң аза бойым қаза бо- лады. Мұндай азапты жаратқан Ием ендiгәрi адам пендесiне бере көрмегей...

	Әр тесiктен бiр сығалап, жұмыс қарастырып көрiп едiм, бiрiнiң аузына бiрi түкiрiп қойғандай, олардың «көрермiз» деген ұзын арқан, – кең тұсауы жүйкеме тие бердi. Қол жұмыс бар, ал менiн мамандығым – бұғалдырлық, алайда бiр де бiрi есеп-қисаптың маңына жуытатын емес.

	Содан бiр күнi айдап отырып, «Еңбекке орналастыру бюросына» бардым. Ондағылар менi сотталғандарды ұстай- тын мекемеге жiбердi. «Жолығып көр» дедi. Дедектеп сонда бардым. Алдымнан ескi танысым шыға келгенде, қуанға- нымды көрсең. Автомеханик екен. Сол арқылы диспет- черлiк жұмысқа орналасып алдым. Бiрақ бұл қуанышым ұзаққа бармады. Бөлiм бастығы аға лейтенант ә деп кездес- кеннен менi жақтырмай, менiң келiсiмiмсiз алды дедi ме, қыр соңыма түсiп алды. Он шақты күн өттi ме, өтпедi ме, алдына шақырып алып:

	 	– Сен бұл жұмыстан шық! – дедi зiлденiп.

	– Тұрғаным жаңа, неге шығам?! – дедiм.

	– Сенде зектермен жұмыс iстесiп, қарық қылатындай характер жоқ. Бiзге қаққанда қанын, соққанда сөлiн алатын нағыз қаныпезер адам керек. Абыржыма, басқа жерден жұмыс тауып беруге көмектесемiн, – деп бiрнеше жерге те- лефон соғып көрiп едi, онысынан «батпан құйрық» шыға қоймады.



	Ертеңiне тағы шақырып алды да: «Өзiмiздiң бухгалте- рияда саған лайық жұмыс бар екен ғой. Жұр жолықтырай- ын» – деп басбухтың алдына дедектетiп алып келдi. Маған айтқаны: «Сенiң жұмысың – зектермен есеп айырысып





тұру. Осы зонаның iшiнде магазин бар, сенiң жұмыс орның сонда болады. Ашық далада сабылып жүргенше, сол дұрыс емес пе?» – деп өзiме мақұлдатып қойды. Сонымен, әрбiр сотталғанның суреттерi жапсырылған карточкалары мен олардың «Жеке есеп шоты» толы екi жәшiк еншiме тидi. Бұл бiр қазабат жұмыс екен. Итке тыным бар да, маған ты- ным жоқ. Зектердiң жалақы сомасын «Есеп шотына» түсiрiп отырамын, үйлерiне жiберетiн «аударымдары» болса, соны почтаға апарып саламын, мерзiмi бiткендермен есеп айыры- самын. Бұл да ештеңе емес. Ең қиыны темекi, маргарин, консервi сияқты пытым-сытым алуларына ақша тарату кезiнде бiр өлiп, бiр тiрiлетiн едiм. Сондағы алатыным айы- на жүз он сегiз-ақ сом. Құрысын, небiр алакөз сойқандар бар, менi кiсi екен деп пысқырмайды, кейде кезекшi офицердiң өзiн де тыңдамай, қиғылықты салады. Ауылдағы күнiм айналайын екен, мынадай қайнап тұрған пәлеге менi айдап әкелген қай Құдай деп азарланған күндерiм аз болма- ды. Бәрiнен де кiсiнiң жүрегiн айнытар жиiркенiштi лас сөздермен дымымды қоймай сыбайтыны жаныма батты. Осылай итше ырылдасып жүрiп, екi жылдың қалай өткенiн бiлмей қалыппын. Бұл мезгiлде әйелiм үш рет өлiп-тiрiлдi, ауруханаға алып кетедi, қайтып әкеледi.

	Мына тозақтан ат-тонымды ала қашайын десем, бiр бас- пананың әуресi амалымды құртып тұрған. Мекеме адамда- рына қос қабатты тұрғын үй салдырып жатыр екен. Содан менiң де есек дәмем бар. Қасақана онысы бiтiп болмады. Бiр иманжүздi зектiң ақылымен қаланың атқару комитетiне жағдай айтып барып едiм, кезекке тұрсаң жиырма жыл күтесiң дегенi. Күйiп кеттiм. Сорлап қалған әйелiмнiң сон- ша жылға шыдайтын шамасы қайда?!

	Келесi жылы мекеменiң салынып жатқан үйi бiттi. Жан дәрмен мен де жағаластым. Бұрыннан кезекте тұрған кiсiлерiне бердi-бердi де өте шықты. Мен айдалада ұлып қала бердiм.

	Үмiт үзiлдi. Қорланып жасыдым. Жұмысын тастап кетейiн десем, «орныңа адам тап» деп жiбермедi. Бiр күндерi итпектеп бiреудi таптым-ау әйтеуiр. Сол қарсаңда бiз кiрiп отырған үйдiң иесi: «Босатыңдар, көшiп келмесек болатын емес», – деп дiгерлесiн. Ендi не қылдым. Ал iзде. Ал қаңғы. Қаланы шарлап о шетi мен бұ шетiне шықтым. Қапелiмде





пәтер табыла қоймады. Нешеусiңдер деп сұрайды. Алты жанбыз дейiм. Бастарын шайқайды. Мен солай сандалып жүргенде үй иесi баса-көктеп үстiмiзге көшiп келдi. Амал қайсы, дүние-мүлкiмiздi бiр бөлмесiне жинадық та, шұбыр- ған күйiмiзде көп қабатты үйде тұратын ағайымның екi бөлмелi пәтерiне барып тығылдық. Бұлар жетi жан, бiз ал- тау – әбден сиқымызға келдiк.

	Сол тұста мен бiр тәуекелге бастым. Жаным шықса, шығып-ақ кетсiншi деп Құрылыс материалдары комбинаты деген мекемеге арматурашы болып орналастым. Бұл бiр ра- хат болды, күнделiктi сегiз сағаттық жұмыс, құлағым ты- ныш, аптасына екi күн демалысымды «уайымсыз-қайғысыз» пәтер iздеумен тынығамын. Екi бөлмеге ерлi-зайыпты төртеумiз сыйғанмен балалар сыйыса алмады. Өздi-өзi ша- тасады да жатады. Әйел сартөсек болып ол жатыр, әбден әбiржiдiк.

	Осылай мiнгесiп-ұшқасып отырғанымызда, бiр күнi үйге әйелiмнiң жиен сiңлiсi көңiлiн сұрап келе қалды. Кескiнiмiздi көргесiн жаны ашып кеттi бiлем:

	 	– Сендерге үш бөлмелi үй алып берейiн, маған ерiп жүре ғой. Бiреуге ертiп барып кездестiрейiн, бiрақ қалтаңда үш мың сомың болсын. Әр бөлмесiне мың сомнан! – деп үмiттендiрсiн.



	Мен мұның арты қалай болар екен деп ойланыңқырап қалып едiм, байғұс әйелiм:

	 	– Шешем марқұм түсiмде «екi үй тұр, соның бiрiне ие боласың» деп аян берiп едi. Менi желеп-жебеп жүрген ғой. Бар, сөйлес, Құдай оңдап үйлi болып қалармыз, – деп қам- шылағаны. Бiр жағынан ағайым мен жеңгем де қоштап, көтермешi болды.



	Менiң сандалғаным бiр бұл ма, неде болса көрейiн деп балдызымның соңынан ердiм. Ол менi Шымкент көшесiн- дегi 24-үйдiң 24-пәтерiне алып келдi. Бiздi Күлпәш есiмдi аққұба келген, орта бойлы сұлу келiншек қарсы алды. Бал- дызыммен тiлдескеннен кейiн:

	 	– Үй беретiн мекемеде iстейтiн бiр кiсiм бар едi. Сол кiсiм үй iздеп жүргендер болса, жолықтырарсың деген. Сiзге неше бөлмелiсi керек? – дедi.

	– Үш бөлмелiсi болса...

	– Әр бөлмесiне мың сомнан! Секциясы тағы бар. Төрт





мың сомға аласың, ол үшiн жарты құнын алдын ала берiп қоюың керек, – дедi.

	Мұндайды бiрiншi есiтуiм, не пәле бұл деп керi қайт- тым. Ендi үйдегiлер отырғызбады. Ал менiң ол жаққа қарай аяқ басқым келмейдi. Ақыры «қырық кiсi» жеңдi. Арада бiрнеше апта өткенде, мекемемнен екi мың сомды жазды- рып алып, қайта соғуға мәжбүр болдым.

	Сол сұлу келiншек. Әлгi үй беретiн адамы жоғарыдағы қабатта тұрады екен. Любовь Константиновна деп таныс- тырды. Мен оған екi мың сомды санап бердiм, ол маған «ал- дым» деген қағазын ұстатты. «Үйiң бiр жарым айда дайын болады» – дедi. Сондағы берген қағазы (расписка), мiне: Ол көрсеттi, бiз көрдiк. Серия паспорта II-ГУ, №538183 деп жазыпты.

	... Бiрде жұмыстан келсем, үйдегiлер үрпиiсiп отыр.

	Тағы не болып қалды деп зәрем ұшты.

	 	– Не болғанын қайдам, қол-аяғы мұздап, өзiнен-өзi серейдi де қалды. Жедел жәрдем шақырттық. Алып кеттi, – дедi жеңгем.



	Ұшып отырып, қалалық ауруханаға келдiм. Менi пала- таға жiбермедi. Сол жағының қол-аяғы жансызданған, миы зақымданған, – дегендi айтты. Бұрын оң жағынан жансыз- данып едi, ендi сол жағынан... Әй, құдай-ай, сорлады-ау сорлы дедiм шыбын жаным шырқырап.

	Түнге қарай басында отыратын өздерiңнен адам керек дегесiн күнде жұмыстан кейiн қасына түнеп жүрдiм. Ұйқы шала, басым мең-зең, шыдамым екi-ақ жетiге жеттi. Өлу халге келгесiн бастықтарыма жағдай айтып, он бес күндiк демалысқа шықтым. Күндiз демалып, түнде басында отыра- мын. Осылай бұл он бес күн де өте шықты. Ал аурудың бетi қайтпады. Амал жоқ, елдегi апасын алып келдiм де өзiм жұмысқа шықтым, ара-арасында соғып тұрдым. Және бiр жарты айдан кейiн күйi тiптi нашарлап кеткенiн, үйге алып кету керектiгiн ескерттi. Бұл – қарашаның соңғы күнде- рiнiң бiрi болатын. Апасы екеуiмiз ақылдаса келiп, ауылдағы ағасының қолына апаруды жөн көрдiк. Ол кiсi ба- уырын далаға тастасын ба, қолына алып бақты. Дүниеде ауру баққаннан асқан азап жоқ екен, жеңгемiз бiр мың болғыр, қабағын шытпайды. Барын аузына тосады, мезгiл-мезгiл таза ауаға шығарады. Ай, бiрақ олардың да





еңбегi қайтпады. Келген-кеткендердi танып, сөйлеп жатқа- нымен, аяғына мiне алмады, төсекпен төсек болып жатып алды. Қасында болсын деп кенжемiз – алты жасар қызым- ды сонда қалдырдым. Оқитын үшеуiнiң бiрiн апайдың үйiне аманаттап, екеуiн өзiммен бiрге ұстадым.

	Ал пәтерден хабар болмады. Пәленi күнi кел, бiр-екi ай- дан қейiн соқ деумен дiңкелеттi. Бомағасын жеңгемдi Лю- бовь Константиновнаның соңына салып қойдым, әйелдiң тiлiн әйел табады ғой деген дәмемен. Бiрақ онымнан да «ұл» тумады. Бiр таусылмайтын түлкi бұлаң.

	Ақпан айының ортасында жұмыста бiрге iстейтiн кiсiнiң маңайынан екi бөлмелi «времянка» табылғанда хан сарайы- на кiретiндей қатты қуандық. Өзiмiзге ғана боларлық төсек, ыдыс-аяқ алып, үлкен балам екеумiз сонда көшiп алдық. Мен жұмыстан, бала окудан күн батып, қас қарайып кет- кенде келемiз. Күнi бойы от жағылмаған үй азынап тұрады. Дiрдектеп жүрiп от жағамыз. Не керек, әйтеуiр соқыр тыш- қанның күнiндей бiр көңiлсiз тiрлiк...

	Күйелеш-күйелеш болып, мамырға да жеттiк-ау. Күн ұзарып, жылынды. От жағудан құтылдық. Жабағы киiмi- мiздi тастадық. Әйелге демалыс сайын қатынап тұрғам. Бiр ой келдi – қолыма алсам деген. Бұл ойымды балам да құп көрдi. Жұмыс iстеп жүрген жерiм әйелдiң түрiн көрiп, жағ- дайын бiлсе, үй берiп қалар деген үмiт қой баяғы.

	Сонымен, бiр машина тауып алдым да, салып отырып қайын жұртыма келдiм. Мән-жайды естiгенде ағасы бiрден қарсы болды, жолда өлтiрiп аласың деп. Машинаның жүрiсiн көтере алмайды және баға да алмайсыңдар деп. Мен көнбедiм.

	Расында әйел байғұсқа қиын болды. Көлiктiң артқы орындығына қалыңдатып төсек салып жатқызғанымызбен, машинаны ақырын жүргiзсек те, селкiлiнен қатты қиналды. Тек ыңырсиды, тiл қатуға да әл жоқ. Өзiм де қатты састым. Дүниеде аурумен бiрге ауырып қиналған жаман екен. Әйтеуiр не керек, Алламыз жар болып, баспанамызға азар- алдамен жеттiк-ау.

	Әйелдi, амал жоқ, өзiмше мәпелеген болып жүрмiн. Не тiлесе – соны тауып әкелемiн. Амандық болса, үй аламыз деп қуантып та қоямын. Ол да сенiмдi, аласың дейдi, шешем марқұм бекерге аян бермеген болар дейдi. Үмiтiм ендi





жұмыс орнымда. Бұрын бастығыма және кәсiподақ комитетiнiң төрағасына арнайы кiрiп, жағдайымды айтып қойғанмын. Көрермiз, соғып тұр деп дәмелендiрген. Сол дәмемен алдарына тағы бардым. Жағдай бұл жолы да мен ойлағандай болмады. Кезекке қойдық дедi. Жылына бес адамға бере алады екен. Ал кезекте 9Ө адам тұр. Есептеп көрсем, мен үйдi он сегiз жыл күтуiм керек. Мал-жаның аман болсын...

	Ал әйелдiң халi күннен-күнге төмендей бердi. Демалыс күнiмiз болатын. Базардан талқан әкелiп бершi дедi. Жүгiрiп базарға кеттiм. Талқанды алып келсем, бiзден әрегiректе тұратын немере апасы барды, сол келiп, көңiлiн сұрап отыр екен. Талқанды сары май мен ыстық сүтке шыл- қыта былғап, әйелiме әкеле бергенiмде:

	 	– Мұздап барамын. Уқалаңдаршы, – дедi. Әлгi апасы, бала-шағамыз бар, бәрiмiз жабылып аяғына, қолына жар- масайық. Ойпыр-ай, денесi мұздап барады. Бiр уақытта ал- қынып қысыла бастады. Жан-дәрмен телефонға жүгiрдiк, жедел жәрдем шақыруға. Болмады. Жедел жәрдем жетем дегенше әйелiм көз алдымда жантәсiлiм еттi. Шуладық та қалдық. Байғұстың ақтық тiлегi – аңсаған талқаны да бұйырмады. О, тоба, анасының аян берiп «екi үй күтiп тұр, бiрiне кiресiң» дегенi – мәңгiлiк мекенiн меңзегенi екен ғой.



	Ендi не iстедiк? Үйiмiздiң түрi мынау – айналуға келмейдi. Ағайдың үйi анау, екi-ақ бөлме. Боздап төркiнiне алып бардық. Екi түнетiп жерледiк. Төркiнi жа- назасын шығарып, садақасын бердi, жетiлiгiн де, қырқын да көтердi. Басын қарайтуды, жүзiн және жылын берудi өзiме қалдырды. Шығындандырмайық деп көмектескен- дерi ғой.

	Мiне, бiздiң жағдай осы. Бiзге бұйырған тiрлiк осылай болды. Құдая тоба, мұндай да өмiр болады екен. Құдай қос- қан қосағымды аялап қанша күтсем де, тағдырдың азабы мен қорлығына қанша шыдап бақсам да, еңбегiм қайтпады, еш болды. Iшiм өрт жалағандай. Уњiлей беретiндi шығар- дым. Кiсiде кеткен ақшам анау. «Ұра алмайсың қожаны, соға алмайсың қожаны» демекшi, ақадал ақшамды қолдан берiп, аяқтан тозып жүргенiм мынау. Ақшамды алып берiңiз деп, арызымды жазып, қаланың прокурорына барып





едiм, жұмыстас жолдастарымның ақылымен. Прокурор өзiме бас салды. Сол қатынмен бiрге сенi де жауапқа тарта- мыз деп. Параны берген де, алған да айыпты болады деп. Зәрем зәр түбiне кеттi...

	Е, Алла, бұлай болады деп кiм ойлаған?! Бақытсыз байғ- ұсым, әйел жиi-жиi түсiме кiредi. Ылғи үй алдың ба? – деп сұрайды. Ренжулi, тiрлiгiнде жадырап, жайнап жүретiн-дi, жүзi жұбау. Өлген ол да, жер басып жүрген мен де бақыт- сыз сорлымыз-ау дейiм. Бұл не тiрлiк?! Мына жарық дүние- ге баспанасыз қаңғырып қалу үшiн келгенбiз бе?! Баяғыда мектепте оқып жүргенiмiзде, мұғалiм ағайлар мен апайлар: сендер бақыттысындар ғой, соңыра коммунизмде өмiр сүресiңдер. Сол кезде бiздi ұмытпаңдар... – деушi едi. Сон- дағы айтқан коммунизмi осы ма, бiр баспанаға зар ғылып, сандалтып қойған...

	Мiне, сiздердiң пiрлi шаңырақтарыңыздың төрiнде отырмын ғой, имандай шыным, дүниенiң бетiне қараған жан емес едiм. Совет үкiметi аман болса, өлтiрмес, көппен бiрге көрермiз деп арқаны кеңге салып жүргенiмде, осын- дай бақытсыздыққа душар еттi. Кiмнен? Алладан ба, қоғамнан ба? Алладан болса, амал жоқ, алғаным мен екеумiздiң тағдырымыз шығар бұл. Ал, қоғамнан болса, атасына нағылет, мұндай алақол, алдаукер қоғамның кiмге керегi бар? Мына Лениннiң басы салынған қып- қызыл билеттi не үшiн үфiлеп ұстап, не үшiн өзеуреп жүрмiз?! – деп ол коммунистiк билетiн анадай жерге атып ұрды. – Түкiрдiм бәрiне! Түңiлдiм мынау ырың-жы- рың дүниеден...

	Күн кешкiрiп қалған едi. Түнемелiкке қарай жалғыз өзiн жiберуге қобалжып үйге қондырдық. Иманды болғыр, бiздiң бәйбiше, оның партбилетiн кiтап сөресiне қойған

	екен, ертеңiне костюмiнiң қойын қалтасына бiлдiрмей сұға салдым. Кетерiнде: «Тiрлiгiңде ұмытпа осыны... – деп көкiрегiнен жалын ата күрсiндi. – Газеттерiнде жасасындап ұрандата берiндер, бiрақ, бiрақ... осы қазақтың маңдайы әл- әзiр ашыла қоймас бiлем...»

	Не дейiк. Кiмнiң басында бiр мұң жоқ. Бұл қазақта көңiлi жыртық, iргесi саңылау сабаздар аз ба, жыртылып айырылады. Мындағы үйсiздер тұрғай, анау айдай сұлу Ал- матының «Жетiм бұрышында» ығып жүргендер қаншама.





Ол кеттi, мен осылай ой кемiрiп қала бердiм. Кәдiмгi күш казандай қайнайды, күресерге дәрмен жоқтың керi.

	Содан берi де бiраз уақыт жүйткiп өте шығыпты. Ал оны осы қаладан көре алмай жүрмiн. Хабарсыз кеттi. Тек:

	«тiрлiгiнде ұмытпа, ұмытпа...» – дегенi ғана құлағымда күбiрлейдi де тұрады. Мен ұмытпаспын-ау, ұмытпаспын. Бұл қазақтың бiзден кейiнгi ұрпағы қайтар екен, туған ұлтының нелер кезеңдерде көрген қорлығы мен азабын естерiне ала жүрер ме екен...





АЛБЫРТ ЖҮРЕК ЛҮПIЛI




	Хаттар-ай, хаттар, тынбайтын, Хаттар бар тiптi жырлайтын, Жыртуға мүлде болмайтын, Өртеуге және қимайтын...

	Расул ҒАМЗАТОВ



	«Тұрбек! Қадiрлi дос, Балагүл маған жүгiрiп келiп: «Оны армияға алатын болыпты» – дегенде, мен қырсық нанғаным жоқ едi. Жазған басым, неден ұшынғанымды қайдан бiлейiн. Ендi бармақ шайнап отырған кескiнiмдi көрсең...

	Сол күнi деймiн-ау, сенiң жолға шығар сәтiңде... ай, несiн айтасың, Балагүлiң баладай күйге түстi ғой. Мен жай- саң сонда барып ақылға келдiм. Иә, ол сенiмен алыста тұрып қоштасты. Қимас көңiл осындайда торығатын көрiнедi ғой, достым. Балагүл жайын iшiм сездi-ау... жүрек байғүс кеудеме сыймай туласын. Бiрақ кеш едi, бiз сенi шы- ғарып салуға бәрiбiр үлгiре алмайды екенбiз. Кiнә әрине менен ғой, менен.

	Өзiң оны «переговорға» өте асығыс, тым тығыз-таяң ша- қыртсаң керек, темiр кабинадан шыға сала менi iздеген. Бiрақ оп-оңай таптыра қоятын мен бе, сол күнi үйде жоқ едiм. Ертеңiне барып кездестiк, онда да өзi болды iздеп кел- ген. Назары сынып, өте бiр мұңайып, жүдеп келдi. Аңқау басым сонда оны түсiнсемшi, миым сол сәтте жүмыс iстеп кеткенде төбе көрсетiп қалуға әзiр шама жетедi ғой. Несiн жасырайын, жер жаннаты Алматыда жүрсем де, ауыл-ай- мақты айтары жоқ сағынып қалыппын.





Оның үстiне, шыным Тұрбек, сен алыс сапарға аттанар шақта менде ес болған жоқ. Бiрiншi курсты ылғи «бестер- мен» бiтiрген қуаныштың желiгi табанымды сайға тигiзбедi. Соңғы сынақтан құтылу бойына Аралға жеткенше асық- тым. Дегендей алдымнан Балагүлiң шықты айдап болып. Одан Аққұмдағы ауылыма тартып кеттiм. Алыстан-ақ жар- қырап көрiндi жарықтық. Иә, екеуi бiрдей менi күтiп алды. Аралым және Аққұмым! Бұл жүрекжарды қуаныш дегенiң де кейде адамды ақылынан адастырып жiбере ме деймiн. Мен жайсаң туған жердiң құшағында кең дүниеге сыймас- тай болып, емiн-еркiн шалқып-тасып жүргенiмде, әттең-ай, Балагүл жайы есiмнен шығып кетiптi. Оның ренiшi – сенi шығарып сала алмағанына әлi күнге өкiнедi. Ең болмаса Аралда бiрер күн аялдап, қалыңдығыңды қыдыртып көңiлiн демдесемшi...

	Маған бататыны «бал айына» кешiгулерiң емес,

	оқуыңның үзiлiп қалғанына да басым ауырмайды. Тiрлiк болса, кейiн көрерсiң. Бәрiнен де елеңдеген елiктiң лағын- дай жаутаңдап қалған Балагүлiң сағынатын болды-ау, сенi досым Тұрбек. Көз алдыңа елестетiп көршi, ол осы күндерi сен аттанып кеткен алыс қиырға қарайлаумен жүрген шы- ғар елеңдеп.

	Тыңда дос! Бiле-бiлсең бүгiнгi жауынгердiң әр қадамы

	 	– ел тынысы. Сенiң және күллi қарулас достарыңның бас- қан iздерi туған ошағынан қияндағы ел шетiне дейiн жосы- лып жатыр ғой. Осы сапарыңда төгер тер, көрер қиыншы- лығың, әрине аз болмас. Көппен бiрге көрсең де, бiр басыңа жетiп артылар. Бұл жолда ендiгi әрбiр қадамыңның үкiмiн шығарып отыратын әдiл сот – тек өзiң ғана. Қарыс жерден қателесiп кетiп, артынан өкiнiш уына жолығып жүрмегейсiң. Мен саған сенiмдi досың болып қанша ақыл қосқаныммен, Тұрбек-ай, өзiңдей болу қайда-а...



	Осы күнi кейбiреулер қызыл кеңiрдек болып айтысып жатады. Кейде: «Өтер соғыс өттi. Ендi соғыс болмайтын шығар. Көрiм көрiнiп пе...», – деп топшылайды базбiреулер. Лайым, ауыздарына май олардың! Алайда сол соғыс дегенiң жер бетiнде болып жатыр-ау?! Болып жатқан жоқ па, дос- тым...

	Сонау Нагасаки мен Хиросима аспанынан атом бомба- сын тастап, ойран салуға батылдары жеткен «еркiн дүние





ерлерiнен» неше түрлi бәленi күтуге болмай ма? Болады. Ендеше ұлы бесiн төнгенше есiнеп жүретiндер есiней берсiн; бiрақ мұндағы мен, ел шетiндегi сен екеумiздiң белбеудi бос буынатын жайымыз жоқ. Бiздiң бүгiнгi зама- нымызды көре алмай, арманда кеткен аяулы Ғани елiнде

	«бозторғайы қой үстiне жұмыртқалап жатқанымен» (әжелерiмiздiң үнемi осылай дейтiнiн ұмытпаған шығар- сың), сен ойланшы, әлемге ортақ Күн нұры жер бетiне бiрдей түсiп тұр ма? Ойлы көзбен қарашы осынау кең әлемнiң қиыр шеттерiне: жан-жағымыз айтыс-тартыс, тiстескен тiрлiк... Адам түсiнiп болмайтын осынау қым- қиғаш дүние – күллi әлем бұл тұста екiге жарылып алып, ендi бiрi мен бiрi аңдысып тұр. Екеуi де жарақты жауынгерлерiн шынықтырып жатыр. Ал ендi ойлана бергейсiң бауырым. Бұл дүниеде мұздай қару асынғандар- дың маңдай терi құрғап көрдi ме екен десеңшi... Жарақты жауынгер тамырын әркiм өзiнше басып көргенiмен, мына сырына берiк қатал уақыт өз дегенiне жетiп бағар-ау. Бар қаруы түгел сай солдат орны зiркiлдеген соғыста ғана емес, бүгiн-ертең де қадырлы...

	Иә, мен осылай деп отырмын-ау, бұған бiрақ мына

	мерейi үстем уақыт не дейдi? Бұл шақта дүбiрлi даңқы Айға жеткен осынау қањарлы ғасыр не дейдi? Ал бұған бәрiнен де бiздiң бүгiнгi замандастарымыз не дер едi?

	Естуiң бар шығар Тұрбек, кейбiр көзi ашық ағаларымыз айтып жүр: «Кәзiргi жастар масығады. Ең қиыны – армия- сы екi-үш жыл. Барады да ойнап-ойнап қайтып келедi», – деп пәлсафа соғып отырғандарын сан рет есiттiм. Байқай- сың ба, дәл осыны айтып жүргендерге қан төгiлiп жатпаса есеп емес. Олар кәзiргiдей айбарлы заманда уақыт үндеп тұрған бiр керемет ұлылық барын аңдамайды-ау деймiн. Әлде аңдаса да елемей ме екен... Әйтеуiр түсiнiксiз. Мына бейбiт дүниенi кәзiргiдей күрделi қалпында, баянды да берекелi күйiнде сақтап тұру, достым, Тұрбек-ай, ұлылық емей немене?! Қайран кейбiр замандастарымыздың осыған бiр ойы жетсе, бiр ойы жетпейдi бiлем...

	Рас, бүгiнгi ұрпақтың ең жауапты борышы – армиясы үш-ақ жыл дейiк, бұл кеңшiлiк сонда кiмдердiң арқасы? Рас, бiздiң елде бейбiт тұрмыс дәуiрлеп тұр екен, сонда бұл бақытты қолға қондырғандар – кiмдер деп бiлесiң? Рас,





баяғы сұрапыл соғыстан кейiн бiздiң көбiмiз уайым-қайғы- ны ұмыта бастадық. Бұған себеп: не кием, не iшемнiң бар кесел-қырсығымен құрығаны, бiржола құрығаны шығар. Сонда, бұл береке кiмдердiң арқасында болды деп ойлай- сың, Тұрбек?

	Сенiң жүрегiң сезедi: осының бәрi ең алдымен тоғы- зыншы майдағы ұлы жеңiстiң арқасы! Осының бәрi қыр- қыншы жылдары қыршын жас, бүгiндерi «белгiсiз солдат» немесе «соғыс ардагерi» атанған қасиеттi әкелерiмiздiң ар- қасы!

	Сенiң жүрегiң сезедi: осының бәрi қала бердi үш-ақ жыл «ойнап-ойнап келетiндердiң» арқасы! Осынау қазинесi кең қасиеттi Жер–Анамыздың жұмыр тәнiн түп тамырымен қопара тiтiреткен сол қырғын соғыста, қайран бiздiң әкелерiмiзден: Сенiң солдат дорбасын иығыңнан түсiрмей арқалап жүргенiңе қай заман, қанша жыл болды? – деп ешкiм де сұраған жоқ қой. О, достым, ондай атты күн ендi айналып соғар болса, кәзiр «тауда ойнап жүрген» бiздiң тағ- дырымыз қандай болар едi... Қайран бiздiң көкелерiмiздiң де бүгiнгi жастар сияқты үш жыл «ойнап-ойнап қайтқысы» келген шығар-ау. Ендi ондай күндердiң бетi аулақ болсын- шы, мәңгi бақи оралмай-ақ қойсыншы.

	Ей, теңiзде туған тентегiм! Ол күндер ендi қайтып орал- масын десең, ойлан бауырым, ойлан! Сен бiр мезгiл ойнап қайтатын ойын баласы емессiң ғой. Сенiң ел қорғаны деген борышың бар. Мойның тола парыз. Басқа ешкiм емес, қасиеттi туған елiң тау арқалатса, арман не? Қажет екен, тар қиынға өзi салады, сен болсаң шыныға түсесiң, орайы кел- генде өзi айналып, өзi толғанады, сен сонда қолтығыңа қанат бiткендей шырқап шыңға шығасың...

	Ей, Тұрекем, менiң осылай да осылай деп тiл безеуiм – айтуға ғана оңай. Ал ақиқатында бүгiнгi жауынгерлердiң борышын осал деуге кiмнiң дәтi барар. Баяғы баба буын, ата буын, аға буын сарбаздардың бейнетiнен бүгiнгi жiгiт буын жауынгерлердiң көрiп жүрген машақаты аз ба екен. Басқа- сын айтпағанда, тақымында асау тұлпардай тулайтын бүгiнгi соғыс техникасын қолда «ойнату» ендiгi жастарға оңай болып па?! Сен қай кезеңдi алма, алдыңғы толқынның iсi кейiнгi толқынсыз баянды болған емес. Әр уақыт, әр ке- зең өз үнiмен дабыл қағып келедi. Ұрпағына өз сыбағасын





дайындайды. Уақыт қашан да өз қаруын ала жүредi. Менiң саған айтарым: Сен – атом дәуiрiнiң солдатысың, Тұрбек! Сен – осынау қањарлы ғасырдың ұрпағысың! Ал ендiгiсiн өзiң бiл...

	Ей, теңiз ұлы! Мен сенен бар сырымды жасырғаным жоқ. Ойымдағыны iркiлмей айттым. Екеумiздiң арамыз үш-ақ күн дейдi. Мен сенен бар болғаны үш таңға бұрын туыппын. (Сосын ғой, «ақыл» айтып отырғаным.) Сол рас болса, теңiз түкпiрiнiң бiр қойнауында екеумiздiң тел өскендiгiмiз шын болса, сен менi түсiнерсiң деп ойлаймын.

	«Адам жүрегi – өзiнiң барометрi» – деп, бiзде оқитын бiр қыз айтушы едi. Алдыңнан шығар жақсылыққа орайымен қуана бiл де, жаманшылық кездессе жасымағайсың, жан досым!

	Иә, мен сенiң ел шетiнде алтын Айдай жарқырап жүргенiңдi қандай тiлеймiн. Ер жiгiт топан су сел боп ақса да, қабақ шытып қынжылмас болар. Ойың озық, кеудең биiк жүрсiн. Басқа саған не деуiм керек? Мен – сен едiм, сен – мен едiң, алайда армияға алынды екен деп, аяушылық бiлдiрiсiп жататындай не жайымыз бар. Қасиеттi парызың – парыз! Сезiмтал жаныңды қайдағы бiр «лирика лебiмен» елжiреткiм келмейдi. Сен ол жақта буыныңды болат семсер- дей бекiтiп, ойыңды өткiрлей түссең, мындағы тiлеулес дос- тарың шынымен тасқайрақ болуға бар ғой.

	Жарайды ендi. Хатыңды кiдiртпей, жақсылап жазып тұр. Бұл кезде желеп-жебеушiң, ал күндердiң күнiнде көкеңдей сағынысып көрiсетiн студентiң мен боламын. Сенiмен армансыз төс түйiстiрiп, қуана бiр құшақтасуға құштар досың – Нұрбегiң деп бiлерсiң.





* * *


	Әлқисса, әскерге аттанып кеткен жiгiтiмiз Тұрбек пен оған хат жазып отырған досы екеуiн бiр анадан туғандай егiз дерсiз.

	Расында ол екеуi егiздер сияқты тел өсiп едi.

	...Тұрбек дүниеге келгенде нәресте Нұрбек әжесiнiң шандып тастаған құндағында жатса керек. Көзкөргендер жарық дүниеге сый әкелген екi мұңдас – осы екi баланың шешелерi маздап қызған пеш түбiнде қатар отырды; қос құндақ бiрге жатты, бiрдей емiздi. Сол кеште арасы үш-ақ





күндiк екi нәрестеге бiр туған егiздердей есiмдерi де бiр уақытта қойылды. Бесiк тойларын да бiрге өткiздiк... – дейтiн.

	Содан ол екеуi көкке тойған қозылардай құлдыраңдаса жүрiп, тай-құлындай тебiсе жүрiп ержеткен деседi. Иә, ол екеуi күнi кешеге дейiн екi елi ажырасып көрмептi. Мектеп- ке қол ұстасып бiрге барған. Алайда әркiмнiң арман жолы әрқалай басталады ғой. Екi дос мектеп бiтiретiн жылы «кiм боламызбен» жүргенде, бiр күнi алдағы асқар белдiң дабы- лындай соңғы қоңырау да тiл қатты. Сол соңғы қоңырау үнiмен бiрге ол екеуi арман көгiне қарай бет түзеп тұрды. Алыс жолға алғашқы адым басталмақ.

	Алғашқы адым теңiзден басталып едi. Екеуi атақты Арал теңiзiнiң тулаған көк толқынында екi жыл қатарынан қол ұстаса жүрiп, балық аулады. Сосын екеуi де жоғары оқу орындарына аттанды. Нұрбек студент атанды, Тұрбек үй жағдайына қарай сырттай оқуға түстi. Бұл бала қарғадайы- нан дала кезуге құмар болды. Мақсаты қалай да геолог болу едi. Сол арманына жету үшiн қайсар мiнездi геологтарға ерiп, тау-тасты ендi шарлай бастаған ерiң ендi ел шетiнде жүр. Жауынгер!

	Бiздiң бұл әңгiмемiзге студент Нұрбектiң жауынгер досы Тұрбекке жолдаған хаты – албырт жүрегiнiң лүпiлi арқау болды. Осынау бейбiт өмiрдiң алдағы белестерiнде осындай аяулы достармен талай рет кездесiп, сан рет сыр бөлiсетiн боламыз.





ҚАЛА ҰЙЫҚТАП ЖАТҚАНДА




	Күндегi қызмет. Күнде осы уақытта – кешке қарай Қызылорда қалалық iшкi iстер бөлiмiнiң аға сержанты Ай- дарбек Құлдықов бастаған түнгi патруль дағдылы қызметтерiне кiрiсiп те кеткен едi. Бұлар осыдан қаланың көше-көшелерiн аралап, қызылордалықтардың түнгi ты- ныштығын күзетедi. Аға сержанттың милиция органында өткiзген сегiз жылында көрген оқиғалары бiр басына жетерлiктей болған едi. Өзiн өкшелеп өсiп келе жатқан жас- тарға сабақ боларлық тәжiрибе ретiнде айтып беруге тұра- тын талай тосын оқиғалар болды. Соның бәрiнен аман-есен





өте жүргенде тап мынадай оқиғаға душар болармын-ау деп ойламаған-ды...

	...Бұлар милицияның көгiлдiр шамды машинасымен қаланың талай қалтарыстарын бiрнеше рет сүзiп те шыққан. Әдетте тәжiрибеден белгiлi, оқиғалардың көбi түнемелiк бо- лып жатады. Бұл жолы да Айдарбектiң алдындағы «Пальма» саңқылдап қоя бердi. Рация: Мальков көшесiндегi 25-үйден

	«Жигули» машинасының ұрланғанын хабарлады. Бұйрық берiлгесiн қандай кiдiрiс болмақ, оқиғаның iзiн суытпай қимылдап қалмаса кеш болады.

	Көгiлдiр шамды жүрдек «Москвич» осы қалай деген жерлермен жүрудi жалғастыра бердi. Бармаған жерлерi де қалмады. Тереңөзек, Тасбөгет, Шиелiге қарай шығатын трассаға алдын ала хабарланған. Аңду күшейген. Ұры бұл трассалармен ертерек өтiп кетпесе, қолды болған машина тап осы қаланың бiр қалтарысынан қалай да табылуы керек. Бiр қауiп: ұры жырындықор бiреу болса, құлындай машина- ны ымы-жымын бiлдiрмей бөлшектеп тастауы да мүмкiн, кейiнгiсiн көре жатармын деп. Сондықтан мүмкiндiгiнше уақыт ұзатпау керек. – Айдарбек Әбжәлиұлының ойы осы. Өзi әлде қалай мазасызданып қобалжи бердi. Бұрын мұндайы жоқ едi, осы ретте жүрек жазған иесiне көнiңкiремей жиi тыпырлаумен болды..

	Ал уақыт өтiп барады. Бұйрықтың берiлгенi жаңа ғана сияқты едi. Әне-мiне дегенше бiр сағат өтiп те кетiптi. Та- былған машина жоқ. Бұлай болуы мүмкiн бе... Осы кезге

	дейiн аға сержанттың алдынан қашқан құтылған емес. Қалайша табылмайды? Әрине, үмiт – алда, жол – жұмбақ... Бұлар қаланың орталығынан әлде қашан сытылып шыққан- ды. Ылғи қараңғы қалтарыстарды шарлаумен болды. Мiне, темiржолдың солтүстiк-шығыс беткейiндегi ағаштардың қараңғы түпкiрлерi мен ой-шұңқыр, таса қалтарыстарын тағы тiнткiлеп келедi. Бұған дейiн де бiр қайтара шолып өткен-дi. Онда қараңғы қалтарыстар селт етпеген. Ендi бiрдеңе қараяды.

	Көгiлдiр шамды машинаның өткiр жарығы алға шан- шылды. Жақындап келедi, жақыңдап келедi. Машина сияқ- ты әлгi қарайған. Айдарбектер қараңғылыққа сұғына шан- шылған жарық ағыны астымен тастүйiн жақындай түстi. Мiне, кереметiң?! Қып-қызыл «Жигули» белi кеткен





жүйрiктей шойырылып тұр. Нөмiрi де сол. Бұндай да сәттiлiк болады екен-ау, ә? – Шыны керек, аға сержант Құлдықов қуанып кеттi. Бұл кез сағаттың түнгi үшке тая- нып қалған шамасы едi. Осының iшiнде сүйiспеншiлiк қызығына берiлген бозбастар отырмасын, нағыз баукеспе ұрының өзi болса, машинаны әлде қашан жасырып үлгiретiндей болды емес пе?!

	Осы оймен қасындағы серiктерiне «тоқтай қалыңдар» дегендей белгi бердi де, өзi сыбысын бiлдiрмей келiп, ма- шина iшiне үңiлдi. Мiне қызық! Жалғыз адам отыр рульдi құшақтап. Бұл не бiтiрiп отыр екен?! – Есiгiн ашып қал- ғанда iшiмдiктiң қолқаны қабар буы бетiн шарпыды. Жас жiгiт екен, фонариктiң жарығы бәрiн көрсеттi. Өзi мас си- яқты. Бетiн қан жуып кеткен. Аға сержант ендi аңдады: машинаны соғып алғасын, жанұшырып тоқтаған жерi осы болыпты. Шамасы осылай отырып, тынығып алмақшы бо- лған-ау...

	А-ал ендi не iстеуi керек?

	Аға сержант «Пальманы» iске қосты, машинаның табыл- ғанын хабарлады. «Тез жетiңдер!» – Бұйрық солай болды.

	«Жигулидi» оталдырып көрiп едi, тырс етпедi, көмейiн құм қауып қалыпты. Бұны сүйреп жеткiзу үшiн көмекке басқа машина шақыртты. Ал мына жарақат алған жiгiттi көлiгiнiң артқы орындығына орналастырып, өзi рульге отырды. Серiктерi көмекке келетiн машинаны күтiп қала бердi.

	Айдарбек айдаладағы бiреудiң машинасын айдап кеткен қашақты дәрiгерлiк көмекке әкеле жатыр. Ойында ештеңе жоқ. Осы мен қателiк жiберiп алған жоқпын ба? – деп те ойлап жатпады. Ал анығында аға сержант Құлдықов мана өзi рульге отырарда бiр қателiк жiберiп алған едi. Сақтықты ұмытуға бола ма? Амал не, ұмытты. Ұрының жанына серiктерiнiң бiрiн отырғызуы керек едi.

	Өзiне мықтап сенген адам шынында сақтықты ұмытады екен. Айдарбек ауылда ер жеттi. Онжылдық мектептi бiтiргесiн бiр жыл ДОСААФ мектебiнде оқып, шофер ма- мандығын алды. Содан кейiнгi үш жылы Германия Демок- ратиялық Республикасында әскери борышын өтеумен өттi Аман-есен елге келгесiн, Қармақшы аудандық «Госком- сельхозтехника» бiрлестiгiнде екi жыл машина айдады. Ал милицияға еңбек ұжымының ұсынуымен орналасқан едi.





Содан бергi жылдарда және армияда ол үзбей спортпен шұғылданып жүрдi. Туған топырағында қатар-құрбылары- мен алқын-жұлқын алысып, қазақша күреспен шынығып өскен қайратты жiгiт самбодан бiрнеше дүркiн облыстық жарыс жүлдегерi болды.

	Иә, орда бұзар отызға ендi толған, ауыр салмақты сам- бист өзiне сенiмдi болатын. Әзiр ештеңеден бетi қайта қой- маған, күш-қуаты тасып, ерiк-жiгерi алға ұмтылдырып тұрған жастық кешу жiгiтке сақтық жайын ұмыттырған едi.

	...Ойында ештеңе жоқ, көгiлдiр шамды машинасын қаланың қараңғы көшесiмен сау желдiрiп келе жатқан. Ке- нет... көзi қарауытып, тынысы тарылып, демi бiтiп бара жат- қанын бiр-ақ бiлдi. Мойнына қыл тұзақтың қалай түскенiн аңғара да алмай қалды. Алқымынан сығып, буындырып ба- рады. Ал ендi осыдан машинаны соғып алар болса, мына нағылет құтылып кетедi. Бұл оны аяп, дәрiгерлiк көмекке әкеле жатыр-ау. Қап, нағылет-ай! Қас-қағым сәтте дәрменсiз күйге түскен Айдарбек рульден айрылмауға ты- рысты. Ұры бұның алқымын бiрдеңемен орап алып, қыл- ғындырып жатыр, бұл ышқынып жанталасуда. Машина ба- ғытынан айрылды, беталды лағып барады. Айдарбектен дәрмен кеттi. Мынаған сонысы керек. Осыдан барып, барып соғылар болса, құтылғаны дей бер...

	Ол қылғындыра түстi. Бұл қырылдап бұлқынды. Осын-

	дайда аяқтарын алға созып, жан-дәрмен шатқаяқтап тулар ма едi. Сонда, мойнына түскен қыл тұзақ мұның жойқын күшiне шыдамай ананың қолынан сусып шығып кетуi мүмкiн ғой. Алас-қапастағы арманы осы болды. Оған бiрақ машинасының алды тар. Онсыз да серейген аяқтарынан әл кетiп, қос тiзесi бiрдемелерге кептелiп тiрелдi де қалды. Сол кезде машина көктайғақ мұзға түскендей қаңғалақтап ас- фальт көшенiң ортасына кесе-көлденең тұрып алғандай болды. «Осымен бiткенiм бе?...» – Айдарбек қос қарынан да әл кеткенiн сезе бастады. Тар қыспақта солай бұлқынып жатқанында қос танауынан қан кеткенiн де бiлдi. Көз алды қып-қызыл алауға толды. Сiрә, көзiмнен де қанды жас шықты-ау, – деп ойлады.

	Дүние көз алдында дөңгелендi, қан қызыл көбелектей қалбалақтап бұлыңдады. Қысылшаңда бүкiл өмiрi жалт-





жұлт, жарқ-жұрқ елес бергендей болды. Өмiрi фотогра- фияға бас сұқпай жүрiп, күнi кеше үй-iшiмен суретке түскенi. Келiншегi Сәуленi, Айдосы мен Ақмаралын үлпiл- детiп ертiп барғаны... Ойда жоқта неге өйттi екен? Осыған көрiнбесiн... Сол сурет артына қалдырған соңғы белгiсi бо- лып жүрмесiн... – Жаны ышқынып, бар пәрменiмен бұлқы- нып қалды.

	Сол бұлқыныс...

	Бiр уақытта барып көзiн ашты. Кеудесiнде тыпыршып шықпай қалған шыбын жанымен сезiнгенi – өзi отырған орындықтың арқалығы құлаған сияқты. Өзi ендi манағыдай қыспақта емес, жазылып шалқасынан түскен сияқты. Әлгi құбыжық қайда екен? Алқымынан ораған құрсауы босаң- сығандай. Бiреу ыңырсып тыпырлағандай болады. Кiм екен... – Осы ойы қым-қиғаш шатысып, бiреу өзiн шыңы- рау құзға тастап жiбергендей есiнен тағы адасты...

	...Ертеңiне шалқасынан түсiп, аурухананың ақ төсегiнде жатқанын бiр-ақ бiлсiн. Жiгiттердiң айтқанына қарағанда артқы орындықтың тегеурiнi шарт сынып кетсе керек. Жойқын күш шыдатпаған. Ал Айдарбектiң алып денесi орындықтың арқалығымен ананың кеудесiн басып қалған. Ол жексұрын бұрын бiр рет сотталған, осы оқиғаның ал- дында ғана бiр әйелдi жазықсыз сабағаны үшiн 15 тәулiкке жатып шыққан Әнәпия Абдуллаев деген бiреу, – дейдi. Соны есiткенде Айдарбек өзiнiң кiмге «сенгенiн», қандай ағаттық жасағанын ойлап, жаны түршiктi.

	Бiр ажалдан қалды-ау. Бiрақ атан жiлiктi арыстан жiгiттiң қос қары ай бойы икемге келмей қойды. Ем мен жаттығудың арқасында ғана әрең деп қимылға келдi. Бүгiнде сол баяғы қалаулы қызметiнде жүрген Айдарбектiң ауруханада жатқанында дәрiгер аузынан есiткенi есiнен кетпейдi. Адамды дарға асып қылғындырғанда қол-аяғынан сол заматта-ақ жан кетiп қалады екен. Сонда... бұл қалай күш алып кеткен?! – Өзiне-өзi әлi күнге таң қалады. Газет- тен оқыған мына бiр дерек те оны қатты таңырқатты: адам аштыққа бес тәулiк, сусыз шөлге үш тәулiк шыдайды екен де, ал ауасыз кеңiстiкте бес-ақ минутке дәрменi жететiн болса керек.

	О, тiршiлiк, тiршiлiк...





ҚАСИЕТТI ЕСКЕРТКIШ




	«Таң да атты-ау, Күн де шықты-ау! Түн түнегi түрiлiп, қызғал- дақтар да қайта гүлдедi-ау. Қан майданда қаза тапқан қыршын- дар-ай, мiне, ұлы жеңiстiң тағы бiр көктемi қаз-қалпында бастал- ды-ау. Бiрақ сендер жоқсыңдар, жер бетiндегi бейбiт өмiрдi бүгiнгi ұрпаққа қалдырып, мәңгiлiкке көз жұмдыңдар. Бiз сен- дерге ескерткiш болсын деп құлпытас орнаттық. Бақұл болың- дар, боздақтар!»

	Ескерткiш белгiдегi жазудан



	Ойдан-қырдан қауышқан ұлы жиынның арасына сiңiп кеттiк. Таңертеңгi көгiлдiр реңге көмiлген ақ жамылғы осы тұрысында көкке тiк шаншылған шыңдардың ұшар басын- дағы мәңгi мұздай сәулеленiп көз қариды. Ұлы жиын алып ескерткiш түбiнде сiлтiдей тынып үнсiз тұр. Жансыз белгiнi орап қойған ақ жамылғыны дала аңғарынан сусып ескен бұла самал баяу ғана тынымсыз желбiретедi. Жамылғы ас- тындағы мына қасиеттi белгi ел басына зауал туғанда жат- пен жанталасып шайқасуға аттанған қыршындардың өте шыққан қысқа ғұмырын ерiксiз еске түсiрiп, қилы кезең- дерде қамыққан қазалы көңiлдерге сағыныш сезiмiн кимелеттi.

	Туған жер топырағына ендi ескерткiшке айналып табыс- қан ерлер рухы – мына сом тұлғалы тас тұғыр бейне қонақ- тап отырған алып құс тәрiздi. Сәл тынығып алу үшiн көл бетiне осы әлгiнде ғана қона қалғандай желбiреген ақ жамы- лғы астында жеп-жеңiл сезiледi алабұртқан көңiлiмiзге. Мына ұлы жиын тас тұғыр алдында бар тынысын шер-шемен кернеген кеуделерiнде iркiп жым-жырт үнсiз тұр. Ақ жамы- лғы қашан ашылады... Ендi болмаса анау тас мүсiнге жан бiтiп... бейне бiр киелi құстай көзден бұлбұл ұшып кетердей... Күн ашық едi. Мамырдың ұлы жеңiстi тойлайтын қасиеттi күнi осынау күллi ғаламнан тек қана тыныштық тiлеп тұрғандай. Тек қана тыныштық. Ақ жамылғыны бай- лап қойған анау қызыл ленталар тiзбегi соғыс сұрапылы су- дай ағызған ерлер қанына ұқсайтындай... қарап тұрып денең

	дiр еткендей болады, бiр қызынып, бiр суынады.

	Бiр сәт. Қызыл лента қиылды. Жамылғы сусып жерге түстi. О, манадан жым-жырт тұрған ұлы жиын ескерткiшке





қарай лықсып кеттi. Мұңды сезiмнiң балқаймағы әр көңiлде шым-шым қайнайды. Жасаураған көздер, алыс-жақын бар маңай құдды сағым селiне сiңiп кеткен секiлдi. Сол сәтте жер бетiнде улы жыландай жорғалап жүрген қара ниеттiлердiң «соғыс, соғыс» деп қақсаған суық сарынымен қабаттаса күркiреген жарылыс, түтеген атыс дабылы ту алыстан талып жеткендей болды...

	Бұған күй сарыны қосылды. Тынысы тым ауыр күй. Ма- мырдың майда шуағы себездеген сәруар таңы мамыражай. Алайда бар маңай тыныштық уызына ұйып тұрса да, көз ал- дымызда соғыс сұрапылы елес бергендей. Күйдiң күңiрен- ген ауыр сарынына дыбыс күшейткiш қара қобдишадан Ақын атаның зор үнi қосылып кеттi.



	«Болыпты ғой Жер тықыр жаралғанда, Тумай жатып анадан тоналғандай...

	Шыныменен тiршiлiк жоғала ма? Жер бетiне өрт қайта оралғанда...»



	Көз алдымызда соғыс сұрапылы бұлдырайды. Сол бүкiл әлемдiк екiншi майдан iшiн тартып тынғанда, «бұл ең ақырғы майдан болар» деп ойлағанбыз. Амал не, олай болмады, Жер- Анамыздың да, онымен бiрге әмме жалпақ жұрттардың да көрер көрешегi алда екен. Әр мезгiлде әр қилы жерлерде со- ғыс өртi бұрқ-бұрқ жалындап басылумен, жалындап басылу- мен келедi. Алтын бесiгiмiздiң апшысын қуырып жiбере жаз- дайтын қаруларға кей-кейде кейбiр «сұр мергендердiң» қол- дары барып қайтып, барып қайтып қалады...



	«Өрт бомбалар рас-ақ тастала ма? Күлге айналып құри ма астаналар?! Жер бетiнiң тiрлiгi әуелгiдей, Кесiрткеден тағы да бастала ма?»



	Ақын жыр мiнберiнiң алтын тұғырынан дүние әлемге жар салып тұр. Әлемнiң көгiлдiр күмбезi сыр бермейдi, құдды жер жањанда бұрын-соңды соғыс сүркiлi болмаған- дай. Сақал-шашы аппақ қудай қарт Жауынгер ағаш аяғы сықырлап, алып ескерткiштiң қарсы алдына келе бердi. Ол тас тұғырға қона қалған баяғы қанды көйлек қаруластары-





ның рухына тағзым етiп басын идi. Қолында бiр шоқ гүл, қолтығында қос балдақ. Оқ жұлған шолақ аяғына кеспелтек ағашты жалғап «ұзартыпты...» Жүрек тiтiредi. Соғыс соқпа- ғынан оралған қарт Солдаттың көз алдынан баяғы өзi сау желiп өткен қиыр-шиыр шұбалаң жолдардың сiлемi кес- кестеп қайта бұлдырап қылаңытты. Жанары жасқа толып, иегi кемсеңдедi...



	«Не боп кеткен адамдар, не боп кеткен, Бiлгiр жоқ қой жањанда одан өткен.

	Өз өмiрiн қалайша ол қорғамайды, Өзi жаққан отынан бiлгiрлiкпен».



	Ақын жер жањанның отты жүрегiнен өткен қателiктердi ендi қайталамауға шақырып тұр. Күллi дүние Ақын үнiне құлақ түрген. Бұл дабылға қосылған күй күңiренiсiн жамы- расқан ұлы жиынның көл-көсiр демдерi көмiп кеттi. Сонау қаралы жылдарда гүлi жайқалмай, жесiр қалғандар мен әкесiз ер жетiп, ел қатарына қосылған көңiлi шерлi, көзi жасты мұңлықтар бiрiн-бiрi құшақтап егiлiстi. Бiрiн-бiрi жүрекжарды лебiздерiмен демеп жұбатты. Демнiң арасында ескерткiш тұғыры қызылды-жасылды дала гүлдерiне көмiлiп қалды. Сап түзеген пионерлер – соғыста шейiт кеткендердiң шөберелерi мынау қасиеттi «қара тасқа» сым- дай тартылып салют бердi. Барабандар үнi сол салтанатты сәтте шамырқана айтылған ерлiк жырына екпiн қосты.

	Қара тастан қашап жасалған алып ескерткiш бар тұлға-

	сымен, бар ажар-айбынымен Күн астында тастай қатып, қимылсыз тұр. Қолына жұдырықтай гранатты сығымдап ұстаған сұсты Жауынгердiң қоңырқай бейнесi жан-дүниеңе тым жақын. Оның арыстандай ашулы айбаты жүректi ерiксiз тулатады. Жауына қаймықпастан қарсы атылғалы қарыштап басып келе жатқан батыр қазақ тұлғасы, апыр- ау, мына жансыз тасқа қалай сыйып тұр?!

	Сол жауынгер бейнесiнiң дәл астында – тұғырдың мәрмәр кеудесiндегi «Батырлар даңқы арта берсiн!» деген жазуды Күннiң нұры алтындай жарқыратып, мың құбылта- ды. Одан сәл төменiрек осы өлкеден ел шетiне аттанып кетiп, бейбiт кезеңге қайтып оралмағандардың қастерлi де қасиеттi есiмдерi жазылған. Олардың бәрi де анау биiктен





атылғалы тұрған қањарлы жауынгердей сұрапыл селiнде мерт болды-ау! Қайран ерлер-ай... Айтыңдаршы, бәрiң бiрдей мына мелшиген қаралы қара тастың кеудесiне қалай сыйып тұрсыңдар?

	Жауап жоқ...

	Жиналған ұлы жиын: «Орнатқан көк тасымыз құтты болсын!» – деп бiрiн-бiрi құттықтап, көңiл демдесiп жатты.

	Қартайған, қажыған жесiрлердiң бар мұңы мен қайғы- сы, бар назы мен наласы Ескерткiштiң түбiне көз жасы бо- лып төгiлдi. Тiрiлей аттандырып салған арыстарының қара тасқа айналып оралғандарына да риза. Жесiрлердiң ендiгi ұлы тiлегi: мынау айдай Әлемнiң қара шаңырағы – көк күмбезiн кiр шалмауы, жұмыр басты пенделердiң Күн ас- тында күңiренбеуi...

	«Ақ түйенiң қарнын жарған» Жеңiс күнi жер-жањаннан тыныштық тiлегендей тым мамыражай. Тек қана тыныштық тiлегендей аспан да ашық. Мен асыққаным жоқ. Айбыны асқақ ескерткiштiң тұлабойынан бiр де бiр нүктесiн қалдыр- май қарап шықтым. Белгiнiң ту сыртына келе бергенiм, аяғымды iлгерi аттай алмай қалт тұрып қалдым. Мүсiншi елге хабары жетпеген жауынгерлер есiмiн жалғастырып жазуға бос орын қалдырған екен. Жүрек шiркiн елжiреп барады – мүсiншiнiң ескерiмдiлiгiне қуанғаны болар. Дұрыс қой, мұнысы табылған ақыл екен, соғыста оқ құшқан соңғы сол- даттың хабар-ошары туған жерiне әлi жете қойған жоқ қой...

	Ескерткiш үстiнен мұңды әуенмен тыраулаған тырналар керуенi ұшып өттi...





АЛТЫН АЙДАРЛЫ ҰЛАНДАР




	 	ТАМЫЗ ТҮНI



	Мен тудым кең далада, еркiн өстiм, Кеудемдi желге тостым, күнге тостым. Жаз бойы таң атқанша жұлдыз санап, Ақ бұлтпен жел айдаған бiрге көштiм...

	Тұманбай МОЛДАҒАЛИЕВ



	Байтұрсынның ұйқысы сергек, жайлауға көшiп келгелi





елгезек көңiлiнiң алаңы көп, бiр таңға түн ұйқысы төрт бөлiнетiн шығар. Қарғадайынан шаруа жайын қадағалап өскен пiсенттi жасқа ұйқы уы дарымаған. Түнемелiк Ай тас- төбеге көтерiле жып-жылы киiнiп алып, оңаша қотанды шыр айналып жүргенi. Сенiмдi серiгi түн баласына екеу: әкесiнiң талай жыл ұстаған қара мылтығы иығында жүредi және дорба ауыз көкшулан төбетi жанында болады.

	Ол шетен қораны тағы бiр айналып өттi. Пәлендей қауып-қатер бiлiнбейдi. Қоралы қой тып-тыныш жусап, салқын түннiң саясында бұйығы күйде дамыл-тыныс алып жатыр. Көңiлi уыз жұтқандай бiр жайланып қалды. Көп аялдамай, қоңыраудай қараша үйдiң ту сыртына шықты. Ашық беткейдiң тынысы-ай, қарсы алдынан түн самалы- ның жамырап қоя бергенi. Құлағын ыққа тосты. Зердесiне желпiнiп тұрған дала самалының сыбызғы сазынан басқа ештеңе жетiп жарымады, жаз ерке түн жеңiл әуендi шертпе күйге басып тұрғандай екен. Осы сәт... өзi талай тыңдап жүрген ән-күйлердiң алуан ырғағы, неше түрлi иiрiм-ағыс- тары оттай ыстық кеудесiн кернеп кеткендей болды. Жүрек түкпiрiнде елгезек сезiм оянып ойнай бастаған. Әлде неге күлiмсiредi, тамыздың уыз түнi жан тербеп тұр.

	Сөйтiп тұрғанында түн серiгi жанына келдi. Көзiнен

	жылтың-жылтың от ұшқындайды. Қазанның түп күйе- сiндей қап-қара тұмсығын мылтық дүмiне тақап иiскеп, түртiп-түртiп қойды. Байтұрсын бұ шiркiннiң осы қылығын кәдiмгiдей қызық көредi. Естi деген иттiң бiрi осындай-ақ болар, иесiнiң қас-қабағын бағып жүргенi. Не айтқанының бәрiне түсiнедi, әсiресе түн мезгiлiнде, не бiр жабырқап жүретiн кездерiнде жанынан бiр елi қалмайды-ау, қалмай- ды. Байтұрсын оның маңдайынан еркелете сипалады да, қолындағы қосауыз мылтығын аспанға қаратты.

	Дорба ауыз түсiндi. Бұрынғы дағдыланып қалған әдетiнше, таяқ тастамдай жерге барып, иесiне қарсы шоқи- ып отырды. Байтұрсын қос шүрiппенi басып-басып жiбердi. Маң дала жаңғырығып кеттi. Сосын... аса қатты күрсiнiп басылған осы сiлкiнiстi бiреу алыс жайдаққа қағып әкет- кендей айнала сап тына қалды. Бар маңай жым-жырт, жiгiт демiн бiр-ақ алды. Танауына оқ-дәрiнiң иiсi әлi келiп тұр. Қаруын иығына асынып жатып, көк жүзiне көзi түсiп кеткенi...





Аспанды селдiреген шарбы бұлттар жұқа қаймақтай түгел торлап алыпты. Мана үйден шыққан кезiнде Ай қора- ланып тұрған, ендi ұлы теңiздiң ақ шабағындай тоқтаусыз

	«жүзiп» барады. Бiрде бұлт пердесiне «сүңгiп» кетiп, бiрде жарқырап шыға кеп, қайтадан шым батып, қуаланды ақ шарбылар арасымен толқи «жүзедi». Күнде осы уақытта зеңгiр көктi бар нақыш өрнегiмен кестелеп тұратын жұлдыздар жасырынбақ ойнағандай, әр тұстан бiр жылтың- дап, қадау-қадау сирек көрiнедi. Көп жұлдыздың iшiнен қыран көзiне алдымен оттай басылатыны – «еншiлеп алған» бiр оқшау темiрқазығы болатын. Соны iздедi. Ол сонау алыс қиырда қалтырап тұратын, жанына тым жақын едi. Осы бүгiн оны қанша аспандап қарағанымен, көзiне түсiре ал- май-ақ қойды...

	Ендi, бiр түрлi, iшi-бауыры уылжып тұр... Қарсы алдын- да мiз бақпай тұрған «Қарауылтастың» қасына барды. Кiсi бойындай шоқпар тас. Осыған арқа тiреп бiрқауым отыру – күндегi әдетi едi. Осылай отыру мына шыңырау түнмен сыр бөлiсуiне жақсы. Анау аспан әлемiне көз қыдырта отырып, жұлдыз «санайды». Сонда, жорғадай жүйрiк көңiлдiң асау арманға толы аңсау сазы жан жүрегiнде шымырлап қайнай- ды. Қол жетпестей биiк арман албырт кеудеге күй боп енедi. О, оның ой тiзгiнiн алысқа самғатып жiберiп отыратын осындай сәтi өзiне ұнайды.

	 	– Ей, дорба ауыз деймiн, сен мана бiр әзiрде неге үрдiң, не бiлiп үрдiң? – дедi анадай жерде алдыңғы қос аяғын тұмсығына жастанып жатқан төбетiне. – Бiлемiн, бiлемiн, сен де түнемелiк қатты елегзисiң, ә?



	Көкшулан төбет иесiне қарады. Байтұрсын терең күрсiндi. «Солай, достым! Бiз екеумiз күнiмен қой бағамыз, түнiмен қотан күзетемiз. Ал анау биiктегi сансыз жұлдыз- дар бiздi мазақ еткендей, көздерiн қысып жымыңдасады. Алдарқатып тұрғандарын көрмейсiң бе?..»

	Мына сырбаз түн жiгiт жүрегiне бiр белгiсiз сезiм қаяуын тастап жiбергендей ме, өн бойына қызу қан шап- шып тарағандай бiр хал. Арқасын шоқпар тасқа тiрей түсiп, қаруын қаттырақ қысып ұстады. Осы күйi алқа- қотан жайғасқан отарды ғана емес, бiр есептен үйiнде алаңсыз дамылдап жатқан әкесi мен анасының, тiптi мына далиған даланың мамыражай тыныштығын күзетiп отыр-





ғандай едi. Ой ағыны өткен күндерге қарай кимелей бер- ген...

	...Өмiр-ай десеңшi, қартайған әке уақыт бұйрығымен көп жылғы бейнетiнiң зейнетiн көруге қамданды. Ол кезде Байтұрсын он жетi жасқа жаңа иек арытқан едi. Әке алдын- да – мыңғырған мал. «Балам, бiле бiлсең мына бiр отар тұяқ

	 	– үш бұт ошақты шаңырағымыздың ырысы болып едi. Бұны мен басқаға қимай отырмын, қия алатын емеспiн. Қайтпек керек, қазынаның өзiне өткiзе берейiн бе, жоқ әлде... бiр сыласын қарастырып көресiң бе?» – деп отыр әкесi тал- түсте. Iш қатпары терең қарт сөз жалғасын әдейi жұтып қойды. Шылбырды жалғызына қарай икемдеп отырған сы- ңайы бар. Байтұрсынның уыз жүрегiнде түйдек-түйдек ой ағыны ал кеп сеңдей соғылыссын. «Е-е... әке болса былай деп отыр. Көзiнiң ағы мен қарасындай жалғызымын ғой, менен басқа көзiне көрiнiп тұрған кiмi бар? Бiрақ, менiң ойым басқа едi ғой, әке. Қойды сiз арымай-талмай қырық жыл бақтыңыз, бiр шаңырақтың ғұмырына сол да жетпей ме?Ал мен болсам...»



	Алайда өзiн талай күн әлдилеп келген балапан ойын

	ашып айта алмады, бүрiн жарып үлгiрмеген көкқанат қауызында бүгiп қалды. Мына киелi далада бұрыннан жол алып қалған аса бiр қасиеттi, өмiршең дәстүр бар. Ол: Ата – балаға сыншы, әке тiлiн алған ұл – азамат, алмағаны – ке- сапат. Ол да бiр – шiрiген жұмыртқа да бiр! Жас ұланның ендiгi халы: со сықылды ата дәстүрiн бұзсам ба, бұзбасам ба дегендей екiұшты оқталады. Бұзайын десе, қайран әке жер- ге қарап қалады, бұзбайын десе... өзiнiң оңашада ойласты- рып қойған алыс арманы жөргектегi сәбидей iңгәлап, бiр жағынан о да iшi-бауырын баурап барады.

	Бiр уақытта әкесi еңкейiп кеткен ойлы еңсесiн шұғыл тiктеп алып, қадала қарады ұлына. Байтұрсын да тiктелдi. Әке мен баланың жанарлары шарпысты. Қой бағу иен дала- да оңай емес, бұл кәсiп әзiр ешкiмге жеңiл соғып көрген жоқ. Әкелi-балалы екеуi бұл жайды жақсы бiледi. Кәрi жа- нар содан да үмiт пен күдiк ұшқынын қабат тастап отыр. Ал нұры отты қыран көзден бүркiп бұрқаған шоқ шашырай- ды... Байтұрсын жүзiндегi бұл өзгерiстi толқу-қобалжу ны- шаны шығар деп ұқты әкесi. Екеуiнiң домбыра көңiлi екi түрлi күй қозғайды.





Әке жүрегi қалайда елжiредi: «Айналайын, айналайын, мендей мына өлмелi шалды қимай отырсың-ау құлыным. Қайт дейсiң ендi, қайтейiн ендi...»

	Бұл күйге баласы да сарын қосты: «Әке-ай, өйтiп назыр- қана бермесеңшi, түсiнем ғой, түсiндiм ғой арғы тейiңдi. Сiзде не кiнәрат бар, қартайып жер аяғына жеттiңiз, ендi арман ұлғайып, қайғы торлайтын қыраулы шағыңды уайым- дап отырсыз-ау! Керегi не, «жалған дүние бермесiн жаман- дығын» деп, осы өзiңiз айта отырушы едiңiз ғой алқалы топ- та. Е, арқа сүйер асқар тауым сiз болғанда, табан тiрер болат тұяғың мен емеспiн бе, аталы сөзiңдi қайтып жерге тастар- мын...»

	Әкесi толғап кеттi: «Қайт дейсiң, қайтейiн ендi... сенiң он екiде бiр гүлi ашылмаған албырт кеудеңе бар бейнеттi үйе салғым жоқ-ау, алайда амалым қайсы... Бойдағы баян- сыз қуат күннен-күнге кемiп барады ғой, құлыным. Уа, тұяғы тыпырлаған нөпiр малды алдыңа салып бергенде, мына мен, әкелiк арда парызымнан ада-жұда құтыламын деп отырғаным жоқ. Саған қайда-а әлi! Мен сенi ертерек iске қосқанда, талайды көрiп, көп жасаған көнекөздердiң көшелi тәжiрибесiнен алтынның жұғынындай болса да, өнеге жұрнағын үйренiп қалса деймiн. Я, несiн айтасың! Көнеден қалған ұлағатты аталарың баяғыдан бар асылды көңiл қазынасына қабаттап жинаған сыр сандықтарың ғой. Солардың көзi тiрiсiнде мен сенi ат жалын тартып мiнген ер азамат атанып үлгiрсе-ау деп армандаймын. Ал басқадай биiк мақсат-мұратың болса, е-е, мен оған және де қарсы емеспiн. Бiрақ шынымды айтайын-ау балам, бүгiнгi сендердiң не ойлап, ненi мұрат көретiндерiңе менiң өрем жете бермейдi. Тұғырым аласа тұр. Алыстағыңды қайдам, жақыннан көрiп отырғаным: анау бiр отар мал, сосынғы көңiл нұрым – бiр сен ғой...»

	Байтұрсынның тынысы жиiлеп сала берген: «Жарайды,

	әке, сол отарды бұдан былай мен бағып көрейiн. Қырық жылдан берi бел шешпей жүрiп келген киелi жолыңды, тәу- екел, ендi мен жалғастырып көрем де. Бақ-талайымды осы жолда сынармын. Бiрақ бұл талапты оңай деп ұғар мен емес, талайлардың өкiнiп айтқан өлең қатесiн, мүмкiн мен де қайталап жүрермiн. Сөйтсем де нар тәуекел деп белiмдi буынайын! Кәрi жүрегiң үздiге күткен үмiтiңдi сайып кел-





генде, ақтармын деп ойлаймын. Осы жерге дейiн дақ түсiрмей келген ардақ атыңа, я сәт, кiр келтiрмеуге серт бердiм».

	Ендi байқаса, шәйi атлас көрпеше үстiнде сарта жүгiнiп отырған әкесiнiң әжiмдi жүзiн парлаған ащы жас жылғалап барады екен. Байтұрсын шыдай алмай сыртқа шығып кеттi.

	«Ығына жығылғаныма көңiлi босап кеттi-ау» – дедi. Я, ол қартайды, ұзақ жылғы еңбек шашын ағартты. Ендi мұны та- яныш-сүйенiш көредi. О, жарықтық, әулием-ай, баласының ұзап кетпей ауылда қалып, шаруа тiрлiгiн арқалайтынына, тек осы әкесi де ала-бөтен қуанатын. Басқа жұрттың Бай- тұрсынмен не шаруасы бар, бұл қойшы болды екен деп жер жүрегi жарылар деймiсiң...

	Сондағы әкесiнiң құтты қолынан алған қара мылтығы – мынау да, сондағы бiр отар малдан өрген ақтылы қойы – анау! Бұның бағым-күтiмi өз алдына, ал көктем туа төл алу, одан жабағы қырқымы, одан күзгi күйек, күзем дегендерi және бар; одан мал қыстату – айтарыңыз не, асқар белден асумен бiрдей... Осының бәрi – Байтұрсынға сын.

	Сұлтекең осы күндерi баласына дән риза: сағымды сын- дырған жоқ, үмiтiмдi ақтады, – деп отыратын көрiнедi тұрғыластарына. Естi жiгiт әке берген сол ақ батасын – ел iшiнiң өзiне деген риясыз ыстық ықыласындай көредi.

	Байтұрсын шетен қораны тағы бiр айналып өттi, тың тыңдады. Әзiр бейбiтшiлiк. Сосын шоқпар тастың жанына келiп, тағы да екi дүркiн мылтық атты. Сосын үйреншiктi

	«ұясына» қонақтап, арқасын тасқа тiредi. Түнгi аспанға са- рыла қарады. О, ғажап-ай! Анау ақ шарбылар «арасынан» сытылып шыққан кербез Ай бiр ашық алаңқайда жарқырап тұр екен. Себездеген қылаң сәулесi шоқпар тасты қиялап кеп мұның кеудесiне кұйылды. Бала күннен көз жауын суы- рып келе жатқан «темiрқазығы» – өзiне «еншiлеп алған» бiр Жұлдызы бұ жолы анық көрiндi. Қиырда қалтырап тұр екен.

	Жiгiт кеудесi қызынып сала берген, балалық шағы есiне түстi. Домбыра көңiл шыдай алмай шертпе сағыныштың алау күйiне басты. «Бiлмеймiн, шабандаз күндер қиырға со- нау батты қанша, толықсып таңдар және атты қанша. Әйтеуiр бала едiм күнi кеше, асыр сап ақ таяқпен қозы ой- натқан. Ендi көр, тамыз түнi қалғи бермей, шаш қойып, бой





түзеген жiгiт болды – даланың ерке шолжың бiр тентегi. О, дариға, қалды-ау кейiн бала күндер! Бала күндер, құм бау- райдан ақсүйек ала қашып, мол қызыққа кенелткен айлы түндер. Өте шықты сездiрмей қайран кезiм, ақ бұлақтай асыққан арман iздеп. Қайда тарттың, сағым белден әрi ас- тың ба, сағынсын деп менi сен?! Кәдiрiңдi бiлдiм әлде бiлмедiм, арманыма бастау болған қимасым!

	Қызық едi-ау, көк белеспен алақайлап жүгiрiскен жаз күндер, ай тақырда асық атып, асыр сала дүрiлдескен сол кездер. Қызық едi-ау, кешке қарай қыр басынан Айды күтiп, самал желге кекiлiмдi сипатқан. Сыр бойының түнi қандай – көкiректi шайдай ашып, бал кеудеге нұр құйған. Айхай дәурен, қызық едi-ау Ай астында ақсүйекке талас- қан, онсыз қайтып бұл далада түннiң сәнi жарасқан. Дүн- дүние мүлгiп тұрып сыр ұрладың сездiрмей, сондай шақта қырдан-қырға зымырайтынбыз елiктей. Көкте сонау сан мың жұлдыз жарқырайтын жанарымды суырып, қиял сағым шарықтайтын кең дүниенi бiр уыстай жүрегiме сыйды- рып...»

	 	– Ай, несiн айтасың! – Байтұрсын жусандыққа аунай



	кеттi. Ендi ол кездегi бала мiнездiң бiрi де жоқ, тек осындай оңаша сәтiнде қайта жаңғыратыны болмаса, қайран бала- лықтың сайран жазы алыстай берiптi. Ұзап кетiптi. Қай күнi қоштасты екен деп, осындайда жаз ерке көңiлдi сағы- ныш сазы кернеп кететiнi бар.

	Иә, ендi баяғының бiрi де жоқ. Бұл кезде оның бәрiн қойып, осынау өмiр туралы, махаббат, арман, бүгiннен ер- теңге ұласып жататын тiршiлiк тынысы жайын тағатсыз қадағалап, уақыт талабына шаруа көз – сыншыл мiнезбен қарайтын болған. Бiр кезде бұл, дүкендерде иiн тiресiп тұратын кiтаптарды таңдамай, талғамай ала беретiн болса, ендi ақын-жазушыларды саралап оқитын мiнез тауыпты. Радио тыңдап, теледидарды көргенде де пәленбай түрлi жаңалықтардың бәрiне бiрдей құр елiгiп, бас шұлғи бермейдi. Осы дүниеде не болып жатыр... бұл жiгiт соның жақсылығына қуанып, жаманатына өр мiнезбен қарсы тұрып келедi...

	Ол шалқасынан керiле түсiп, сонау аспан әлемiн кербез шолды. Шарбы бұлттар қаймағы манағыдай емес, жөн- жөнiне ыдырап кеткен. Жымыңдасқан жұлдыздар, жосы-





лып жатқан құс жолы, анау ақ күмiстей толықсып тұрған Ай келбетi... ол осылардың бәрiн жанарына түсiрдi. «Дүние кең-ау, кең... қалай самғаймын десең де тарлық етпейдi. Адам баласы ғой, өзiнiң құт мекенi – Жер құндағында көгерiп, көктейдi. Бiрақ неше ықылым замандар бойы осы- нау сырлы дүниенi сарыла шарлап, үңiле зерттеуiн қоя ал- май-ақ келедi-ау, – деп тағы бiр ойға кеттi. – Бұл, сiрә, адам қиялының тым шырқау биiк арман көгiне құштарлығынан болар. Сәби екеш сәби де ақ мамық бесiгiнде жатып, үй төбесiнен көз алмайды. Соның аяғы, ол Айдан әрi асып, Шолпанға да жетер, бiрақ өз бақытын түптiң түбiнде қайта оралып Жер құшағынан табады емес пе? Иә, Жер-Ана құшағынан табады! Жер-Ана құшағынан...»

	«Алтын бесiгiм менiң! – Ол ұлы Жердiң кере құлаш бiр бөлшегiн құшырлана құшты. – Сенiң қасиеттi төсiңде жүрiп, құлшына еңбек етуден асқан бақыт бар ма, осы...»

	Ол дала бауырынан өрген жусандардың жұпар иiсiн ұза-а-ақ құшырлана иiскеп жатты.

	Көк жүзiнде кермиық кербез Ай өзiнiң айнымас сара жолымен қалқи жүзiп барады...



	 	КҮН К®ТЕРГЕН КЕРЕМЕТ



	Балғынбай әлгiнде ғана балдай тәттi ұйқының құшағын- да жатқан-ды. Жұмыстан түнделетiп келiп, салулы төсек, салқын үйге «сүрiне құлағандай» болған. Басы жастыққа тиiсiмен аңсап келген жан тыныштығы әлдилей жөнелiптi. Қамқор Ана алаңсыз жата тұрғанын тiлеп бағады. Бiрақ не кереметiнiң барын кiм бiлген, түннiң бiр уағында жамбасы- на тас батқандай атып тұрды төсегiнен. Мезгiл таң қараңғы- сынан өтiңкiреп барады екен. Ендi қайта жатуға болмайды. Ендi жатса, өзi айтпақшы «аузын ашып, қатып қалуы» мүмкiн. Иә, қазiр қандай шақ дейсiң. Ыссылы-суықты нау- қанның қарбалас кезi. Қанша мықты болса да шаршап жүр. Әсiресе, соңғы апта...

	Жұлдыздар сиреп қалыпты. Есiней бердi. Көзi удай ашып, тек ұйықта, тек ұйықта деп түр. Оған бой бере қоятын ол ма, Анасы берген бiр сапар кесе қойыртпақ ай- ранды түрегелiп тұрып қағып салды да, салып-жорытып егiнжайға келдi. Келе қоңыр кемесiне от бердi. Сол-ақ екен,





пай-пай... диқан даласы алып ұйқысынан оянып кеткендей болды. Жарықтық-ой, Сыр бойының таңғы тынысына не жетсiн! Қоңыр күздiң мұздай серi самалы кұлан таза сергiтiп жiберген. Комбайн рулiне ұйқысы шайдай ашылып отырды.

	Ұбақ-шұбақ күрiш дестелерi анық көрiнбей жатқан. Ендi дала кемесiнiң отты көзi оны да тiлгiлей түстi. Жан бiттi егiнжайға! Ерте тұрған талапкердiң тау құлатардай қимылына бағынған комбайнның жарық шашқан өткiр көзi бiраз жердi жарқыратып жiбердi. Осы сәт... кешелерi құла- ғына тиген әлде кiмдердiң ажалы жеткен ала құйындау өресiз күңкiлi есiне түстi. «Осынша елден бұрын ерте тұрып, ала-бөтен жанықпаса қайтедi?! Батырбай баласының жал- ғыз шауып бәйге алайын дегенi ме?!» – Миығына қуақы күлкi үйiрiлдi. Несi бар, орайласып жатса оны да көрер. Ал қазiр... Балғынбай Батырбаев үшiн уақыт қымбат! Үлкен орақ басталғалы әр күн өз дегенiмен өтiп жатыр. Жарық дүние сонау көкжиектiң арғы тасасына ойысып бара жатып, мұны да сауырлай кетедi, бейне «қапы қалма» дейтiндей. Бұл, сонда, батар Күннiң қан қызыл арайына бiр қарап қой- ып, үнсiз ойға шомады. Онсыз да жаны жай таппай жүрген жас диқанды анау толықсып тұрып алатын кешкi алаулар бар ма... иә, қалай да сол ойландыратын...

	Еңбекпен есейiп едi. Бала күнiнен қандай жұмыс болса

	да есiп жүре беретiн. Сонан келе осы жолғы науқан қатты толқытты өзiн. Жұрт тайлы-таяғына дейiн қалмай жабыла егiн орағына әзiрленiп жатқанда, бұл бiрер жетi кiбiртiктеп қалды. Қызық... сойталдай жiгiт жер баптап егiн егедi. Ал оның зейнетiн көруге келгенде... кәдiмгiдей жүрексiнедi. Бұл қалай?! Бiр сұрақ маза бермей жүр: салмағым қай ша- мадан соғар екен... – деп қояды қобалжып. Осы бiр мазасыз ой жатса-тұрса кетпей жүр көкейiнен.

	Оның ұйқысын ұрлаған – сол кешегi тапсырма. Бiр емес, екi бiрдей адам айтып едi. Бiрi бұйырған да, бiрi өтiнген. Екеуiнiң де сөзiн жерге тастауға болмайды. Был- тыр да күрiш дестелерiн бастырған өз комбайны биыл күз

	«Бесарық» бойына кеш жеткiзiлдi. Соның кесiрiнен осын- дағы десте бастыруды асығыс бастау керек болды. Қасын- да Қасым дейтiн құрдасы бар, екеуi нардай екi комбайнды егiн шетiне қатар қаңтарып қойып, сын көзiнен соңғы рет





өткерiсiп жатқан-ды. Үстiне бригадир келе қалды. «Ау, кемелерiң дайын ба?» – болды оның амандық-саулық сұрасқаны. «Дайын! Дайын!» – дестi бұл екеуi де жарыса.

	«Ендеше, түс қайта Дулыбай ақсақалдың дестелерiн басты- руға кiрiсiңдер».

	Екi дос жарыса ертелетiп бастаған-ды. Сол iстерiне сүйсiнiп кеткен қария кеше осы өзiне «балам» деп, бiр өтiнiш қосты. Жасы жер аяғына жеткен адамның көңiлi де баладай: халық қамбасына берешегiн тезiрек берiп құтыл- ғанды қолай көредi. Осындайда өтiнiш те сенген, сенiскен адамына айтылса керектi, үмiт-сенiмнен ада болған пендеге сөз жүрген бе...

	Мiне, сол айтылғанды аяғына дейiн екеулеп орындаса, қандай жақсы! Дулыбай атасының дегенi болар едi, ә! Бiрақ Қасым батырға не көрiнген, кешiктi ғой өзi. Ол да алаңсыз жата беретiндердiң сортынан емес. Жоқ-ау, iстiң жайы бiр шалдың дестелерiне қарап тұрса, асығып не бар. Халықтың қыруар байлығын айналдырған ай iшiнде игерiп алулары керек. Осының салмағы кiмдерге түседi, әрине жағдай түсiнiктi емес пе, өзiндей жастарға түседi.

	Мынаң қара, таң қараңғысы қалай тез сейiле қалған-ей! Ендi байқады: күздiң бозала таңы көз жетер жердiң бәрiне ақ дүрия пердесiн құрған да қойған. Кермет... өзi бейне бiр қиял-ғажайып дүниеде мына мамырлаған кемесiмен жеңiл жүзiп келе жатқандай екен. Қарсы алдында күрiш дестеле- рiнiң жал-жал жоталары. Е-е, Дулыбай атасының дестелерi жұрттың көтермелеп айтуындай-ақ бар екен. «Өнiмi де осал болмас!» – Жiгiт қырандай қомданды. Газды байқамай ба- сыңқырап жiбергенi, кемесi толқын соққандай теңселе зiркiлдеп барып, қайтадан қалыпты қарымына түстi. Тұлғасы қазақтың жалғыз өркеш қара нары секiлдi осы- ның өзi күшке де байтақ-ау! Сiлкiнiп сала беретiн қызулы қуатына алдымен қара жердiң өзi шыдас бермейтiндей. Мiне, тап кәзiр айналадағы аңыз бiткен дедектеп тұр, үстiн-үстiн көмейлетiп асаған сайын бөрте дестелердiң жо- нарқасы бүлк-бүлк етедi, жалдар жотасы сағымдай сiл- кiнiп жатыр.

	Егiнжайдың басқа еңбеккерлерi де таңмен таласа өрiп

	келе жатты. Әне, жарма жиегiнде тұрған дала қосы тұсынан бiр үлкен шоғыр көрiндi. Бейне қызылды-жасылды гүл





алаңы бермен жылжып келе жатқандай екен. Иә, осында тұс-тұстан келген көмекшiлер көп. Сонау топ – солар.

	Дүниеде шаруашылық басшылары есепке мықты келедi ғой. Бұл жүрген жерге ұят жоламайтынын бiлiп алған. Ой- дан-қырдан ағылып келiп жатқан көмекшiлердiң бiреуi де бұған бұйырмады. Оған бола өкпе айтып жататын уақыт қайда. «Жiгiтке жетпiс өнер де аз» деген, уақытында темiр тұлпар тракторды ауыздықтап айдаған жiгiт, жел қанатты жүйрiк машинаны да ұршықтай үйiрiп мiнген жiгiт комбай- нға отырғанда да дала жұмыстарының бойра-бойрасын шы- ғарды. Бәрi тап күнi кешегiдей есiнде. Егiншiлер әулетiнiң әуелгi емтиханы – ерте көктемнiң жүрек талдыратын қараө- зек шағында нөсерлеткен сел жауынның бас көтертпей ты- пыршытқаны есiнде. Бiр күн емес, не апта, не ай емес, бүкiл жаз бойы күрiш көгiнiң балбыраған балауса кезеңiнде, әттең-ай, жердi сөлiнен, адамды өңiнен айыра жаздайтын өлi қапырықтың талай өкпе қабындырып, тыныс тарылтқа- ны да есiнде. Иә, жыл iшiнде арқа-басын кең ұстаған керiмсал кезi аз болды... Сыралғы көктемнiң қауырт қарба- ласынан құтылып, ендi шаңқай шiлденiң алып түсер апта- бына жолыққанда алдындағы алтын маусым – берекелi күздiң берерiн ойлап бiр қиналды. Бар ниетi – қалай да абыройлы болу! Ендеше анау таңдайына татып қалған отты күндерiн неге ұмытсын, қалай ұмытады?!

	Оның бәрi кейiнде қалды. Дегенде бар-ау, абыр-сабыр-

	мен өткен сол бiр қарбалас күндерiн қазiр жабдан көздерге қайта елестету мүмкiн де емес. Мына керiлiп жатқан кең да- лада бүгiн күрiш өсiп тұрса, ертең сырт көзге ештеңе болма- ғандай көрiнер едi. Ал осынау Жер-Ана бапкерлерiмен бiр мезгiл етене сырласып көрсеңiз... О, маңдай тердiң қайда сел болып сiңгенiн бiр таңға таусылмастай жырғып айтар едi. Мына сармаңыз тартқан күрiш алқабы кiмдердiң арқа- сында жайқалып тұр. Егiнi пiсiп, бауыры толысып, ендi қанасына сыймай жатқан дән даласы бейне қазына қойма- сына ұқсайды. Әбден бабына келген Жер-Ана үлкен орақ басталғалы бiр кеңпейiл, ақ тiлек үстiнде толғатып жатқан- дай.

	Балғынбай комбайн үстiнде толықсып отыр.

	Достары айтады: «Сенiң осы не кереметiң бар?! Алғаш- қы қарқында-ақ суырылып алға шығып едiң. Содан шашаңа





шаң iлiнетiн емес. Жылда табыс толағайын аударып түсiресiң де жатасың. Ендi, биыл да мынау: астығыңды жұрттан бұрын жинап алып, өзгелерге мұрындық болып жүргенiң...»

	Иә, рас-ау айтқандары. Бiрақ бiр шыққан белестi медет көрiп, көңiлге тоқ санау жөн де емес, жол да емес. Жiгiт мұраты – жылдан-жылға биiктей беру емес пе? Таудай та- лап ерiктi билейдi. О, осындай кезде сен сүрiне көрме- гейсiң...

	Белiн жазғалы еңсесiн тiктеген Балғынбай күлiп қоя бердi. Анаң қара! Шығыс белдеуден қызара бөртiп Күн ша- ңырағы көрiндi. Ендi көз жетер жерде – әсем көрiнiс, боза- ла таңның жұмсақ ұлпа пердесi кейiн қарай ысырылып ба- рады, дiр ете қалатын жiбек шымылдықтай сусып барады. Ұясынан балқып көтерiлген Күн алауы шапақ ойнатты. Әне, алыс қиырдан шашырай шаншыла билеп келедi. Таң күткен Дала дидары қандай... адамның көз жауын ерiксiз жаулап алардай.

	Уа, таң келедi! Таң келедi жас диқанның даласына! Жiгiт жүрегi әлде неге алып ұшты. Көкөрiм белестен жаса- нып шыққан Күн сұлу егiн алқабына тың шабыт, жаңа серпiн әкеле жатыр. Ей, алтын таң! Арайлы Күн! Төрлет мына Атам Қазақтың дарқан даласына.

	Жарқырап таң атты.

	Иә, диқан даласының осындай бiр ақ таңы атқан екен дейдi-ау! Балғынбайдың көз алдында бiр ғажайып елес: ас- тық таулары сонау Күн астына дейiн созылып жатыр; дүниенiң қиыр шетi телегей-теңiз астық. Арқаның ақ би- дайы, Қырдың қызыл тарысы, осы Сыр бойының күмiс мар- жаны... Уай, не керек, алуан-алуан дән бұлағы бiр арнаға тоғысқан. Осынау дән тауының күнгей жонында Балғынбай тұр құрдастарымен. Ақ шуағы саулаған аспан астында Күн нұрының алтын шапақтарымен араласып кеткен дән селi шырқау биiктен толассыз құйылып жатыр. О-о-ой, үстiн- үстiн суылдап құйылады дейсiң бiр! Соған Балғынбайлар тобы қуанысып қол созады...

	Мұның бәрi қиял едi. Дала таңын дән дариясында қарсы алған ноян жiгiттiң киялы едi.

	Иә, бiздiң бұл Балғынбайымыздың қиялдамайтын күнi жоқ. Жүзi жайдары, күлiмсiреп қояды, көзi жайнап отыр,





бiр лапылдаған от-жалын бар жанарында. Әне, жаңа көтерiлген Күн астынан келiншегi Нәзия сұлу құлдилап жүгiрiп келедi. Ол құдды қызыл нұрды кешiп келе жатқан- дай.

	О, Күн көтерген керемет!



	 	АСЫЛБЕКТIҢ АҚБОЗЫ



	Асылбек мұз ойып келедi...

	Ертеден қара кешке дейiн осылай сабылып жүру оңайға соқсын ба, бес тартым аудың құлағынан өтiп, келесi ойықты омыраулағанда кәдiмгiдей бәсеңдеп қалды. Ендi байқаса, буы бұрқырап, ағыл-тегiл моншақтап тұр екен. Әдепкi асау арыны жуасиын деген. Мына бұдырсыз кең айдыннан ауа жетпегендей ынтығып демiктi. Қолындағы сом болат сүймендi ұңғысынан омыра жаздайтын қос қары босаңсып қалыпты. «Рас шығар...» – Бiр сәт тыныстап тұрды. Иә, со- лай екен. Ендi бiр уақыт көк айдынның бетiнде шағаладай шарықтап алмаса болмас. Сояу тұмсық сүймендi көк мұзға қарш еткiзiп қадай салғаны, табан асты жер қозғалғандай солқ ете қалды. Ащы тер көзiн жуып кеттi.

	 	– Ф-уњ! Фуњ! – Бейне жарыстан келген бәйге атындай бiрер сiлкiнiп алды.



	Терiн сүртiнiп тұрған. Мiне, сонда ғана көзi түстi серiгiне. Қалижан атасы асығар емес. Ойық басына бiр тiзерлеп шөкелей отырып алған. Торға түскен балықтарды қолына ұстағаны-ақ әдемi: бесiкке бөлейтiн баладай сылап- сипап болар емес. Асылбек ерiксiз күлiп жiбердi. «Қалижан атам қолға түскен олжаны маңдайынан шертпейдi. Әулие адамсың-ау, ата!» Балықты мен-ақ жазайын, мұздай суға қолыңды малмай-ақ қой, – десе болмайды. Сондағысы.

	«Сен ау көзiн асығыс жазасың. Балықтардың қалашын сын- дырып, қабыршағын қиқалап тастайсың» – дейдi. Онысы рас. Бiрақ қыстың қысқа күнiнде қалай асықпайды...

	Иә, Қалижан атасы – тiрiнiң қызығы. Балықты асықпай жазатын әдетiне Асылбектiң iшi пысады. Анда-санда «кұда- ның құдiретi» деп алып, ойық тесiгiне сүңгiп кетердей

	«мүлгiп» отырғаны сол. Өмiрi жалығып, ерiнбес. Бiрақ үлкен кiсiнiң осы мұқияттылығынан тартып жүрген зияны қайсы. Қайта аулаған балықтары ылғи да бiрiншi сортпен





өтедi. Бәрi – осы шалдың арқасы. «Өзi қазiр қай құлақта отыр екен... О, атам бүгiн оперативный!» – Асылбек жолда жатқан мұз түйiршiктерiн оң аяғымен перiп кеп жiбердi. Мұз моншақтар шашырай ұшты. «Өзi мықты дейiм, ә. Ерте- ден қара кешке белi бүгiлiп, ау жазып отырғанда бiр мыңқ етпейдi-ау, сабазың. Мен егер осы кiсiнiң жасында балық- шы болып жүрсем. Ай, онда...» – Алдын бiрақ болжағысы келмедi. Басын тек бiрер ғана шайқап қойды. Шынында, жасы жетпiске таяп қалған қарияның осынша көнбiстiгiне жiлiгi шағылмаған бала жiгiт мас адамдай таңырқайды. «Иә, иә, бұ кiсiлерден не сұрайсың... пенсияда отыратын кезi-ау ендiгi…».

	...Сонау бiр заманда қайран өтiңкiреп кеткен бал дәурендi Қалекең бiрден бес жасқа шегертiп алса керек. (Онысын өзi ұзақ жырдай қызықтырып айтады.) Ондай бiр- екi жылды кемiте салу немесе қоса салу қызуқанды қазеке- ме не тұрады, талай «қызықтарды» өткерген ғой кезiнде... Сөйтiп, «кәрi комсомол» атаныпты. Соған кезiнде жүрегi жарылғанша қуанса, кейiн алпысында... сан соғып, «қап, әттең-ай» – дептi. Ендi жазған баста шаршау бар ма, бала- сының баласындай Асылбектiң ескекшiсi атанып жүргенi. Осының жанында арқасын тауға сүйегендей болып жүр.

	«Сен қалай да бес жыл балық аула» деп бұйырған ешкiм жоқ, әрине. Өзi. Бiр шыққан пенсиясын қомсынды. Өзегiне теппейтiн өкiметi баяғыдай емес, пенсияны өсiретiн болып- ты. Сосын, әрине: «Қайда барса да тiрлiк қамы, қайта тегiн айлығым көбейе берсiн» – деп, әрi баяғы колхозға мүше бо- лған жылдары архивтен таптырмай қойғасын осылай жүрiңкiреп қалды. Дегенмен талап барысы жөнге бағып тұр. Абыройлы. «Амандық болса, алдағы күзде демалады».

	 	– Қалекең ойы осы. Жасы жер түбiне таяп қалған қария- ның ендiгi елден ерек қуанышы да осы. Бұл жайды көңiл айнасында таразылай отырып, күнiге мың мәрте айналып- толғанып қояды Асылбектi. Оның ретi бар. Кейiнгi кезде ауыл жастары бiр жақсы бастама көтердi. Зейнеттiк жасқа жақындаған қарияларды түгелдей шептерiне алған. Кәзiр бұл ауылдағы балықшы жастардың бiр-бiр қариясы жанда- рында. Ау, олардан не зиян, қайта тәжiрибеге бай өнегеден алтынға бергiсiз ұлағат қалады өздерiне. Анау Айтуардың Құдайбергенiн көрмейсiң бе, өзi аттас шалды және Қалибек





қарияны пенсияға жеткiзiп салып, ендi Балаби атасын өрге сүйреп жүргенi. Солар сияқты бұл Асылбектiң де «өз ата- сын» құрметтi демалысына шығарып салса, бiр абырой бо- лар едi. Онда ерлегенi ғой, ә-ә...

	 	– Ата, қалайсың?



	Қалекең басын көтерсе, қолғанаты жанында тұр.

	 	– Құданың құдiретi, бүгiнгi олжа шанаңа сыймас деймiн...

	– Жақсы-ы... – Асылбек жымың еттi. Мана төртiншi тартымнан шыққан жоталы iрi жайынның жатысы анау та- лыстай болып. Осы жайынды ойықтан шығарарда Қалижан атасының қуанғаны. «Құданың құдiретi, үйдегi әжеңе қосы- латын жылы осындайдың бiреуiн ұстап едiм. Содан берi кездесiп тұрғаны. Мұндай олжа өте сирек кездесушi едi. Тегi, жаман болмассың, балам» – деп, кемi жүз рет айтқан шығар. Сөйтiп жүргенде табаны мұзға тайып кетiп... қоңсы- лас құрдасы Белгiбай шалды жазығы болмаса да: «Әй, Белгiбай қырт оңбайсың ғой, оңбайсың!» деп сiлейте



	«сөгiп» алды. Ой, ата-ай, қызық адамсыз-ау!

	Асылбек Ақбозының жанына келдi. Жануар қос қадаға керiп тастаған қалың пiрезент пананың ық беткейiндегi күншуақта маужырап тұр. Бұл келiп жалынан ұстағанда көзiн бiр-екi жыпылықтатып жiбердi. Арлан тазысы Таймас та күндегi дағдысымен бауырын бiр бау пiшенге төсеп Ақбоздың алдында жатыр. Күншуақ буынын алған-ау, иесiне көзiн сығырайтып бiр қарады да, қайтадан қалғи түстi.

	 	– Асыл-ау!

	– А-а?

	– Мезгiл қай уақ болды?

	– Кiшi бесiнге ауды.

	– Құданың құдiретi...



	Асылбек күледi. Атасына сүйсiнiп күледi. Көз қиығы күлiмдей жүрiп, Ақбоздың аузындағы жем дорбаны сыпыр- ды. Таңғы шыңылтыр жолда жонарқасын тұтып қалған боз қырау ендi моншақтап тұр. Шанадан жұмсақ шүберек алып ат денесiн асықпай сүрте бастады. Осы бiр қайырымды ала- қан-ай... боз жорға иесiне басын иiп, исiне түстi. Осы ғой ендi, елжiрей қалады... әлде қандай бiр қызу леп Асылбектiң де iшi-бауырын аралап өттi. «Айналайын Ақбо-





зым-ау, не күйдесiң, не ойлап тұрсың? Биыл қыс екеумiзге бiр тыным болмады-ау. Осыдан ертеңдерi «Домалақтың» ұшан төрiне, арғы күнi «Айдарлының» ақ қайраңына бара- мыз. Екеуi де алыс, бiрақ бiзге тыншу қайда... үшiншi күн бел шешпей осы «Қаратөске» оралуымыз керек. Бұл бiзге аз болса, жатсын! Япыр-ай, осының бәрiне үлгiрiп, сыр бер- мей жүрген... япыр-ай, Ақбоз...» – Атына риза болып кеткенi сонша, мойнынан құшақтай алды. Жануардың жо- нында күн сәулесi қыдырыстап жүр. Ақбоз түгi мың құбы- лады. – «Ай, қанатым-ай, бұл қысқа да берiлмей келесiң, әйтеуiр... Ендi аз қалды ғой, шыда-а достым...» – Дорба толы сұлыны соғып алып, ернi тобарсып тұрған атына ұсақ- ұсақ мұздардан асата бастады. Көлдiң сарқыла сорыққан шыны мұзы ып-ыссы тоқ қарынға ләззат қой. Ақбоз кәдiмгiдей сүйсiне асап, күтiр-күтiр шайнап тұрды. Бейне

	«айналайын ием-ай, мынауың бал татиды екен», – деп

	тұрғандай. Иек астындағы Таймас тазы бұл екеуiне ерiне қарайды.

	 	– Асыл-ау!

	– А-а?

	– Осы мен қай құлақта отырмын?

	– Төртiншi тартымды қарап отырсыз ғой.

	– Құданың құдiретi... Асылбектiң көзi күлiм-күлiм еттi.





* * *


	Ойға алғаның оңай бiте бермейдi. Асылбек осы

	«Қаратөс» аңғарындағы аудың түгел қаралмасын сезiп:

	«Қалғанын келесi жолы үлгiртермiз. Шана да балыққа то- лып барады» деп түйдi. – Жiгiт ойы ширақ. Жұмыс үстiнде алды-артын жiтi бақылағыш. Анау мақпалдай жұмсақ жа- нардан бiр нәзiк ұшқын себездейдi де тұрады. Қай кезде көрсең де бетiнiң нұры тасып жүргенi. Осы талапты мұрат тұтқалы да, мiне, үшiншi жыл. Мектептi бiтiру бойына бiр қайық ау алып, өндiрiске араласып едi, кәзiр санаулы озат- тардың бiрi. Серiктесi – салғаннан Қалижан атасы. Балық- шы кәсiбiнiң қыр-сырын үйреткен де осы атасы. Өткен жыл жаман болған жоқ едi, ырыс несiбесiне қарай биылғы мау- сым да сыралы болып тұр.

	Асылбек айнала төңiрегiне, мынау мұздай киiнiп шыға





келген «ақ сақалды» әлемге райлана қарады. Ақ қар, көк мұз. Көгiлдiр аспан. Кiршiксiз дүние құшағында ақша бұлттай жұмсақ бу толқындары жеңiл қалқиды. Күн асты ақ алмастай жарқырап жатыр, шақырайған сағым жолақ көз қариды. «Әнебiр ақша бұлт Ақбозының келбетiне ұқсайды екен, ә...» – Жiгiт жүзi жайнап кеттi. Сонау ұлы теңiздiң ұшан өңiрiндегi кең аймақтан көгiлдiр мұз таулары мұнар- тып көрiнедi. «Арал айсбергтерi ғой ол». Тұтасқан мұз сiлемдерi ертегi әлемiндей елестейдi. Одан берi манаурап жатқан ақ жазық... «Ау, конькиiм қайда менiң? Бой жазып келсем бiр. Оған дейiн Қалижан атам да кезектi тартымды суырып болар». – Асылбек аяғына қайқы тұмсық конькиiн байлап алды.

	 	– Ата-а, мен кәзiр... бiр айналып келем, я?

	– Байқа, балам-ай! Иттi ерте кет.

	– Таймас! Таймас!



	Арлан тазы атыла жөнелдi.

	Асылбек осы бетке шықса, сонау мұз тауларға сер сал- май кетпейдi. Бiр жолы Таймасқа түлкi қақтырғаны да бар. Ойында ештеңе жоқ, жай сырғып келе жатқанды, қарсы ал- дынан құлағы шошайып шыға келгенi. Жемтiк iздеп жүредi-ау, шамасы. Кейiн бiр қасқырдың қаншығына кезiгiп... түрiң құрғыр алдырмай кеттi. Астында Ақбозы, қолында мылтығы болғанда ғой, көрер едi, құр қол не iстей алады, өтiп кеткесiн қылышыңды тасқа шап. Иә, сондағы сойқанды айт! Қаншық қасқыр арлан тазымен қара қанға батысты... Осыны атасына айтып келгенде: «Қап, Қырдан Сырға өтiп бара жатқан дүлей болды-ау» – деп опынды Қалекең. Ай, несiн айтасың... Жiгiт көк айдынмен желдей естi, жұлдыздай ақты. Таймас та осылай бiр самғап алғанды қолайлағыш. Жол көрiп қалған жасамыстың аяқ сiлтесiнде мiн жоқ, қарымы мол. Бiрақ... Асылбектей әбжiл жiгiт көк айдынға коньки салғанда, оған iлесiп отыру – Таймасқа едәуiр сын.

	Тазының тұрқы созыла түстi. Қалекең, мiне, осы кезде

	белiн жазғалы еңсе тiктеп, Күн астына қарап едi, әуелi жалғыз ноқат бұлдырап көрiндi. Содан соң жым-жылас ғайып болды. Аяғында... көз алды кiреукеленiп кеттi. «Құданың құдiретi, – дедi сосын. – Әй, оңбай кеткiр кәрiлiк-ай...» – дедi мұңайып. Сосын жақ ашпастан ау көзiн жазып отыра бердi.





* * *


	Айхай, кең айдын! Әне-мiне дегенше Асылбек шыған- дап кеттi. Қанатты құстай самғаумен қира-қира күрлерден қиялай өтiп, биiк-биiк мұз таулардың қойнына ене бердi. О, ғажап... қарсы алды мұздай көгiлдiр сәулеге малынып тұр. Мың құбылады. Жаңа түскен келiншектiң шымылды- ғындай керiлiп тұрған бiр әлем. Мынау дiрiлдеген таңға- жайып көрiнiс осы қалпымен мәңгi тұра беретiндей көңiлiне. Япыр-ай, бұрын неғып байқамады... осы бүгiн, осы сәт сыңғырлаған сұлу әлемнiң төрiне жол ашқандай болды-ау. Ендi соған жеткенше асығып келедi. Аяқты оңды-солды сiлтегенде, мынау мұз таулар сiлемдерi шыны- дан бетер сыңғырлай түседi. Анау Күн көзiнен саулап аққан сәулелi толқындар коньки жүзiне оратылған сәттерi аяғының асты үстi-үстiне от ойнатқандай жарқыл қағады бiр.

	Ол ақыры мұз таулардың басына шықты.

	Мiне, туған жердiң келбетi. Көлденең көзге құбақан қойнау. Ал осы өңiрде өскен ұлдың көкейiне әр шоқысы от- тай ыстық Көкарал ғой бұл. Осы беткейде «Қаратөстен» биiк жота жоқ. Баурайында әке бейiтi. Алыс болғанымен, әне, биiктен анық көрiнiп тұр. Жiгiт кеудесi iлгерi теңселiп басылды. «Қайтейiн, көке... Ерте дүние салғаның есiме түссе, табаныма ызғар тепкендей болады. Сiзге перзент сүю мұрат болғанда, мына маған әке керек болмады дейсiз бе? Бiрақ тағдыр оған жазбағасын амал не...» – Көзiнiң алды мөлтiлдеп... жан жүрегi ысынып барады. Осылай ой шырма- ған кезде қырық тоғызында дүние салған әкесiмен қоса тiрi анасының да есiне түсетiн әдетi. «Апа-ау!» – деп қалды. Бiрдеңе деп айтқысы келген, алайда аузына сөз түспедi. Аяғы қыж-қыж қайнап тұр екен. Байпақты былғары етiктiң iшiнде балқып кетердей. Апасы күнде күштеп кигiзедi осы- ны. Түнде жылы пештiң үстiне қойып, таңертең Асылбек қашан киiнiп сыртқа шыққанша шыр-пыр болып жүргенi. Әзiр бұған керзi етiктi жолатар емес, соңыра армияға алып кетсе қайтер едi... «Қайтер едiң, апа-ау!» – Ана келбетi көз алдында тұр. Осы қазiр де өзiнше күңкiлдеп жүр-ау, ә. Со күңкiлi тап осы сәтте де құлағына жеткендей: «Қайда менiң келiнiм?»

	 	– Ай, апа... – Асылбек миығын тартты. Құдай бiледi,





осы кәзiр мұның төрдегi үлкейтiлген суретiмен сөйлесiп тұрған шығар. «Жан саям-ау, мен де бiр жұрт қатарлы келiн жұмсап қашан отырамын, қашаңғы келiншек болып жүрем? Құдай-ау, осы жан саямның ақ жаулығы қандай екен, ә... көрсем бiр...» – деп.

	 	– Ай, апа... айдаладағы бiреудi айналып-толғанасың да жүресiң... Мiне-мiне, апасы осы кәзiр құлағына сыбырлап тұрғандай: «Я, несi бар айналып-толғансам. Ол – Айым, Сен – Күнiм, ал!»



	О, қамқор ана, сенiң сол ақ ниетiңе қандай қарағым кез- десер екен... Бүгiн ақ босағадан «мамочка» деп аттап, ертең бойы үйренiсiп алғасын «әй» деп зекiп тұрса, мұны үкiдей үлпiлдетiп өсiрген анасына не бетiн айтады... Асылбек айда- лада апасымен «сөйлесем» деп, кәдiмгiдей толқыды. Иә, иә, келiн түсiрiп беру де керек-ау, бiрақ... Әуелгi парыз – кезегi келiп тұрған Отан алдындағы жауынгерлiк мiндетiн қайтедi...

	Ойлай берсе – ой көп: ананың ақ сүтi... туған елдiң ты- ныштығы... екеуi де өтелмеген парызы екен. Бұл өмiр бiр адамның пешенесiне қанша сыбаға тартып, қанша парыз жүктеп қойған десейшi...

	Иә, өмiрдiң мән-мағынасы тұңғиық. Соны сезiнетiн жас жүрек мына кең дария тiрлiктiң алдағы зор майданына мұқият әзiрленiп, iштей ширығып жүрген болар ма...





* * *


	 	– Шу, жануар, Ақбозым! – Асылбек шанаға қапталдан қарғып мiндi де, қолындағы қайыс делбенi қағып-қағып жiбердi. Кешкi шыңылтыр аяздан бойы тоңазып тұрған Ақбоз бiрден жұлқына желiгiп, алға ытырына жөнелдi. Ұшан теңiздiң әйнектей жарқыраған көкше мұзын Ақбоз- дың болат тағалы тұяқтары қарш-қарш соғып келедi. Мыз- ғымас деген кең айдын солқылдап кеттi, тағалы тұяқтардың кешкi қызыл аязға араласқан жаңғырығы үстi-үстiне үдей түстi.



	Әуелде маңдайы жарқыраған төртпақ тұлға нақ алдына отыра бергенде, Қалекең қария: «Ай, Нағымет-ау?!» – дей жаздап... бiр сәтке аңтарылып қалды. Сосынғы сәтте алдын- дағы кесек тұлғаның Нағымет емес, бiрақ сол Нағыметтiң артында қалған жалғыз шынары – Асылбек екенi есiне





түсiп: «Айналайын, айналайын, көзi ғой көкесiнiң...» – деп бiр күбiрледi iшiнен. Сосын делбе қағып алдында отырған Асылбектiң ту сыртынан ет жүрегi езiле, талмастан ұзақ қарап отырды. Кең иық, шойыннан құя салғандай тұтас тұлға қарсы соққан суық желдi жiберетiн емес. «Я, Алла, пана деген осы ма? Құлдығым-ау, көкесi қайтқанда он жа- сар бала едi. Ендi азамат болғаның-ау бұл. – Қалекең тамса- нып алды. – Бұның Нағыметов Асылбек аты шыққанда, мен арқамды кiмге сүйедiм, кiмдi пана көрдiм...» – Қалекең ендi бұрынғы қалпынан да нығызданып отырды.

	 	– Ей, Асылбек! Уа, жiбер Ақбозды еркiне. Ауылға жет- кенше жарысып барайық. – Бiр бүйiрден Қанат дейтiн ба- лықшы жiгiт қамшысын үйiрiп қапталдаса бердi.

	– Ә-ә, жарысқың келедi екен ғой. Жарайды. Ал, кеттiк!



	 	– Асылбек те қамшысын толғап қалды.



	Ақбоз бұл тұста әбден қызынып алған едi. Екпiнге екпiн қосты. Алдыңғы қос тұяқты көк айдынға алма-кезек алшаңдай тастағанда, көзге қанық машықты серпiнiн тап- ты. О, керемет, құйқылжыған жорға шабыс тайпалып бердi-ау бiр.

	 	– Ә-ә, Ақбозың жүрiстi жаңа түзедi... – Қалекең сонау батыс көкжиектiң арғы тасасына қонақтап үлгiрген Күннiң қаймақтай тұтасып қалған қызыл жалқын кешкi сiлемiне райлана қарады.



	Бұларға жолдан ат ойнатқан балықшылардың талайы қосылды. Ақбоз мойнын аққуша иiп тастап, қалың қиқу арасынан алға суырылып шыға бердi. Мiне-мiне, осындай төрт аяқты тең тастаған қалыпты сарынына түскенде бар-ау, жануардың қос бүйiрiнен Сыр бойының саумал самалы жүйткiп ағындады. Қалекең ойы да алға озған: «Өмiр деген осы ғой. Ақбоз күнi кеше қолда тулаған құлын едi. Қазiр алты жасар ат болды, белi қатайды. Ер серiгi – жүйрiк ат де- ген. Айналайын, Ақбоз, осы шабысыңнан тана көрме, жа- ңыла көрме. Құлын күнiңнен бауыр басқан ең Асылбекке, ендi мынау ұлы жолмен бәйге жарысына шығыпсыңдар. Өрiсiң ұзақ болғай, Ақбоз!»





ҚАҢҒЫП КЕЛГЕН ҚАРАБЕТ




	I

	...Еден сыпырушы қартаң әйелдiң депо түкпiрiндегi ма- газинге келгендегi көргенi – алдында аман-есен бал-бұл жайнап жүрген Рахия бiр қап қанттың астында жатты. Ес- түсiн бiлмейдi. Ойланып жататын уақыт жоқ. Дереу аяқ- қолы қалтырап телефонға жармасты.

	Темiржол милициясының сол күнгi кезекшiсi мән- жайға қанығып алғасын, дауысы қалтырап, әрi сөзi буын- буынға бөлiнiп тұрған әйелге сабырлы болуды, iшке ешкiмдi кiргiзбеудi, дүкеннiң бiр де бiр нүктесiне қол ұшын тигiзбеудi қайта-қайта қайталап ескерттi. Ендiгi мiндетi – тосын хабарды дереу бастығына баяндау.

	Жедел құрылған оперативтi топ бұрын бұл аймақта көз көрiп, кұлақ есiтпеген сұмдықтың үстiнен шықты. Дiнi қат- ты қылмыскер сатушы қыздың қос қолын артына қайырып көйлегiнiң белбеуiмен байлаған да, басындағы беретiн аузы- на тығып, бiр қап қантпен бастыра салған. Қыздың бет жүзi, басы қан ба, күлдiреп күйiп қалған ба... қапелiмде адам айы- рып болмайды. Мұздатқыштың үстiнде қан жұққан асхана пышағы жатты. Милиционерлердiң жiтi назары бұдан басқа қабырғаға шашыраған қан дағы мен қыздың кеудесiн басқ- ан қаптың әр жер, әр жерiнде теңгедей-теңгедей болып ой- ылып қалған тесiктерге түстi. «Ә-ә, бұдан артық не iстесiн жауыз»... – деп түйдi аға лейтенант Аманжол Алдабергенов ереуiлдеген жан күйзелiсiн әрең тежеп.

	 	– Мынау ненiң дағы?!

	– Күкiрт қышқылы болмасын.

	– Болса болар, ойып түскен екен.

	– Бетiне де шашқан-ау деймiн...



	Аманжол серiктерiне шұғыл бұрылды: – Сен екеуiңе жауынгерлiк тапсырма: осындағы вагон, локомотив депола- рын, электр стансасын, жабдықтау қоймаларын зерттеңдер. Күкiрт қышқылы қайдан алынды, қай күнi кiм алған? Соны бiлмей бомайды. Менi түсiндiңдер ғой?

	Серiктерi бас изестi.

	 	– Ендеше iске сәт! Мен кiдiрмей ауруханаға жетейiн.



	Мүмкiн болса, қызбен қалай да тiлдесе алсам, ә...





Мотоциклiн темiржол ауруханасына қарай кұстай ұшырта жөнелген Аманжолдың көкейiнде «мүмкiн болса...» деген жалғыз-ақ тiлегi бар едi.



	II

	Бұл кезде сымсыз телефондардың да «өз қызығы өзiмен» болып жатқан-ды. Бiреулер өздi-өзiн «мұндай сұмдық бiздiң депода болмайды» – деп сендiрсе, кей- бiреулерi қарсы дау айтты. «Кiм бiледi, бiреудiң iшiне бiреу кiрiп шығып па, қаныпезерлер қай кезде де болған»

	 	– дестi. «Депоның жықпыл-жықпыл түкпiрiнде магазин барын сырттың адамдары бiлмейдi, неде болса өз iшiмiзден келдi-ау» – дегендей жорамал айтқандар да болды. Ал, әсiресе әйелдер жағы түкпiрдегi оңаша «күркеге» жас қыз- дың қарақан басын қадап қойған бастықты әп-сәтте кiнәлап та үлгiрдi: «Тiс қаққан сатушыны қоймай ма, тәйт десең қалтырап қоя беретiн үкiдей баланы қалай осында жiберген?!»



	 	– Позор! позор! – деп күйiндi жасы еңкейген көзiл- дiрiктi кiсi. – Құдай-ау, бұл шiркiндерге не жетпейдi екен, а?! Бүгiнгiдей нантептi күнiмiзге жеткенше бидайды айта- сыз, сұлының кебегiне зар болған шағымыз талай-талай дiңкелеткен едi. Сонда да арымызды аяққа басқанымыз жоқ едi ғой. Бiз, сонда, сол кездегi ауыртпалықты кiмдер үшiн көрдiк, а, кiмдер үшiн?! Бүгiнгiлер үшiн көрдiк емес пе? Ел аман, жұрт тынышта қандай ғана нағылеттiң тұқымы болды екен жер үстiне сыймай жүрген...





	III

	Темiржол ауруханасына асығыс келген аға лейтенант хирургия бөлiмiнiң тоғызыншы палатасына кiрiп, жәбiр- ленген жанмен тiлдесу үшiн дәрiгерлерге жалынғанда бол- ғаны екi-ақ минутқа мүмкiндiк алды. Оны да әрең дегенде, өйткенi:

	 	– Сөйлесе алар ма екенсiз... – дедi кезекшi дәрiгер.

	– Тәуекел деп көрелiкшi. Уақыт қылмыскердiң пайда- сына шешiлiп барады. Кешiгу – мен үшiн елсiзде жалғыз қалумен бiрдей...





Ақ халатқа қолы әрең жеткен милиционер дәрiгердiң

	«қаталдығына» палатаға кiргесiн түсiндi. Өз көзiне өзi сене алмай тұр. Байғұс қыздың басын қабат-қабат ақ дәкемен көзiне дейiн таңып тастаған. Құдды ұрыс даласынан әкелгендей. Тiлден қалып, көзден айрылып, қимылсыз жат- қан жанға не дегенi мақұл, мынадай мүшкiл күйiнде қалай тiлдесуге болар. Ең болмаса, қыздың кiрпiгi қимылдап жат- са екен-ау, тұмшалап тастаған ақ дәкеден басқа түк жоқ. Апыр-ай, кеудесiнде бiр нәзiк сәуле бар ма екен, тек ты- пыршып соққан жүректiң нәзiк лүпiлi сөне көрмесе екен... Милиционер қыздың есiмiн жалынышты үнмен үш рет дау- ыстап қайталады. Сыбыс жоқ. Сосын әрбiр сөзiн буын- буынға әдейi бөлiп, асықпай:

	 	– Рахия, айналайын, мен темiржол милициясынан кел- ген ағаң боламын. Менiң өзiңнен басқа сүйенерiм жоқ бо- лып тұр. Айтшы, қалқам, саған қол жұмсағандар нешеу едi? Ең болмаса санын бiлейiк...



	Секундтар неткен ұзақ едi... қыздың оң қолы қимылда- ғандай болды. Аға инспектордың аңғарымпаз жiтi жанары сол қимылдағандай болған саусақтарға қадала қалыпты. Се- кундтар неткен ұзақ едi... Жалғыз сұқ саусақ әрең дегенде

	«белiн» жазды-ау әйтеуiр. Жалғыз екен ғой жауыз! – Аман- жолдың қаны тулап басына тептi. Дәрiгер милиционердi одан әрi еркiнсiте алмады, қолтығынан демеп, дедектетiп ала жөнелдi.

	 	– Бұл, сонда, қалай болғаны?! – деп қалды Аманжол дәрiгерге.

	– Басына пышақпен ұрған сияқты. Есiнен танған кезде аузына күкiрт қышқылын құйып, көзiне, бетiне шашыра- тып себе берген. Бұның ең жаманы байғұс бала ендi сөйлей алмайды, тамақты да зондпен бергеннен басқа амал жоқ.

	– Қалай ойлайсыз, қылмыскер тәжiрибелi-ау деймiн?

	– Кiм бiлсiн...



	Ауруханадан сыртқа шыққанда аға лейтенанттың көз алдында он тоғыз жастағы қыздың сүйрiктей сұқ саусағы- нан басқа ештеңе де жоқ едi.





IV



	Ал бұл мезетте Рахияның жағдайы тiптi асқынып бара жатты. Жарық дүниеден тұңғиыққа шым батып кеткен жанға жедел жәрдемнiң шипа болар түрi жоқ. Алғашқы көмек көрсеткен хирургтар қолдан келгеннiң бәрiн жасады, ендiгi үмiт – облыстық аурухананың реанимация бөлiмi, ажалға ара тұра алса, солардан болар бiр қайран. Болмаса... бұл қияметтiң немен тынарына кепiлдiк берiп болмайды. Қызы- ның басында қыстыға өксiп анасы отыр. Жаураған шым- шықтай дiр-дiр етедi. Не жаздым күйге түскен жазғанның ес жиярлық қайраны да қалмаған. Медбикелердiң: «все будет хорошо» деген демеуiне:

	 	– Қайдағы харашо ой-бай, сорлы баланың күнi сөндi ғой... – деп еңiреп қоя бердi.





	V

	Аға лейтенанттың көңiлi ала құйын. Жанығып, оқиға болған жерге қайта келдi. Дүкеннiң алдына жиналғандар- дың есебi жоқ. Көбi әйелдер. Нақ кешкi сауданың қызатын кезi, бiрақ бүгiнгi жағдайға байланысты тыйым салынған. Жарықтық, кейбiр әйелдерге ермек табылыпты, бiрқатары әлi белгiсiз бiр қылмыскердi тап басып көрiп тұрғандай қар- ғап-сiлеп болар емес. Аманжол iшке тынысын тартып кiрдi. Көңiл түкпiрiнде толқыған бiр үмiт, бiр күдiк. Көзi бiрден манағы қан жұққан қазан пышаққа түстi. Сол. Ендi аңғар- ды, сабында «СМ» деген жазуы бар екен. Үшкiр құралмен ойып жазған. Иесi шығар бәлкiм аты мен фамилиясының бас әрпiн жазып қойған. Мана неғып байқамаған. «Тоже мне сыщик» – деп өзiне-өзi iштей жекiп алды...

	Бекер күйгелектенiптi. Күдiктi көрiнген жазу орыстың

	«сливочное масло» деген сөзi екен, ал пышақ кәдiмгi асха- наға арналған, магазиннiң шаруашылық құралы болып шықты. Айғақ боларлықтай басқа белгiнiң ұштығы бiлiнсе не дейсiз. Дегенмен, сол күнi түнемелiк...

	Иә, қылмыскердi iздеушiлер тобы ымырт жабыла подполковниктiң кабинетiне жиналды. Кiм не көрдi, ненi аңғарды – бәрi баяндалды. «Мынау» деп қолға ұстарлық нақты деректен гөрi қисын мен жорамал басым. Жалғыз-ақ,





лейтенант Боранғалиевтiң хабары сезiк тудыратындай. Ай- туынша тепловоз машинисiнiң көмекшiсi Николай Капус- тянский деген жiгiт деподағы аккумулятор цехының кезекшi слесарынан күкiрт қышқылын сұрайды. Ол аға слесарь жолдасынан шамалы күкiрт қышқылын алып бер- ген.

	 	– Ал, Капустянскиймен сөйлестiң бе?

	– Иә, тауып сөйлестiм.

	– Не дейдi?

	– «Алғаным рас едi, магнитофон лентасын жамауға таптырмайды» деп күледi. Ой, оның сөйлесу мәнерi, жүрiс-тұрысы қылмысқа баратындай жiгiттiң сияғы емес. Керемет келiстi сұлу жiгiт. Жасы жиырма екiде екен, үйленгенiне жыл толмаған, келiншегiм екiқабат дегендi айтты.

	– Тегi адамға сену керек, – дедi подполковник. – Адамға жақсы көзбен қарағаннан бiз кем болмаймыз. Бiрақ... – Ол орнынан ұшып тұрған қалпында сол сұлу жiгiттiң қаладан аттап шықпауын қадағалауға тәртiп бердi. Содан соң:

	– ...Бұл iстi бүгiнше сұрақ белгiсiмен қайыра тұрамыз да, көп нүктенiң сырын ертең жалғастырамыз, – дедi ширы- ғып. – Анадай қуаныштың үстiнде жүрiп, қылмысқа барса, ол да оңбас...



	Кабинеттегiлер подполковниктiң кiмдi айтқанын түсiндi.



	VI

	Сұлу жiгiт шынымен Боранғалиевтiң айтуындай бар екен. Сыпайы жымиып кiрiп келгенде, подполковниктiң кабинетi жарқырап кеткендей болды. «Ойпыр-ай, шынында ерекше жаратылған жан екен», – деп бiр түйдi сұлу мүсiндi жiгiтке басынан аяғына дейiн көзiмен iшiп-жеп зерттей ка- раған подполковник. Жаратылыс бұ жiгiтке деген мырзалы- ғын аямаған екен, құдды жарық дүниенiң қызығы сенiң қалауыңда дегендей. Келбетiн көрерге көз керек, тек қара да отыр – жалықтырмайды, қайта караған сайын тамсанды- ра түсетiн бөлекше бiр бiтiмi бар. Ерттеулi аттай шып-ши- рақ. Қылмыскер деуге қимайсың. Анық қараға жатпайтын





қоңырқай жанары тым найзалы екен. «Өткiрлiк деген осы,

	 	– деп түйдi подполковник, – бәлкiм осындай көзi өткiр- лер шығар талай қызды талдырып түсiретiн. Ал анау қиыл- ған қара қас, үлбiреген ерiн, балбыраған қызыл шырайлы алма бет, жоталанып бiткен қыр мұрын... бұл не деген бай- лық?! Жиырмасыншы ғасырдың жiгiтiне бұл аз байлық емес...»



	Қысқа-қысқа тiл қатысудан кейiнгi бар билiктi подпол- ковник Аманжолдың еркiне бердi.

	Тергеу басталды.

	Аға инспектор жұмбақ жiгiтпен бетпе-бет отыр. Оны жазықты санап, қылмыскермен қатар отырғызудың өзi күнә сияқты. Бiрақ, амал жоқ, бәрiне кiнәлi тергеушi емес, күкiрт қышқылы болып тұр. Сондықтан ұрымтал да қитұр- қы сұрақтар берiп көредi, адам тағдыры ойыншыққа, ебiн тапқандардың ермегiне айналмауы керек. Алайда кiсiге шындап қарағанда көзiнiң сұғы найзадан бетер қадалатын мына бұлтты жiгiттiң алдында тергеушiнiң жүзi шыдама- ды. Оны мырың-дырың сұрақтармен ықтыра алмасын бiлдi. Аса байсалды, барынша маңғыз, айтарын ойланып қисынды логикамен айтады. Ендiгi амал тек қана айлаға көшу... Тергеушi осы ниетпен темекi шегудi сылтауратып сыртқа шықты. Жүректiң қыжылын ширатылған көк түтiннiң ащы уытымен басып алғасын, iшке екпiндей кiрiп келiп:

	 	– Капустянский! Осы оқиғаны кiмнен, қашан, қалай



	есiттiң? – дедi бастырмалатып. Жiгiт те орнынан тұра бер- ген: – Отыр! Отыр!! – деп ақырып қалды. Қайтер екен дегенi.

	Ж-оқ, Капустянский қаймығатын емес: – Қызық екен,

	 	– дедi күлiмсiреп. – Сол күнi, жұрттан есiттiм де.



	 	– Аты-жөнi бар жұрт па?

	– Сiз өзiңiз қалай есiтсеңiз, мен де солай есiттiм.

	– Басқа айтарың жоқ қой?

	– Не айтуым керек...



	Алғашқы күнi аға инспектордың басы қатты. Мына сұлу жiгiт алдыратын емес, құдды қамал, тас қамал. Ендi осы ар- басуды қоя тұрып, бұның келiншегiнiң дос-жарандарымен тiлдескендi жөн көрдi. Кiм бiледi, бiр сырдың ұшы шығып қалуы мүмкiн ғой, үмiтсiз – сайтан болсын! «Тоқта, тоқта,





бұл жiгiттiң үйiне неге соқпаймын, келiншегiмен танысқа- лы түскен суреттерiн неге көрмеймiн. Тоже мне сыщик». – Барды, сөйлестi, фотоальбомда ала-алмай жүрген ақысы бардай ақтарып шықты. Танаудың астында қиылған қияқ мұрт. Одессада да солай түскен, Ленинградта да солай түс- кен. Қайын енесi абыржып отырып, күйеу баласының өзiне әп-әдемi жарасып тұратын мұртын осы бiрер күн шамасын- да қырып тастағанын айтып салды. Әрине, ол кiсiнiң ойын- да дәнеңе жоқ, өзi де, қайын атасы да күйеу баласына шық жуытар емес...

	Тергеушi кiдiрместен облыстық ауруханаға келдi. Реа- нимация бөлiмiнiң дәрiгерлерi Рахияның бетiн бермен қара- тыпты. Сөйлей алмағанымен, қимылға келген, бiрақ көзi әлi таңулы екен.

	 	– Рахия, айналайын, саған қол жұмсаған жiгiттiң мұрты бар ма едi?



	Қыбырсыз шалқасынан жатқан қыз «иә» дегендей ба- сын изедi.

	 	– Сұлу жiгiт пе? Тағы басын изедi.



	Ендi не тұрыс. Тергеушi кетерiнде:

	 	– Қашан келеге келедi, – деп сұрады дәрiгерден.

	– Ендi... бiр жетiде зондтан құтылып қалар. Өздiгiнен тамақтана алатын халге жеткесiн «глазнойға», сосын «ло- ротделениеге» ауыстырамыз...



	Тағы да өткендегiдей кабинетiне екпiндей кiрiп келген бойда: – Капустянский! Сенiң мұртың қайда? – дедi айқай- лап. Жiгiт орнынан тұра берген-дi.

	 	– Отыр! Отыр! – дедi дәл өткендегiдей жекiрiп.

	– А-а... сiз оны қайдан бiлесiз?

	– Бiлем. Қашан алдың?

	– Есiмде жоқ.

	– Ал мен бiлем. Сен мұртыңды сол қылмыс болған күнi түстен кейiн алдың. Сондай сұлу мұртты көзiң қиып қалай отадың, ей?



	Жiгiт үндей алмады, басын шайқай бердi.

	Бұрынғыдай емес, тергеушi ендi аруақтанайын дедi. Күдiктi қарсыластың белiн сындырмағанымен, жүзiн жа- сытқан секiлдi көңiлiне. Ара-тұра орайын келтiрiп ақырып- жекiрiп те, жұдырықтап та алды. Ендi қалай, мәймөңкелеуi





керек пе, күдiк торына iлiкккен пендеге тiк келiп, көзiнiң отын алып қоймаса, несiне тергеушi болып жүр. Дөре- кiлiктiң де керек жерi осындайда. Арбасар адамымен бетпе- бет келетiн тергеушiнiң басы ашық бiр табан тiрерi – ша- тақсыз шындықты iндетiп бағады. Бiрақ сол шырақты шын- дықтың түп қазығына жету қай кезде оңай болған. Адамдар әманда әр қилы пиғылымен күн кешiп келедi. Сондай қым- қиғаш, шым-шытырақ бұрылыстар мен қиылыстардың ара- сынан жол тауып көр. Сондықтан тергеу кезiнде кейде әдейi дөрекiлiкке барса, кейде кәдiмгiдей «артист болып ой- нап шығуға» тура келедi. Қызмет орайының осындай қитұр- қылығына алаңсыз берiлiп кеткен кезде тергеушi жазған бiреулерге шектен тыс мейрiмсiз боп көрiнер, кейде iшiнде не қилы құпиясы қайнап жатқан бiтеу бүйректей елестер.

	«Иә, бiздiң кешкен бұл тiрлiгiмiзге жабдан көз не десе де

	сияды... – деп бiр сала ойын қайырғандай болды мынау шы- райлы бетi жылтыраған жiгiтке қадала қарап отырған қал- пы: – Түсiнемiн, сенi мен түсiнбегенде, кiм түсiнер дейсiң. Тап осы қазiр сен де менi жақсы көрiп отырған жоқсың. Жек көрсең қайтейiн, сыртымнан түгiмнiң тiкiрейгенi бол- маса, менiң де жетiсiп отырғаным шамалы. Нансаң, iшiм әлем-жәлем. Сен бұған сенермiсiң, сұлу жiгiт?! Құдiретi та- сыған уақыт пен кеңiстiк екеумiзге «ермек» тауып берсе, ар- баспай қайтемiз ендi. Сен iшiңдi ашпай қасарыстың, мен жазған қалай да ашамын деп әлектендiм. Әлектенiп әлi отырмын, мiне! Ау, жарық дүниенiң сиқырлы сәулесiне са- усағын жайған бiр қызыл гүл күн ашықта жазықсыз жапа шексе, менiң аянарым қайсы? Айтшы, сен егер шынымен сүттен ақ, судан таза болсаң несiне бұлтақтайсың? Байқа бала, бекершiлiк болып жүрмесiн. Жап-жас басыңмен бұлтақтағанда, қайда қашып құтылмақсың? Адалдықтан ат- тамасаң – ақталарсың, ал бетiң ары кеткен болса не шара, өз обалың өзiңе деймiз де... »

	 	– Уњу-у-у!!! – Қалай уњiлегенiн Аманжолдың өзi де



	аңдамай қалды. Мына аңдысқан антұрғанның алдында неге уњiледi?! Өзiне де жұмбақ. Көкiрегiн қарс айыра күрсiнетiндей шаршаған жоқ-ты, ешкiммен алысып-жұлыс- қан да жоқ. Сiрә, бұны қажытқан сан-сапалақ ой салмағы шығар. Ал, бiрақ, осы тосын серпiлiстiң өзi Капустянскийге шатысқан электр сымының жарқылындай әсер еттi. Ол жа-





нарын жылдам-жылдам жыпылықтатып жiберiп, артынша тергеушiге бағжиып қарап қалды.

	 	– Несiне таңданасың, – дедi оған бұл, – керiсiнше менiң жүйкемнiң жұқарғаны сенiң пайдаңа шешiлмей ме, а?!



	Не керек, бұл жолы да арбасу аз болмады. Екеуi әрi қажасты, берi қажасты, алайда ақиқаттың ауылы бұл ыңғай- да тұманнан айығар емес. Бiр үмiтi мұрт болып едi, оның да қисыны келмедi. Ақыры мұртта тұрған не бар, қашан алады әркiмнiң өз еркi өзiнде емес пе, – дегенге сайды бiр ойы.

	«Мен сiрә бұның сол жағынан шығып тұрған шығармын, бүгiнше осымен шектейiн де, тұтқиылдан оң жамбасынан келiп көрейiн, – деп түйдi. Ондағы ойы – тоналған дүкенге жүргiзiлген ревизия нәтижесiн ақыл елегiнен өткiзiп алу едi.



	VII

	...Балқаймақтай ұйыған бал дәурен не боп кеткен япыр- ау?! Күнi кеше – көңiлдiң хош кезiнде күннiң қалай батып, таңның қалай атқанын бiлмей қалушы едi Патыма. Үш қор- ғаны – үш ұлының ортасында үкiдей үлпiлдетiп өсiрген қызыл гүлi мынадай қиянатқа тап болғалы Патыма бай- ғұстың iшкенi iрiң, жегенi желiм. Бұрын көшеге шыққанда бойын түзеп асықпай жүрушi едi, ендi оның бәрi адыра қал- ды. Үйiнен шықса баратыны екi-ақ жер: жұмыс орны мен аурухана, басқаға мойын бұруға мұрса жоқ. Мына кеңпейiл дүниенiң таңы атса, күнi батып болмайды, күнi батса, таңы атып болмайды. Уњ, осынша сарғайтатындай мен не жаздым екен бұ құдайға?! Өмiрiмде тышқан мұрнын қанатып көрмеген қасқа басым қандай ғана қылығымнан таптым екен... – деп егiлдi. Шарасыз халге тап болған жанның бар бiтiретiнi көз жасына әлi келедi. Онымен бiрақ оңалып жат- қан жағдай жоқ. Қыз деген үйдiң сәнi, көзiнiң нұры екен ғой, Рахия жазым болғалы от басының кұты қашты. Радио қосылмайды, теледидар тiлден қалды, үйдiң шаңы сүртiлмейдi, үш мезгiл қазан көтерудiң де бұрынғыдай берекетi жоқ. Қызының iшi күкiрт қышқылынан жидiп кет- се, Ана жазғанның iшi-бауыры сол уды жұтпай-ақ iрiп кеттi. Десе де жазған құлда шаршау бар ма, тек шықпаған





жаны жүр. Қайта өзi берiк екен, күйеуi кеуiлдей еркек Сайлыбай мына қорлыққа шыдай алмай сәмсiреп қалды. Патыманың оған қарауға шамасы бiрде бар, бiрде жоқ. Құрысыншы, бұл азаптың бәрiне шыдар едi-ау, айналып келгенде үмiт сулесiнiң бiр-ақ мезетте көзден ғайып болға- нын айтсайшы. Жанына бәрiнен де сол батады. Сол, сол, сол!

	...Тап күнi кеше көктегi Ай мен Күнге, жердегi гүлдер мен жапырақтардың сыбдырына, желдiң уiлiне ғашық, да- риға дәуреннiң барша шапағатына құштар қыз, он тоғыздың шашбауын ендi көтерген жұлын жас соның бәрiнен түңiлсiн. Түңiлмей қайтедi... Бұрын күлкiсiнен жаңылмай жүрген жарығы «өлемiн де өлемiн» деп темiр төсекке өзiн өзi ұрғылап, тар палатаның қабырғасына басын ышқына со- ғып алас ұрғанда, «лоротделениенiң» бүткiл ақ желеңдi же- леп-жебеушiлерi аяқтарынан сабылды. Қайтсын-ай, дәрiгерлерден алалық болған жоқ, Патыманың патша көңiлiне аян ғой, әуелi тағдыр шығар, қалды осылардың ша- рапаты арқасында келеге келдi, қыз дегеннен жалғыз жұлдызы. Әуелi реанимацияда екi жетi бақты, содан соң

	«лоротделениеге» ауыстырған. Бiрақ өтiп кеткен зәњәр

	дәрiгерлердiң дегенiне бой бердi ме, ақыры қос жанарын түнек тұмшалаған азапты күндердiң бiр қас-қағым сәтiнде... қара қошқыл қанға бөккен оң көзi солайымен ағып түстi ғой, ойбай! Уњ, көрсетпегенiң көп екен де жаса- ған. Не айтатыны бар, қызының сыңар шырағы көз алдын- да сорғалап түскенде... Патыма орнынан ышқынып атып тұрғанын, артынан есi ауытқып кеткенiн бiледi. Одан арғ- ысы тұман. Әйтеуiр дәрiгерлер есiн жиғызыпты. Содан берi...

	...Содан берi бұларда зәре жоқ. Қасқайып қалған қызды аңду да аңду. Сайлыбайдың алпысқа келген анасы, тұрмыс құрған қарындасы, ұлының үлкенi, бұл Патыма төртеуi күнi-түнi кезектесiп күзетумен басында отырады. Мынадай қияпатқа ұшыраған баладан қапияда айырылып қаламыз ба... – деп қорқадыдағы... Осы күнi жамандық хабар жата ма, әр күнi әр қилы жағдай болып жатады. Соның әр қилы- сын есiткен сайын Патыма байғұстың жүрегi май iшкендей кiлкiлдеп, үрейi ұшады... Беу, көз дәрiгерiнiң сондағы қапа- ланып өкiнгенi-ай, Патыманың есiнен ендi өмiрi кетпес.





Қызының оң көзi қылдай ғана жалғыз талшыққа iлiнiп тұрыпты, дәрiгер соны «қатайта» алмағанына Патымадан бетер қиналды. Қолды-аяққа тұрмай еңiреген мұңлықты әрең-әрең жұбатты. О, келешегi кең дүние-ау, сенiң күдiреттi құшағыңда – асыл жүректi адамдардың күншуа- ғында жүрiп, менiң қарашығым мынадай жағдайға қалай ду- шар болды?! Баяғыда көптi көрген үлкендерiмiз: «Жас кезiңде жақсы тiлек тiле, тiлегiң қабыл болады, шау тартқан кезiңде құй тiле, құй тiлеме – шығар тауың белгiлi», – деп отырушы едi.

	Сол айтқандары шынымен рас болса, мынау айдай әлемде жүрекжарды бiр әдiлдiктiң шырағы сөнбес болса, менiң қызыл гүлiмнiң жас тiлеуi қайда қалды?! «Маматай- ым-ай, бетiм де жөнделер, мұрным да орнына келер-ау, тек көзiмнен қалмасам екен, көзiмнен...» – деп дыбысын шыға- руға да әл керегiп сыбырлаған үнi құлағынан кетер ме ендi...

	 	– Патыма солқылдап тұрып өксiдi. Рахия әрең-әрең сыбырлады:

	– Мама, неге жылайсың, жыламашы...

	– Жылағаным жоқ, күнiм.

	– Сол көзiмнен үмiттiмiн ғой...

	– Көкем, көкем... – Неше күн, неше түн санамен сар- ғайып, мең-зең халде жүдеп-жадап жүрген мұңды ананың жүрегi жылып қалды. «Үмiтiң жансын, құлыным...» – деп едi сонда. Тәңiрден үнсiз жалбарынып тiлегенi сол болды, ендiгi тiлерi де сол едi.





	VIII

	Аға тергеушiнiң кабинетi. Iшке Капустянскийдiң жал- ғыз өзiн отырғызып қойған. Айналуға келмейтiн аядай кабинеттi тылсым тыныштық жайлаған. Осы қазiр бұл бөлмеде жалғыз шыбынның ызыңы есiтiлсе, Капустянский қуанған болар едi. Осындайда үрей шақыратын тылсымның тыныс тарылтар қыспағында булыққан жiгiттiң жау жүрегi жиi-жиi қағатын болған.

	Ал сыртта кең тынысты ауаны сiмiре жұтып аға тергеушi тұр. Жай тұрған жоқ, кезектi «шабуылға» шығар алдындағы әдетiмен «Қазақстан» сигаретiнiң ащы түтiнiн құшырлана сорып, ағыл-тегiл бұрқыратып тұр. Бұның аты –





iштей ширығу деген болады. Ол кәзiр санаулы секундтарда аңдысқан жауымен және бiр айқасқа түсiп көредi. Бұл, сiрә, ақтық алысуы болар, осы бүгiн тас қамалды қалай да алып тынуы керек...

	Ол өз кабинетiне өзi алыстан жеткен жаушыдай арқы- рап кiрдi.

	 	– Капустянский! Сен – бiттiң! Сенiң мойныңа бес миллион сом мiндi. Сонымен, сенiң саудаңды тындырды олар!



	Капустянскийдiң көздерi бақырайып кеткен. Белiнен шойырылып қалғандай кирелеңдеп әрең көтерiлдi:

	 	– Қайдағы бес миллион?! – дедi дауысы тарғылданып.

	– Аспаннан перiште тастаған жоқ. Сен тонаған мага- зинге ревизия жүрген. Сен сияқтылардың талайын iндетiп қармағына қапсыз түсiрген ревизор мойныңа бес миллион- ды iлдi.

	– Актiсi қайда?

	– Мiне! Мiне! – Аманжол оның қолына әдейi жазды- рып алған жалған актiнi ұстата салды.



	Бес миллион! Мынадай сорақы цифрға көзi тұнған Ка- пустянский: – Ах! Спекулянты... – деп қалш-қалш еттi. – Бұл сатушылардың сиқыры ғой? Бәрi жалған!

	 	– Жалған ба шынымен?

	– Я! я!

	– Онда шыныңды айт! Қанша алып едiң?! – деп ақырды Аманжол. Артынша дауысын жұмсартып ақылшы ағасын- дай iшi-бауырына кiре сөйледi.

	– Ей, сен ақылсыз болмасайшы. Сен мұнда жалғызсың ғой. Әке-шешең, туған-туысың бәрi Ресейде ғой. Кәзiр сенiң қасыңда менен басқа серiгiң бар ма? Құдай-ау, шы- ныңды маған айтпағанда, кiмге айтпақсың? Қасарыспай кiсiлiкке келсеңшi, қанша алып ең?

	– Алғаным – миллион емес. – Капустянскийдiң қос тiзесi дiр-дiр етiп, буынынан айырылып қалған едi. Бойын билей алмай бара жатқасын орындығына ерiксiз сылқ етiп отыра кеттi. – Құдай ақына, мен миллион алған емеспiн. Құдай ақына, бес миллион дегендi өңiм тұрғай түсiмде де көрген емеспiн. Анамнан туғалы, анамнан...



	Тергеушiге керегi де осы едi:

	 	– Анаңның садағасы кетсiн сенен. О байғұсты тықпала-





ма бiз екеумiздiң мына қарғысқа ұшыраған iсiмiзге. Шешең сорлының құлағын тыныш қалдыр да, қыздың алтын сақи- насы мен күмiс сырғалары қайда, соны айт маған?!

	Таңданғанынан Капустянскийдiң тынысы тоқтап қал- ғандай болды. Бiраз үнсiздiктен кейiн тергеушiге сүзiле қарап:

	 	– Қайырымды аға лейтенант, сiздiң бұныңыз қалай?



	Қызды өлдi дегенiңiз қайда? – дедi талмаусырап.

	 	– А-а, мен бұл мәселеде сауатсызбын ғой. Өлдi деп жүрсем, тiрi екен. Қайтейiн, обалың дәрiгерлерге болсын.

	– Қыз байғұс қалай екен?

	– Подлец! Қалай болатын едi. Жүдә керемет жасаған- сың. Жер бетiне сұлу қыздар мен ақылды әйелдер «сый- май» кетiп едi. Сол сенiң көзiңе көп көрiнген ғой. Қалай болсын. Он тоғыз жастағы бiр перiштенi пенсияға шыға- рып үлгiрдiң. Осының үшiн бiз саған не айтқандаймыз. Жүз жаса деймiз бе! Жүдә бар-ау, осы сен болмағанда, жа- пырағымыз жайқалып, әлемнiң тұтқасына ие бермей мың- ғырып бара жатқан ел едiк. Жүдә жақсы еттiң! Ендi болма- ғанда, мына ен жайсан далаға сыймастай едiк. Жүдә жақ- сы еттiң! Ядролық қарулары зiркiлдеген мынау атом ғасы- рында бiздiң жүрегiмiз жарыла қуанбайтын не сорымыз бар, а?! Олар бiздi алыстан нысанаға алып отырса, сендей- лер мында ойларыңа келгендерiңдi iстейсiңдер... Капус- тянский, подлец, сен маған сенесiң бе, менiң iшiм әлем- жәлем, оттан бетер күйдiрiп барады... Айтшы, осы бiздiң қандай жазығымыз бар едi, сорымыз неден қалың болды?! Жазығымыз төбемiзден жай бергенiмiз бе? Жазығымыз үйiрiнен адасқан саяқ жылқыдай қаңғып келгенiңде осы жердiң қызына үйлендiрiп, басыңа ақ отау қондырып бергенiмiз бе? Айтшы, бiздiң қанымыз неден тұщы бол- ды?! А-а, сен үндемейсiң! Үндемейтiнiң, менiң мұңым мен зарым сенiң мына iбiлiстiң сөлi сiңген миыңа кiрмейдi. Себебi, сендейлер бiздiң төбемiзден қарап ауызданғансың- дар...

	– Сiзге жалынамын. Сiздi ең жақыным санап өтiнемiн,



	 	– деп Капустянский еңiреп қоя бердi. – Жақсылығыңызды өле-өлгенше ұмытпайын, алдыңыздағы протоколға қылмы- сын бiрден мойындады, болған жайды өз еркiмен айтып бердi, – деп жазғайсыз. Қайырымды аға лейтенант, сiзге





жалынамын, ең жақынымдай сенiп өтiнемiн, сот соңыра осыны ескеретiн болса екен. Мен бар шындықты жасырмай айтып берейiн.

	 	– Капустянский, подлец, мен үшiн айтпа, өзiң үшiн айт, бiлдiң бе? Жасаған жақсылықты өле-өлгенше ұмытпайтын кескiнiңдi көрсеттiң! Онандағы сорлы қыздың ақшасы қай- да, соны айт маған.

	– Үйде, қағазға ораулы, туалетте тығулы тұр.

	– Ал алтын әшекейлерi ше?

	– Серванттың iшiндегi фарфор ыдыста.

	– Үйдегiлер бiле ме?

	– Жоқ, олар бiлмейдi.



	Аға тергеушi қатардағы екi милиционердi жедел шақыр- тып алып, сонда жұмсады. Олар кетуiне Капустянский тағы жалбарына бастады.

	 	– Қайырымды аға лейтенант, сiзге жақында жарық дүниенi көруге тиiс тұңғыш сәбиiм атынан жалынамын. Құдай үшiн, сол шарана үшiн сiз менi қылмысты iстер кодексiнiң 75-шi немесе 88-шi статьясымен айыптай көрмеңiз. Құдай үшiн, тұңғыш перзентiм үшiн жалынамын. Менi 93-шi статьямен айыптасаңыз да олқы соқпас. Құдай үшiн, қайырымды аға лейтенант, менiң анау сәбиiм үшiн жалынамын...





	IХ

	 	– Дания... бұл сенбiсiң?! – Жұмыс столында бұрқыра- ған көп қағазға көмiлiп отырған Аманжол қарсы алдында қаралы жаннан бетер қамығып келiп тұрған келiншекке шынымен таңырқап тосыла қарады.

	– Ия, мен... – Бұрын бұл кабинетке бас сұғып көрмеген перiштедей көрiктi бикеш орындыққа отырар-отырмастан еңiреп қоя бердi.



	Тергеушi орнынан ұшып тұрды.

	Данияның бұл келiсi – тосын келiс, заң адамы күтпеген жүздесу.

	...Бәрi түсiнiктi. Жаны күйзелiп жүрген пақырдың ерiксiз егiлгенiне таңырқағаны болмаса, таңданған жоқ. Сондықтан онсыз да жүйкесi босап отырған жанды жылы сөзбен жұбатуды дәл осы мезетте орынсыз көрдi. Алдарқат-





қандай көрiнiп керегi не. Елгезек болу тергеушi табиғатына да жат емес, мынадай жарқыраған сүйкiмдi жанға кiшiлiк көрсету бұларға да жарасады. Бiрақ бекерге мүсiркеген бо- лармын, – деп тосылды Аманжол. Әбден жылап болсын, өзегiн өртеген ызасы мен булыққан наз-наласын ақтарып тыншысын. Табалаушың бiз емес. Қай кезде де қамқор бо- луға бармыз... – Тергеушi Данияның (есiмiн әдейi өзгертiп алдық) осы сергелдең басталған аз күнде-ақ жүзiнiң жұбау, тiптi солғын тартып, соншалық тез өзгергенiн ендi аңғарды.

	Аманжол жайымен қозғалып, терезе алдына келдi. Сыртта – көктем. Бiрер күн нөсерлетiп өткен жауыннан кейiнгi қала аспаны жарқырап кетiптi. Жоны қызынған жердiң буы бiлiнер-бiлiнбес бұлдырап көрiнедi. Жаңарып бүршiктене бастаған ағаштардың сылаң бойына шымқай жасыл өң жүгiрiптi. Қаланы осы араға дейiн қақ жарып келiп, iргедегi темiржол вокзалына маңдай тiрейтiн мынау шулы көшеде көгiлдiр көктем сағымын кешiп, көп дүрмек кетiп барады. Тергеушiнiң шалымды жанарына Даниядай келбеттi келiншектер алдымен iлiктi. Әйел заты пысық-ә, қыстай күн қызуы қытықтай алмаған балтырларын жала- ңаштап шыға келгендерiн қарашы. Көше бойы бейне бiр жарқыраған ақ балтырларға, ақ мойын, ақ бұғақтарға толып кеткендей екен. Мезгiл сәнiне көз тұнардай. Иә, иә, олар көңiлдi, олар бұл көктемдi де риясыз пейiлмен қарсы алған. Солардан мына Данияның қай жерi кем? Ақылы ма, ажары ма? Жо-қ, кемсiткен адамның өзi кем. Ақыл-парасаты мен кескiн-келбетi асып түспесе, кұдай бiледi, бiр мысқал да кем емес шығар. Алайда айтпай келген кесапатқа не лаж бар. Ендiгi отырысы мынау – кұдды бұта түбiн қорғалаған панасыз торғай сынды. Көңiлi қаяу, назары пәс. Күнi кеше кеудесiн асқақ ұстап, аршындап басып жүрген жанарлы жастың осыншалық жасығаны-ай... – Тергеушi күрсiндi. Сол күрсiнген бойы есiне әлдебiр ұмытқаны түскендей кiлт бұрылып, бүгiлiп отырған Данияға құлдырай төндi.

	 	– Айтпақшы, менiң көзiм алдамаса, ата-анаңды қуант-



	қан екенсiң ғой, а? –дедi келiншек бойындағы өзгерiстi жаңа байқағанын аңғартып. – Кiмдi келтiрдiң дүниеге? Га- гарин ба, Терешкова ма? Қайсысымен құттықтайын, а, Да- ния?





	– Ешқайссымен де! Бiзге құдай Юрий мен Валяны жаз- баған шығар... –Дания әлгiден де бетер босап егiлдi.

	– Қойшы, не болды сонша сарқылып?

	– Не болды... Мен сондай сұмырайдан қай бетiммен бала тумақпын. Өзi мынадай болғанда, оның ұрпағы қан- дай болмақ?! Айтыңызшы, қандай болады? Соңыра не дейiм, әкең кiм болды дейiм? Сол сұмырайдан не оңды бала туады дейсiң. Сiз келiп оны Гагарин мен Терешковаға теңейсiз...

	– Бiздiкi үмiт қой, Данияжан-ау, үмiт қой...

	– Үмiт... ал, мен – қасiреттi жанмын, қасыреттi-i... Құдай өзi кешiрер, кешiрмесе тағы да менi мазақтап бақ- сын, баланы алдырып кеп отырмын, ал!



	Тергеушiнiң жүрегi кiлт тоқтап қалғандай болды. Көзiнiң алды бiруақ бұлдырап, тұманданып өттi. Әлден уақытта:

	 	– Әттең, не дейiн саған... не дейiн... – дей бердi.

	– Менi мүсiркеудiң қажетi жоқ, – дедi көз жасы ағыл- тегiл сорғалаған Дания өксiп отырып. – Өзiме осы керек, осы! Обалым жоқ жанмын. Құттайымнан бiрге өскен доста- рымды, Қызылорданың қынадай жiгiттерiн менсiнбей жүргенiмде тапқаным осы опасыз болыпты. Құдай-ау, осы қалада ендi қалай жер басып жүремiн? Досқа күлкi, дұш- панға таба қылатындай не жазып едiм... Сенсеңiз, елдiң бетiн көруден қалдық. Әкем де, шешем де шықпаған жанда- ры жүр...



	— Иә-ә... иә-ә... – дей бердi бiр орнында тұра алмай теңселiп жүрiп алған тергеушi. Қылмыс болған күнi дүкен алдында көппен бiрге күйзелiп тұрған орыс адамы көз алды- на келдi.

	Жасы еңкейген, порымды келген көзiлдiрiктi кiсi едi. Бүгiнгi бейбiт тұрмысты көтере алмай, масыққандардың жат iсiне қамығып сөйлеп едi сонда. Сол кiсi – осы Да- нияның әкесi болып шықты. Әкесi де, шешесi де осы жердiң шаңын жұтып өскен байырғы тұрғындары екен. Тергеу барысында көзi жеттi: ерлi-зайыпты екеуiнiң де бар тiрлiктерi депоның ыстық-суығында өтiптi. Қылмыскердiң осындай қадiрлi жандардың қауызынан шыққанын қайтерсiң. Көптiң көз алдында талай жыл мысқалдап жинаған абыройды бiр нағылет келдi де, ой-





рандап өте шықты. Өмiрде мұндай да кереғарлық бола бередi екен-ау, ә?!

	 	– Бұл сұмырай не iстеген сонда?! Менiң миыма дәнеңе кiретiн емес. Болған жайды әлi дұрыс ұққаным жоқ сен- сеңiз, – дедi Дания азарланып. – Артық болмаса ашып ай- тыңызшы?



	Тергеушiнiң әлгiндегi ойы кiлт тиылды.

	 	– Не айта беретiнi бар оның, – дедi қажыған сыңайда күрсiнiп. – Көзiнiң етi өскен кiсiнiң iсi де кәдiмгi. Депо жұмысшыларына қылдай есеппен бөлiнген азық-түлiктiң пұлын малданып, ұшпаққа шыққысы келген.

	– Құдай-ау, ол албастыға не жетпей жүр екен, сонда?!.

	– Амалың қанша? Байғұс сатушы қыз сол күнi түске дейiн сексен-ақ кило колбасаны арзандатылған бағамен жұмысшылар үшiн сатқан. Капустянскийдiң алғаны – со- дан түскенi. Ал магазиндегi бар запастың құны жиырма мыңға жетпейдi екен.

	– Сонда... сонда, бұл сұмырай сексен кило колбасаның құрбаны болып кеткенi ме?

	– Колбасасы құрысын! Маған десе ит жесiн! – Тергеушiнiң дауысы қатқылдау шығып кеттi. – Санамыз меңiреу болып кетпесе, мынаны қайтемiз, мiне, мынаны.



	Ол Данияның көз алдына Рахияның екi түрлi суретiн тоса бердi. – Мiне, кiм кiмнiң құрбаны болған? Мынау сау кезiндегi суретi, ал мынау сорлы қыздың кәзiргi түрi. Бұл деген... артық кетсем кешiр менi, адамның қанын бұзатын iс қой...

	Данияның алдында өзiндей өрiмдей жастың екi түрлi суретi жатты. Бiрiнде дөңгелек жүздi, жанары шайдай ашық, сүйрiктей темiрқанат қыз томпиып отыр. Ал екiншi суреттегi бейненi сол қыз дегенге сенiп көрiңiз. Қыз емес, кұдды бiр құбыжық. Жүзiнiң сау тамтығы қалмаған, бiр көзiнiң жанары әрең-әрең сығырайып көрiнсе, ал... ал... ой, жасаған... екiншi сыңарының орны үңiрейiп қалған ба?! – Дания бiреу бүйiрiне бiз сұғып алғандай оқыс ањ ұрып, ыш- қынып жiбердi де, артынша аблығып:

	 	– Осы шын ба?! Осынысы шын ба?! Шынымен осылай болған ба?! – дей бердi.



	Осы араға онсыз да жүйкесi жұқарып келiп едi, ендi бiржола әл-дәрменi бiткендей бойын билей алмай қалды.





Маңдайын өзi шынтақ тiреп отырған стол бетiндегi жалпақ әйнекке тастап жiберiп, аштан қатқан әлжуаз жандай бү- гiлген қалпы қыстыға жылады.

	Тергеушi сабыр сақтады. Айнадай жарқыраған кең көздi терезе алдына келiп, сонау түпсiз тұңғиық аспан бедерiне телмiре қарап тұрды. Маза жоқ, бiр көңiлсiздiкке бой ал- дырғандай. Өн бойының жайсыз тiтiреп өткенiн сездi. Сыр- тынан нып-нығыз сабырлы көрiнгенiмен, санасы перi соқ- қандай едi. «Адамзаттың көгiлдiр күмбезi, – дедi көк жүзiне телмiре қарап тұрған қалпы iштей қалтыранып, – сен бар- шамызға бiрдейсiң-ау, бiрақ... сенiң қауызыңдағы жұмыр жерде не болмай жатыр. Небiр қисынсыз қиямет те, небiр жан семiртер жақсылық та болып жатыр ғой. Бiреулер жүзi жарқырап iзгiлiктiң iзiнде жүрсе, бiреулер айласын асырып, арамзалықпен күн кешуде. Бiр жағының кем-кетiгiн түзей жүрсең, бiр жағының шиi шығып жатқан бiр тiршiлiк. Дүние мұнша неге шым-шытырық болдың екен?! Бұл дүниенiң сүттен ақ, судан да таза болатын кезiне қашан жетемiз? Қашан, қашан...»

	Үнсiз булығып, жылап отырған Дания орнынан сөлекет

	көтерiлiп тергеушiге бұрылды. Бұл да бұрылды. Екеуi жүзбе-жүз келдi. Көзi боталап тұрған Дания:

	 	– Махаббатқа опасыздық жасаған жан қандай жазаға кесiледi? – дедi иегi дiрiлдеп. Бұл – тергеушi күтпеген сұрақ болды.

	– Бiлмедiм, Данияжан, бiлмедiм... – Тергеушi тынысын тереңнен алды. –Менiң бiр бiлетiнiм: Ленин махаббатқа опасыздық жасаған адам мемлекеттiк мүддеге де сатқындық жасайды, – дептi бiр еңбегiнде.



	Дания көзi ұясынан шығардай бақырайып қатты да қал- ды. Сол сәт солай тапжылмай тұрып қалған-ды, iле бойын тез жиып ала қойды.

	 	– Солай деңiз... – Дания келген iзiмен керi шегiне бердi. Иегi дiрiлдеп әлде не айтқысы келгендей едi, бiрақ ар аза- бынан өртене жаздап тұрғанда сөз де құтаймайды екен. Iшiнен дықтанып, тығылып қалды. Көзiнде үрей, қөңiлiнде бiр ұйтқыған ала құйын пайда болды. Осы кабинетке кiрерiнде басы толған ой сияқты едi, ендi тезiрек қарасын батырудан басқаны ойлай алмады. «Бұл жерге қай бетiммен келiп тұрмын» – дедi iштей дегiбiрi қашып.





Тергеушi оның жан күйiн сезiп-ақ тұр, алайда амалы қайсы, бар жасаған жақсылығы:

	 	– Машина бар, апарып тастасын да, – дедi жедеғабыл.

	– Рақмет, мен өзiм-ақ...

	– Не жұмыспен келiп ең, айтпадың да?

	– Не жұмыс болсын... Басым кәңгiрiп тыншым кеткесiн сыртқа шығып ем, аяғым осылай тартты. Жүре берiппiн. Сiз кешiрiңiз. Уақытыңызды бөлдiм...

	– О не дегенiң, оқасы жоқ...





	Х

	 	– Жолдас подполковник! Баяндауға рұқсат етiңiз? Төрде жұмыс столында отырған подполковник «баянда-



	май-ақ қой» дегендей ишара жасады.

	 	– Капустянский ғой?

	– Я, жолдас подполковник!

	– Қолыңдағы iстi маған қалдыр да, сол оңбағанның өзiн алдыртшы.

	– Қазiр.



	Мiне, Капустянский де келдi. Бетi жылтырап тұр. Тек, подполковниктiң көзi алдамаса, алғашқы кездесудегiдей емес, көз сұғы суықтау көрiндi. Мүмкiн, өзiнше неге де бол- са бекiнiп, iштей ширығып алған шығар, – деп түйдi под- полковник.

	 	– Ал-л, сөйле, Мәскеудiң серi жiгiтi, – дедi подполков- ник кекесiндi тонмен. – Не дейсiң бiзге?

	– Өтiнiшiмдi аға лейтенант ескерген болар деп ойлай- мын.

	– Ол қандай өтiнiш?

	– Статья жайы ғой, жолдас подполковник! – Аманжол орнынан көтерiле берген. Бастығы «отыра бер» дегендей ыңғай бiлдiрдi.

	– А-а-а, хабардармын... – Подполковник селтиiп тұрған қылмыскерге оқты көзiмен қадала қарады. – А-а-а, солай де! Жеңiлдiк тiлейсiң. Мен саған жуырда өзiмiз жа- сап көрген экспериментiмiздiң кереметiн айтсам, сенер ме едiң?



	Капустянский тұнжыраған қалпын бұзбады.

	 	– Капустянский! Кислотаны итке күштеп иiскетке-





нiмiзде, кұлап қалғанын көрдiк. Тамаша эксперимент, ә?! Сен де, бiз де тамашамыз! Құдай бiздi қалай қосқан,а?!

	Тұнжырап тұрған Капустянскийдiң басы кеудесiне сал- бырап кеттi. Подполковник ойындағысын айтып қалуды жөн көрдi.

	 	– ...Мен сенiң әлгiндей тiлегiңе пәлен-түген дей алмай- мын, – дедi ол сабырлы әуенмен. – Анық бiлетiнiм: сендер бар абырой-арды жиып қойып, жеңiлдiк тiлейсiңдер. Қолыңмен iстедiң екен, мойныңмен неге көтермеске? Менiң таң қалатыным: жап-жас басыңмен статьяның ауыр- жеңiлiн ажыратып отырсың. Осының ойға қалдырады. Түбiң шикi болып жүрмесе неттi... – Подполковник әдейi тосылған. Бiрақ Капустянский тарапынан арын арлап дегендей қарсыласу болмады.

	– ...Бiле-бiлсең, сен өзiңе-өзiң iстеген жiгiтсiң, – дедi подполковник «адамның өткенiн арашалап шыр-пыр болуы да кiсiлiкке келетiн қасиет-ау» деп ойлай отырып. – Сенiң неден тарыққаныңа мен емес, менен де асқандардың ақылы жетпес. Өмiрiңнiң ең бiр қызықты шағы ендi басталып едi, қадiрiне жетпедiң. Айдың-күннiң аманында қарабет бол- дың. Басыңа қонған бақыт құсын басқа ешкiм емес, өзiң үркiтiп алдың. Ендi не болды?! Эх, Капустянский, Капус- тянский! Бәрiнен де адам келбетiне қарап отырып-ақ қана- ғат алатын ана келiншегiңдi айтсайшы. Өзiң де қандай жiгiтсiң? Ендi... бiлмедiм саған не деуге болатынын. Бiздiң елге сендейлердiң талайы келген. Есiткен де боларсың, ер- теректе бiзде Қызылорда целлюлоза-картон комбинатының бүкiлодақтық екпiндi құрылысы салынды. Соны салғандар- дың басым көпшiлiгi өзiң сияқты шеттен келген келiмсектер едi. Қаланың кәзiргi Гагарин, Титов деп ата- латын аймағы солардың қоныстануынан пайда болған. Бұл



	 	– тарих! Ең болмаса, сол тарихқа көзiңдi ашып қарамадың ба?



	...Иә, сенiң бұл тiрлiгiң басқалардан аулақ, тек өзiңмен кетсiн! – дедi подполковник орнынан тiк тұрып. – Ақыры осы болғай! Мына аға лейтенант екеумiз бар болғаны тергеушiмiз. Бiздiң мiндет – қылмысты ашу. Оны орында- дық. Ендiгiсiн алдыңнан күтесiң...

	Капустянский тiс жарған жоқ. Тұнжыраған күйiнде күзетшi милиционердiң алдына түстi.





ЖОЛ ҮСТIНДЕ ЖОЛЫҚҚАНДАР




	 	ҚҰДАҒИ МЕН ҚҰДАҒИ



	Ағираның вагонға аяқ арта бергенi, тамбурда өзiндей орта жастағы екi әйелдiң қолайсыз жағдайда тұрғанын көрiп, кiдiрiстеп қалды. Стакан толы арақты қылқ-қылқ жұтып жатқан әйелдiң бiр қолында тiске басары. Екiншi әйелдiң қолында аузы жаңа ашылған бiр шишасы мен шай- намасы. Тамбурда аңырып тұрып қалған Ағираға артынан кимелеген жолаушылар:

	 	– Сiзге не болды?! Арақ iшкен қатындарды жаңа көрiп жүрсiз бе? – деп абыр-жабыр айқайлап, ерiксiз iлгерi дедектетiп әкеттi. Ағира:

	– Үйде iшкендерi аздай, тамбурда тұрып iшкендерi несi... – деп күңкiлдеп келедi.



	Ағира купесiне кiргенде уылжыған аққұба келiншек нәрестесiн емiзiп отыр екен. Сәлден кейiн әлгi екi әйел де осы купеге келдi iлгерi-кейiн ауытқып. Келiншек орнынан ұшып тұрып, сәбиiн жоғарыдағы, ал мас әйелдiң бiрiн төмендегi төсекке жатқызды. Сосын көзi кiлгiрiп теңселген екiншi әйелдi қолтықтап керi алып кеттi. Iшiм-жем қоятын стол үстiнде жартылай iшiлген шөлмек қалды.

	Пойыз жылжи бердi. Осындайда жолаушы бiткеннiң сырттағы тiлеулестерiне терезеден қарап, қол бұлғап қоштасатын әдетi. Ағира да терезеге үңiлдi. Әлгi әйелдi бiр еркек қолтықтап алған, аяғын әлтек-тәлтек басып ба- рады.

	Келiншек қайтып келiп, Ағираның жанына отырды.

	Мас әйел қорылға басты. Ағира:

	 	– Мамаңыз ба? – дедi ыңғайсыз болса да.

	– Жоқ, енем, – дедi келiншек.

	– Әлгi шығарып салған әйел... – дей бергенде:

	– Ол менiң мамам. Енемiз екеумiз мамамның үйiне қыдырып келгенбiз, – дедi.

	– Папаң бар ма?

	– Жоқ, қайтыс болған.

	– Папаң болмаса да, қайын атаң бар шығар?

	– Жоқ, ол кiсi менен бұрын басқа әйелге үйленiп кетiптi...





Енесi Алматыға жеткенше басын көтерместен қорылдап ұйықтаумен болды.



	 	ЕР АДАМНЫҢ Т®СЕГI



	Купе жолаушыларға лық толды. Төменгi және жоғары- дағы төсектерде алаңсыз ұйықтап қалған кiсiлер кезектi бе- кеттен артынып-тартынып мiнгендердiң алажабырынан оянып кеттi. Жасы ұлғайған, денесi ауырлаған кимешектi кейуана:

	 	– Шырағым, түн iшi ғой, маған жатып демалатын бiр орын қарастырсаң қайтедi. Бос орын табылар, – дедi жолсерiкке мазасызданып.

	– Әже, купелерде бос орын атымен жоқ. Жолаушы- лардың бәрi де алысқа баратындар. Билетi бар кiсiлердi орындарынан қалай қозғаймын. Баратын жерiңiзге амал- дап сыйысып отырып барасыз... – Жолсерiктiң жауабы осы болды.

	– Билет алмаған кiсiлердi неге мiнгiзесiздер? – дедi жо- ғарыдағы төсекте жатырған бiр жолаушы қатуланып. – Жалпы купенi толтырып адам алатындай, сiздерге ондай правоны кiм берген? Ылғи да осы. Пойызға мiнген құрлы топырлаған тобырлардан мазамыз май iшкендей болады. Босып жүрген бiр ел...



	Жолсерiк тiс жарған жоқ. Алдымен әлгiндегi бекеттен мiнгендердiң жолақыларын асықпай шытырлатып санап алды. Сосын купеден шығуға ыңғайланған қалпында:

	 	– Бұл тобырларды осылай бостырып қойған сiз де емес, бiз де емес. Мықты болсаңыз, осы айқайыңызды өкiметке айтыңыз. Халқын неге бостырып қояды? Бiлгiңiз келсе айтайын, босып жүрген осы тобырларды купенi толтыра тиеп алатын себебiмiз, бiрiншiден, бiз – қазақпыз ғой, кiсiнiң көңiлiн қимайтын және жолаушы- ны жолға тастап кетпейтiн. Екiншiден, алып жүрген жа- лақымыз күнкөрiсiмiзге жетпейдi және бiздiң үстiмiзден қарайтындардың да тамағы тесiк... – деп сампылдап жөнiне кеттi.



	Купе iшi тына қалған. Төменгi төсектiң шетiне тiзе бүккен әлгi Әже:

	 	– Жолға шықсақ, көретiн күнiмiз осы, – деп уњiледi. –





Билетiн сатса, орынды белгiлеп бермейдi. Сосын қайтемiз билет алып. Пұлын онда төледiң не, мында төледiң не...

	 	– Әже, сiз қай жерге дейiн баратын едiңiз? – дедi төменгi төсектiң бiрiнде шалқасынан жатқан мұртты қазақ.

	– Неғылады? Қызылқалаға барамыз.

	– Ендеше менiң орныма жатып тынығыңыз.

	– Қой, құрысын! Ер адамның төсегiне жатып...

	– Е, жатса неғылады екен?! Бұл менiң некелi төсегiм емес қой. Мұндағының бәрi көптiң төсегi. Келiңiз.

	– Жоқ, жата бер қарағым. «Еркек – әйелдiң пiрi» деген.



	Денеңе аяғым тиiп кетер...

	Мұртты қазақ: – Ой, әже-е, бiзде қалған ненiң пiрi? – деп күлдi. – Денем тиедi десеңiз, мен ана төсекке ауысып отырайын.

	Қарағым, шырағым деп алғысын жаудырған кейуана төсектегi шатырдай ақсүп жамылғыны төрт бүктеп жасты- ғының астына салды да, жалаңаштанып қалған матрасқа қисайды. Әлгiндегi бекеттен мiнген әйелдер осы төсекке иiн тiресiп отырды.

	Демалып көз шырымын алған кейуана Қызылқалаға түсерiнде мұртты қазаққа ақ батасын ақтарыла бердi.

	 	– Әже, сiз «еркек – әйелдiң пiрi» дедiңiз-ау! Ер адам- ның жамбасы тиген төсегiне дейiн қасиеттейдi екенсiз. Осыныңыз менi ойға қалдырды. Сiздiң осы тағылымыңызды бас құрасып жатқан Астанадағы ағайындарға айтып бара- мын, – деп мұртты қазақ та ақтарылды.

	– Е, мейiлiң шырағым.



	Осы пойыздан екiншi пойызға ауысып мiнгелi перронға түскен мұртты қазақ кейуананы жан жүрегi елжiреген күйде iлтипатты ықыласымен шығарып салды. Кезектi пойызға орналасқасын тым-тырыс ойға батып жатты да қойды... Ойынан «еркек – әйелдiң пiрi» деген әлгi Әженiң сөзi кетпей қойғаны...



	 	ҚАП АРҚАЛАҒАН ҚАТЫНДАР



	Тағы да жол үстiндемiз. Бұл жолы күнбатысқа қарай зырқырап келемiз. Бүйiрi тоқ қапшықтарын көтергендер Түркiстан қаласына жеткенде шұбырып алдымыздан шық- ты. Кәдiмгi киiм-кешек және құлқыннан өтетiн iшiм-жем





сатып, содан нәпақа табатын олар вагондарға толып кетедi. Бұлардың у-шуы құлақ тұндырып, есiңнен тандыра жаздай- ды. Алматыдан қапшықтарын сықап зат алып шыққандар да аяқтыға жол бермейдi. Жолшыбай сапырылысқан сауданың неше түрлi шыжығына кенелесiз.

	Жолаушылар осылардан әбден запы болған. Бiрқатар кiрпияздары пойыз қозғалысымен купе есiктерiн кiлттеп алады. Пойыз әлгiндегi стансадан қозғалып кеткесiн, құда- ның құдiретi, бiр тосын оқиғаның килiккенi. Бiз жайғасқан вагонның жолсерiгiн бiр қора қатын ортаға алған. Абыр- жабыр, айқай-шу. Қатындар:

	 	– Есiгiңдi аш, келесi вагонға өтемiз, – дейдi. Жолсерiк:

	– Бас-басыңа елу теңгеден берсеңдер ашамын. Болмаса, басымды ауыртпаңдар! – дейдi.



	Мiне, қызық! Қатындар шу ете түстi:

	 	– Әр вагонға өткен сайын елу теңгеден бере берсек, немiз қалады? Өзiмiз тiлерсегiмiз қағысып әрең жүрге- нiмiзде...

	– Он теңгеден алсайшы?

	– Жоқ!



	Қатындар әрi жалынды, берi жалынды. Жолсерiк көнер болмады. Бiр қатын ашынып сөйледi:

	 	– Қандай қаныпезер едiңдер?! Өзбек проводниктер бес теңге берсек те ала бередi. Ал сендердiң жандарың ашымай- ды. Осы кескiнiмiзбен қалай ел боламыз...

	– Ендеше, сол өзбектерiңе барыңдар! – деген жолсерiк купесiне сүңгiп кеттi.

	– Барамыз! Бармақ түгел, сол өзбектерге тиiп аламыз, ал! – деп әлгi қатын купе есiгiн теуiп-теуiп қалды.



	Жолсерiктер ақыры вагон есiгiн ашпады.

	 	– Мынаның не бiр шаригi кем, не құдайын ұмытқан, – деп күңкiлдедi купемiздегi бiр жолаушы. – Он теңгеден ал- ғанда несi кетедi?!



	Пойыз келесi бекетке аялдағанда буыншақ- түйiншектерiн арқалаған қатындар перронға улап-шулап, бұрқылдап түстi.

	Бiздiң жолсерiктерiмiз сол мiзбақпаған қалпы қала бердi.

	Осындай типтердi де әспеттеп «жолсерiк» дейдi, ә-ә...





	СЕМIРГЕН ПРОФЕССОР





	Жүре берсең – көре бересiң деген. Бiз тағы да болат жолдың үстiндемiз. Бағытымыз – күншығыс. Әлгiнде бiр көзiлдiрiктi кiсiнi бiз бiлетiн Қызылқала университетiнiң үш-төрт оқытушысы қошеметпен мiнгiзiп салған-ды. Қор- жын-қолабасы бiр атан түйеге жүк болғандай. Бiзге көзта- ныс шығарып салушылар оны орналастырып, құшақ айқас- тырып қоштасты.

	Шешiнгенде байқадық, көзiлдiрiктiнiң қарны қалың- даған, қимыл-қозғалысы ауырлаған, өзiне-өзi тым риза көрiндi. Бiр аяғын сәл сылтып басатындай екен. Аузын ашса апынып-күпiнiп сөйлейдi, сөз тастасы тым iрi. Ай- туына қарағанда, Қорқыт ата ескерткiшiнiң ашылу салта- натына қатысқан, университеттiң құрметтi қонағы болғ- ан. Көп қошеметтiң қорытындысы – пойызға былқып мiнген.

	Қатарымызға Жаңақорған стансасынан сымбатты бiр келiншек қосылды. Әлгiнде ғана өзiмiзше «таудай» болып отырған бiз ендi көзiлдiрiктiнiң көзiне iлiгуден қалдық. Есiл дертi сымбатты келiншекте. Хан бар-ау, қара бар-ау деп қаймығатын емес. Құдай атып бiр көргеннен «ғашық-ма- шық» болды да қалды. Тiлi тым тәттi-ақ, сыңайы келiншек ыңғайланғандай болса, «тәрбиелеп» көрмек.

	Сымбатты келiншектiң жоғары бiлiмдi мұғалiм екенiн бiлгенде көзiлдiрiктiнiң көзi жайнап, дауысы емен-жарқын шығып, демi жиiлеп кеттi.

	 	– Алматыға жайша шықтың ба?!

	– Қайдағы жайша, – деп күлген болды езуiне мысқыл үйiрiлген жас сұлу. – Алматыда барахолка деген базар бар, соған бара жатырмыз. Ауылға оны-мұны әкелiп сатамыз. Бiздiң жағдай осы. Жалақымыз күнкөрiске жетпейтiн бол- ғасын... – деп iркiлiп қалды.

	– Жетпесе, визиткамды берейiн, маған келiңiз, менiң кафедрама! – дедi көзiлдiрiктi. – Қиналмайсың. Өзiм жетекшiлiк етемiн, өзiм қорғатамын!



	Келiншек оған шаншыла қарады:

	 	– Сiз кiм едiңiз?! – деп.



	Айналып кетейiннiң, осы сұрағының арқасында көзiлдiрiктiнiң кiм екенiн бiлiп алдық. Алматының пәлен





деген университетiнiң түген деген профессоры њәм ғылым докторы екен. Айта беретiн «зиялылар» қауымы- нан.

	Осы әлгiнде ғана әзiлге әзiлмен тiл қатып, жадырап, күлiмдеп отырған келiншектiң балбұл жүзi суынып сала бердi. Ләм-мим деместен, орнынан сыпайы көтерiлiп, ку- педен шығып кеттi. Пойыз бұл сәтте Қазақстанның дүние жүзiне мәшњүр қаласына жетiп аялдаған едi. Бәрiмiзге киелi бұл жердiң топырағын бiр баспай, дәм-тұзынан ауыз тимей өтпейтiн әдетiмiзбен дүркiресiп сыртқа ағыл- дық. Пойызға мiнгендегi ет қызуынан ада-күде арыла қоймаған профессорымыз да перронда әлде бiрдеңелерге шұқшиып саудаласып жатқан. Осы көздiң де көрмейтiнi жоқ.

	 	– Ағай! Ағай! Здашыңызды алсаңызшы! – деп шырыл- даған дауысқа елеңдеп жалт қарасақ, киiмi жұпыны бiр жастау келiншек профессордың иегi астына умаждалған теңгелердi ұсына берген. Анау:

	– Сенiң кiр-кiр ақшаңды қайтем, өзiңе құт болсын! – деп кекiрейiп кейiн шегiне бердi.

	– Ағай! Неге олай дейсiз?! – Шырылдаған дауысы ыш- қынып шыққан келiншектiң шаршаулы жанарына мөлтiлдеген көз жасы iркiлiп-ақ қалған екен. – Кiсiнi өйтiп жәбiрлемеңiз... – деген үнi өксiп шыққандай болды.



	Осы оқиғаны көзi көргендер: мынау қандай адам өзi де- гендей профессорға сұқтанып, жақтырмай қарады.

	Пойыз жылжып кеткен уақытта манағы сымбатты келiншек келiп: – Сiздер кешiрiңiздер, мен басқа купеге ауысатын болдым, – деп киiмдерiн жинастыра бастады.

	Профессордың алаңқай көзi бозарып сала бергенi...

	«Айналайын-ай, – дедiм iшiмнен, – айналайын-ай, қан- дай жiгiттiң жары екенсiң. Ол өзiнiң жер бетiндегi ең ба- қытты жандардың бiрi екенiн бiле ме екен...»



	 	«ҚАЗАҚТАРЫМ АМАН БОЛСЫН!»



	«Ақтөбе – Алматы» пойызы жүйткiп келедi. Бұған Сексеуiл стансасынан Түркiстанға дейiн баратын жалғыз вагон тiркеледi екен. Дұрыс ойластырылған, алайда тым ескi екен. Бiз осы вагондамыз. Түнгi аяздан iшi азынап тұр.





Пойыз Аралдан жергiлiктi уақытпен сағат сәскелiк он жа- рымда қозғалса да, от жағылмаған. Жолсерiктердiң екеуi де өзiмiздiң қара көздерден. Пойыз Сексеуiл стансасынан Аралға жеткенше жаман вагонға от жағып, жылытып қоюды (сағат он жарымға дейiн үлгiруге болады ғой) бұлар ойламайтын болса керек. Бұлардың бiрiншi жұмысы – би- лет алмай мiнгендерден ақша жинау екен. Теңгелердi вагон- ның басынан бастап аяғына шыққанша шытырлатып жинап шықты.

	Қош делiк.

	Жолсерiктер әркiмге бiр көздерiн сатып өте бергенде қалың киiнген қарт ана:

	 	– Әй, қарақтарым, ақша алуға келгенде атжалмандай- сыңдар. Неге от жағып қоймадыңдар? – дедi дауысы қарлы- ғып. – Аяғым қатып қалды. Жетпiске келген әжелерiңдi аямағандарың ба?



	Ана екеуi: – Қазiр жағамыз, әже, қазiр, қазiр! – дедi қосарланып.

	 	– Бар болғырлар, ендi қашан?



	Жағуын жақты-ау, бiрақ түнiмен аязға құрсанып кұла- зыған темiр вагон Қызылқалаға жеткенше жылымады. Мұндайда аязға әсiресе аяқ шыдамайды екен, ондаған аяқтар топ-топ «төбелесумен» болды.

	Осындайда еске түседi. Бiрде өзбек пойызымен жолау- шылағанымыз бар-ды. Мiнген вагонымыздың жолсерiгi қолдыаяқтай өзбек бала екен. Ерiндерi қызарып пiскен шиедей уылжып тұр. Ал ендi сол баланың бiзбен бiрге шай iшiп отырып айтқан әңгiмесi әлi күнге көкейiмнен кетер емес. Әр кезде жол түсiп, пойызға мiнген сайын сол бала- ны еске аламын және «бiздiң жiгiттерiмiз неге осы баладай болмайды екен» деп армандаумен келемiн. Япыр-ай, сол өзбек баланың тiлi қандай майда едi, сөзi қандай жатық едi...

	...Купемiзге кезектi аялдауда тойдан шыққандар дүмел- ген-дi. Солар «тойдан сарқыт» деп шай ұйымдастырды. Шайға билетсiз мiнгендерге ләм демей бергенiн ғана алған әлгi жолсерiк баланы да шақырды. Шай үстiнде жолсерiктердiң Ташкенттен Мәскеуге барып оралғанша қанша көлденең пайда табатыны әңгiме болды. Өзбек бала ағынан жарылды: «Қазақтарым аман болсын! Қазақтарым





аман болса, мен өлмеймiн, – деп отырғандарды әуелi күлкiге бiр кенелдiрiп алды. – Менiң әдетiм, ешкiмге пәлен бересiң деп кесiп айтпаймын. Аз бердiң деп азсынбаймын, көп берсе көпсiнбеймiн. Бiр теңге берсе де ала беремiн. Жағдайларына қараймын. Жолаушылардан қазақтарымды артық санаймын. Ақкөңiл, қолдары ашық келедi. Ташкент

	 	– Мәскеу арасына қатынаған қазақтардың арқасында үй са- тып алдым, үйлендiм, ендi табысымды машина алуға жинап жүрмiн. Менiң қазақтарым аман болғай!» – деп бiздi де күлдiрдi, өзi де күлдi.



	Өркенiң өскiр өзбек бала, сен де аман бол!





МАЗМҰНЫ





Менiң әкем 5

	Сыр бұлбұлдары сайраған түн. 14

	Қайран сабаз, домбырамен бiртуған. 25

	Шалқар шабыт. 35

	Болаттың суреттерi. 48

	Жылқышының қызы едi. 55

	Қараша үйдiң келiнi. 63

	Даланың жұпар гүлдерi. 83

	Көктемiн күткен ару. 93

	Керегесiн кең жайған. 1Ө4

	Жүрегiнде күн күлген. 115

	Айдың-Күннiң аманында. 125

	Елсiзде кездескен екеу. 131

	Терiстүбектен басталған жол. 142

	Асыл тектi ұстазымыз едi. 159

	Бiз үшеумiз дос едiк. 166

	Тiрлiгiңде ұмытпа. 173

	Албырт жүрек лүпiлi. 185

	Қала ұйықтап жатқанда. 19Ө

	Қасиеттi ескерткiш. 195

	Алтын айдарлы ұландар. 198

	1. Тамыз түнi.......................................................................–

	 	Күн көтерген керемет. 2Ө5

	Асылбектiң Ақбозы. 21Ө



	Қаңғып келген қарабет. 218

	Жол үстiнде жолыққандар. 238

	1. Құдағи мен құдағи.........................................................–

	 	Ер адамның төсегi. 239

	Қап арқалаған қатындар. 24Ө

	Семiрген профессор. 242

	«Қазақтарым аман болсын». 243





