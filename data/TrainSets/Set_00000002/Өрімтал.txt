	Бейбіт Қойшыбаев

	Өрімтал



	Хикаяттар



	Жазушы Бейбіт Қойшыбаевтың бұл кітабына ізденімпаз, әділет сүйгіш балалар мен жасөспірімдер өмірін баяндайтын «Жақсы көрем» және «Есейгіміз келеді» хикаяттары енген. Хикаяттардан оқырман жеткіншектердің өткен тарихқа сергек қарау, отансүйгіштік сезімі және жасөспірімдердің үлкен өмірге қадам басар алдындағы көңіл күйлері жайында қызықты сырға қанығады.





Жақсы көрем




	Дәйектеме

	Ер жеткен соң мен міндетті түрде кинорежиссер болам. Кинорежиссерлыққа қолым жетісімен, біздің отряд тың өмірі жайлы кино түсірерім даусыз. Бұл, сөз жоқ, қызық кино болады. Себебі онда өзіміздің пионерлеріміздің арасында болған нақты оқиға әңгімеленеді.

	Ал оны менен басқа ешкім жақсы білмейді. Әсіресе одан қазіргі киношылар бейхабар. Олар актерлерге ойдан шығарған жасанды оқиғасымақтарын өздері нің әдемі павильондарында ойнатып әлекке түсіп жүр ген шығар, біздің ауылда нендей қызық болғанын қайдан білсін?

	Тек мен ғана түсірем, бұл фильмді тек қана мен жасай алам. Қалай түсіретінім басымда әлдеқашан пісірі ліп, жетіліп қойылған. Енді тек кинематографистер дің оқуын оқып, режиссер деген заңды шен тақсам бітті, кірісем.

	Сол күнге менің тезірек жеткенше асығып жүргенім ді білсеңіз ғой сіз! Бастан кешкендерімізді пәлен мың метр кино таспасына айна-қатесіз дәл бейнелермін-ау деп ойлаймын мен, қызықты да тартымды етіп қиюластыра алатыныма күмән келтірмеймін.

	Құрбыларым біздің со бір хикаямызды экраннан көзін алмастан тамашалар-ау. Шіркін, со бір сәттің рахаты қалай тартады десейші!

	Осылай ойлауым мұң – кинохикаям мен мұндалап, басымды керней жөнеледі. Көз алдыма жанды сурет болып тізіліп шыға келеді.

	Мұндайда оны қайтіп жасырып қалмақсың. Айтып берем сіздерге. Ғажаптығына өздеріңіздің-ақ көздеріңіз жетеді. Менің тезірек мектеп бітіріп, кинематография институтына түсуіме тілектес боласыздар әлі.

	Міне, әлден-ақ керек суреттер керуен құрып, қазқатар тізбектеле бастады. Тек менің қиялыма ілесіп үлгеріңіз....

	Шынымды айтайын, жоспарымды естігенде, мені достарым әжептәуір мазақ қылды. Олар менің мүмкіндігіме сенімсіздік білдірді.

	– Әуре болма, ештеңе шықпайды, – деді Дәурен.

	Қанша біздің жақсы жолдасымыз, мектеп бойынша белсенді пионер болғанмен, тап сол оқиғамызды менің тарихқа енгізуіме ол онша құштар емес. Кейінірек білесіздер, оның мұндай бейқұмарлығының өзіндік себебі бар.

	Оған қосымша, Жәнібек тұрып:

	– Бұл дегенің үлкен шығармаға барабар, оған сенің шамаң жете қоймас, – деді.

	Оны да түсінуге болады. Ол, жалпы, о бастан бізді жеңілтек, тиянақсыз санатынан көрген-ді. Сол көз қарасын әлі де өзгерте қоймаған болса керек.

	Қыздарға тән асқан сезімталдықпен, әрқашан әр нәрседен жақсылықтың нышанын көріп жүретін Жанар ғана:

	– Байқап көру керек, – деп қостаған.

	Және пионерлік жетекшіміз дем берді. Ләйлә тәтей.

	Ол менің иығымнан қағып:

	– Жасқанба, Серік, ниетің жақсы, асықпай, ойланып, осы бастан жазып жүр, – деді. – Ертеде өткен мықты сардарлардың бірі: «Ең бастысы – қарсыласыңнан қай мықпай, ірі шайқасқа бас-көз деместен кіріп кету», – десе керек. Артын көре жатарсың. Ал қазір ойға алдың екен – қолға да ал!

	Бұған дейін ешкімге тіс жарған емеспін, сіздерге ғана құпиялап сыбырлайын: Ләйлә тәтейдің аузынан шыққан әр сөзі – мен үшін заң. Неге дейсіз бе? М-м-м...

	Қалай десем екен... Жоқ, кейін білерсіздер.

	Мен екі-үш ай бойы қиялға батып жүрдім.

	Ақыры, ерте түскен қысқы кештің бірінде, апама мал жөндеуге жәрдемдесіп, үйге екі шелек су әкеп берген соң, төргі бөлмеге кірдім де, есікті тарс жаптым.

	Үстелімнің үстінен оқулықтарды ысырып, текшеге жібердім: сабақты әлгінде оқып алғанмын. Жаңа дәптердің алғашқы бетін аштым. Содан, бірақ, қалай бастарымды білмей біраз отырыппын. Біраз емес-ау, көп-ақ отырсам керек, апам тамаққа шақырғанда – ал ол кісі әдетте тысқы шаруасын ыңғайлап біткеннен соң ғана көжесін жасауға кіріседі – мен бірде-бір жол түртпегенімді байқадым.

	Бірақ мәселе бастауда ғана екен, сол күні түнде алғашқы сөзді әрең жазып едім, одан кейінгі күндерімде қаламым суылдап бір кетті дейсің! Сабақтан қолым қалт еткен сәттің бәрін өзімнің осы болашақ кинома арнадым. Бір ай бойы жаздым. Міне, оқып көріңіз.



	Киноның күре тамыры

	Мен түсіретін фильмде алаулаған романтика, асқақ революциялық пафос кино басталғаннан-ақ сезілуге тиіс, бірінші кадрдан-ақ көрермендер көкірегіне ұялай кететін болу керек. Ол үшін мен қасиетті алқызыл қалампыр гүлді экран сәулелене бере, ә дегеннен жарқ еткізіп, алғашқы бейнемен-ақ елді елең еткіземін. Гүл жанында алтын әріптермен: «Біздің ауылдың есімі өшпес ерлеріне арналады» деген жазу тұрады. Көрермендер оны өте тебіреніп оқитын болады. Өйт кені бұл өте лайықты, орынды арнау. Оған әлі-ақ өздеріңіздің көздеріңіз жетеді.

	Менің негізгі әңгімем арнаудан соң іле-шала бастала қоймайды. Мен әуелі қазіргі киношылардың ойына орала бермейтін пролог жасаймын. Мен онда мұрағат фотоқұжаттары мен кинохрониканы пайдаланам.

	Еліміздің әрбір даму кезеңінен жеткілікті көрініс беретіндей етіп, деректі қысқа шежіре жасаймын. Елмен бірге есейген пионерлерді көрсетем.

	Міне, қараңыз: ескі әлемді төңкеріп тастаған орасан зор революцияның Гавроштары... король тағына шығып жан тапсырған құдды әлгі француз баласы секілді жанкешті жеткіншектер... әне, олар халқының болашағын қорғаған ерлерге жәрдемдесуде... әрқайсысы бейне бір баяғы тау көтерген Толағай тәрізді... сосын алғашқы пионер отрядтары... ұлы көсемнің неме релері, елімізді басқарушы партияның бүгінгі ардагерлері, озық жастардың әр кездегі ізбасарлары болған өскелең, өрімтал ұрпақ.

	Олар жиырмасыншы ғасырдағы жиырмасыншы, оты зыншы, қырқыншы, елуінші жылдарда... Суреттер бала лардың оқуын көрсетеді, халық ішіндегі сауатсыздықты жоюға, ұжымшар меншігін қорғауға қатысуын, екінші дүниежүзілік соғыста қол жеткізілген Ұлы Жеңіске қосқан үлесін бейнелейді. Одан тың дастанын, бүгінгі пионерлік істерді де түсірем.

	Мен мұның бәрін ұрпақтар сабақтастығын айту үшін көрсетем. Олар, әрине, көп уақыт алмайды. Қысқақысқа, шапшаң ауысқан алыс жылдар суреті арасы нан түрлі түсті бояумен ерекшеленіп, біздің ауылдың таныс көрінісі лезде-ақ жарып шығады.

	Біздің ауыл шыры бұзылмаған табиғат аясында тұр. Байырғы мекен, ыстық мекен, бірақ қыстақта жаңа үлгідегі үйлер әлі кең өріс ала қоймаған. Мал шаруашылығымен айналысатын кеңшардың орталығы. Аудан орталығынан шалғайда жатыр. Есесіне аспанмен тіл дескен тау, тау қойнауындағы әсем шатқал қол созым-ақ жерде. Шатқалдан бермен қарай тентек өзен құлай ды. Төңкерістің тап іргесінен өтеді.

	Төңкеріс жиырмасыншы – біздің қыстақтың аты. Кең шарымыз да солай аталады. Аты тамаша-ақ. Бірақ ішінде көз тартары – әзірге екі-ақ ғимарат. Машинатрактор шеберханасы мен сегізжылдық мектептің аппақ үйі. (Бірінші қыркүйектің, яғни жаңа оқу жылы ның алдында ғана әктелген.)

	Біздің бәріміз осы мектепте оқимыз. Ауыл адамдарын түгел елең еткізген төтенше оқиға болған мектеп – осы.



	Төтенше оқиға

	Мектеп алдында ақ бантикті екі кішкене қыз жолығып қалды. Сөмкелері тобықтарын соғып, көңілдене сөйлесіп келеді.

	– Ой, білсең, қалай көп ұйықтадым мен, – дейді бірі даусын сызылта созып. – Сабаққа кешігіп қала жаздадым.

	– Ал мен ерте ояндым, – дейді екіншісі. – Білесің бе, біздің көршіміздің баласы жоғалып кетті. Анау әлгі титімдей машина бар ғой, соны бір ұл бала жасап еді ғой – сол бала...

	Алғашқы қыздың аузы аңқия таңырқағаны сондай, тоқтап тұра қалды да:

	– Жоғалып кетті? Қалай? – деп әуестене сұрады.

	Дәл қастарынан ырғағы үрей табын танытқан сұраулы үн шықты:

	– Қалайша? – деді.

	Өздерінен едәуір ересек кыз төбелерінен төне тоқтапты.

	– Не айттың сен? Қайтіп жоғалды?

	– А, Жанар тәте, – деді бірінші қыз оны танып. Сосын жайдары да білгір кескінмен, түсіндіре бастады. – Әлгі арба сияқты машина жасаған бала бар ғой, сол жоғалып кетіпті. Әжемнен естідім.

	Жанар бір сәт тіл қатпай, оған беймаза, күдіктенген сиықпен қадала қарап тұрды. Сосын кілт бұрылып, мектепке қарай жылдам адымдай жөнелді. Жаңалық ты хабарлаған қыз Жанардың соңынан қарап тұрып:

	– Жоғалған бала осы тәтейдің сыныбында оқиды, – деді.

	– Аһа, – деді екінші қыз. Құрбысына бұрылды. – Ол жаңадан келген ғой, ә? Мен оны бұрын ауылдан көрген емеспін.

	Құрбысы басын изеді.

	– Жаңа. Ол мамасы екеуі алыстан көшіп келді. Өз-дерінің атасы мен әжесінің үйіне. Осы күндері солармен бірге тұрады. Бізге көрші, білдің?

	Олардың әңгімесін әлдебір ер баланың ашулы үні үзіп жіберді:

	– Ей, қуыршақтар, мұнда неғып қыстырылып қал-ғансыңдар?!

	Кішкене екі қыз бала әңгімені соғып тұрып, қақпаның тап ортасына аялдағанын аңдамаған екен. Сұстанған жеткіншек оларды менсінбей, портфелімен шетке қарай ысырып жіберді де, шапшаң өтіп кетті.

	– Мақтаншақ, – деді бірінші қыз оның соңынан тілін шығарып.

	– Мақтаншақ Нұртас, – деді оны екіншісі қоштап.

	Кенет қуыршақ-қыздар да сабақтың басталатын уақыты келіп қалғанын еске алды. Еске алды да, сөмкелерін сүйрете-мүйрете мектепке жүгірді. Дәлізде, сыныптарына бұрылар бұрышта екеуі Жанармен соқтығысып қалды.

	– Ой, кешіріңіз, – деп жамырасты, – байқамай қал-дық.

	Жанар мұғалімдер бөлмесінен шығып келе жатқан.

	* * *

	Бір-бірімен көңілдене амандасып, оқушылар парта ларына беттеуде. Біреулері орындарына жай ғасып жатыр. Екіншілері сөмкелерін қоя сала, үш-төрт тен топтасып, қызу әңгімеге кірісуде.

	Ортаңғы қатардың үшінші партасында жападанжалғыз бір бала отыр. Тізесінде – кіп-кішкентай, әпәдемі магнитофон. Жүзінен әлдеқандай айбар, өзімшілдік танылады.

	Бұл – Дәурен. Тетіктерді кезек басып, магнитті таспаны әрлі-берлі орайды. Аты шулы эстрада әндерінің үздіктері бірінен соң бірі алмасуда.

	Әсем де айқын ырғақты әуенге сәл ғана құлақ тосып, Дәурен тағы да қосқышты басуға ыңғайланды. Сол кезде кенеттен оның қолын біреу шап беріп ұстай алды.

	Қасына келіп отыра берген досы.

	– Тоқташы, тыңдайық шамалы, – деп сыбыр етті ол.

	Бұл – Нұртас. Бар болмысын әуен ырғағы билеген. Музыка нақышына қарай иығын қозғалтып, селк-селк етіп қояды.

	Терезе алдына шығып отырған дөңгелек жүзді бала оларға қызыға көз тастап:

	– Жойқын маг, – дейді ақырын ғана. Басын шайқай-ды. Қызғаныштан терең күрсініп: – Менде де болса ғой, шіркін, – деп қояды өзіне өзі.

	Оған қарсысында тұрған бала немкетті, бір сарынды үнмен былай деп жұбату айтады:

	– Мұндай естен тандыратын бұйым саған да бұйырар, әрине, кеңшар директорының ұлы болғаныңда. – Мырс етеді де, назарын оның иығынан асырып, әлдеқайда – әйнек сыртындағы әлемге тастайды.

	– Қателесесің, – дейді оған үшіншісі, қалақтай ғана жұқа бала. – Ақшаң болса, оны сен де ала аласың. Тек қалаға жиірек барып тұрсаң болды.

	Терезеге қарап тұрған бала:

	– Ал директор жердің астынан болса да тауып ала-ды, – деп өз ойын нығарлай түседі. – Сен, Серік, оны ақтамай-ақ қой.

	– Мақұл, – деп күлді Серік атанған қалақтай бала. – Бірақ сенің қызғаншақтығыңды да ақтауға болмайды. Одан да қасына барып, бірге тыңдайық, бәріміз де жолдас емеспіз бе…

	– Жарар, осы жерден де естіледі ғой...

	– Немене сонша, қыздар құсап есің шығып...

	Бәрі еңселерін өркөкіректене көтеріп, үндемей қалды. Тақта алдында бір топ қыз тұр.

	– Қыздар, келіңдер, билейік, – деп, Айман ұсыныс айтады.

	Көзінен ұйымдастырғыштық қабілеті ұшқын атқан, қос бұрымы шолтиған көңілді қыз. Партадағыларға қарап:

	– Дәурен, даусын көтерші, – деп дауыстайды да, тұрған орнында бірер әсем «па» жасай бастайды.

	Жеңіл қимылмен көз тарта, әдемі қозғалған құрбылары оған қосылып, билей жөнеледі.

	Жанар кіреді. Кластастарымен бас изеп қана амандасып, бірінші қатарға өтеді. Билеп жүрген құрбыларына көңіл аудармайды. Отырады. Отырған қалпы, әлде бір ойға берілген кейіппен, тапжылмай қатып қалады.

	– Жанара, бері кел!

	– Жанар, саған не болған?

	– Ауырып тұрмысың?

	Әуен жетегімен елпілдеп тұрған қыздар айнала ұшып-қонып, қамқор үнмен Жанарға сұрақты үстінүстін жаудырып жатыр. Жанар жауап қата қоймады. Құрбылары оны қоршап алды. Осы кезде біреу сынып ішіне жүгіріп кірді.

	– Балалар! Мұғалім келеді! – деп айқайлады ол.

	Солай деді де, есікті бар пәрменімен жұлқа жауып қойды. Терезе әйнегінен тысқа қарап тұрған бала:

	– Неткен таң қаларлық хабар! – деп мырс ете түсті.

	– Қалай ерте кеп қалды? – деп наразы үнмен күңк етті де, терезе алдында отырған бала жерге сырғып түсті. – Қоңырау болған жоқ қой әлі!

	– Ал ол жалғыз емес, – деді ішке енген бала, орнына жүгіре беттеген бойы: – Шамасы, комиссия болар, – деп қосты. – Балалар, комиссия!

	Мұнысы әсерлі болды. Музыка тоқтады. Біреулері орындарына сабырмен жай ғана адымдап беттесе, қайсыбірі оларды шыдамсыздана итермелей, киіпжарып ұмтылды. Не керек, аз мерзімде бәрі парталарына орналасты.

	Сол абыр-сабырдың өзінде кейбіреулер тентек қылық, қылжақтықтарын жасап үлгеруде. Әлдекім шашынан тартып қалғандықтан, бір қыз шыңғырып жібереді. Қатар арасымен тапырақтап алға тартқан бір ба ланы екіншісі аяғынан шалып қалады. Парта үстінен айқыш-ұйқыш қағаз оқтар зымырайды. Не керек, сынып ішін бір сәт жеткіншектердің ойынқұмарлық құйыны жайлап кетті.

	Көңілді балалар парталарына отырып үлгерерүлгер местен, сықыр етіп есік ашылды.

	Оқушылар орындарынан ұшып-ұшып тұрысты.

	Сыныпқа мұғалім енді. Шашы қысқа қырқып алынған орта жастардағы бойшаң, ашаң кісі.

	Салқын көзқараспен бәрін бір шолып өтті де, кері бұрылып, ішке гүлді орамал тартқан бір әйелді кіргізді. Әйел сынып бөлмесіне әлденеден қаймыға енгендей болды. Батылсыз бірнеше қадам басты да, тұрып қалды. Алақтап, балаларға бір, мұғалімге бір қарады. Жүзі керемет мұңды. Жылаған болса керек, беті домбығып тұр.

	Мұғалім журналын қолтығына қысып, есікті қиюластыра жапты. Сосын қапалы апайдың қатарына барып тұрды да, балаларға төтесінен:

	– Кешеден бері Жәнібекті көргенің бар ма? – деген сұрақ тастады.

	Ешқандай кіріспесіз, тосын сауалын қатаң үнмен ай тып салды да, өткір көздерімен тым-тырыс оқушыларды түйреп өтті. Сосын ол тағы да баяу, бірақ айқын да әмірлі дауыспен:

	– Не сұрап тұрмын сендерден?! – деді.

	Тоғай арасынан бірлі-жарым жапырақ сылдырағандай болды:

	– Көрмедік...

	– Білмейміз...

	– Жоқ... – деп, оқушылар әр жерден бір естілер-ес-тілмес жауап қатып жатты.

	Дөңгелек жүзді бала жолдасына сыбыр етті:

	– Неғып бізді отырғызбайды?

	– Білмедім, ағай тіпті амандаспады да, – деп қасын керді көршісі.

	– Демек, Жәнібекті ешкім көрген жоқ, – деп, мұғалім сұрағын түнере тамамдады.

	Әйелдің көзі жасаурап қоя берді. Орамалының ұшын әлсін-әлсін бет-аузына апара берді. Нұртас Дәурен нің құлағына сыбырлап жатыр:

	– Жәнібектің мамасы...

	Дәурен таңырқай дыбыстады:

	– А-а, – деді.

	Көзін үлкейте ашып, иегін көтерді.

	Ұстаз үстелге беттеді. Жүріп бара жатып, наразы үнмен:

	– Ештеңе білмейді бұлар, – деді ол.

	Журналын үстел үстіне тастады. Көңілі бұзылып тұрған әйелге көз қырын салды. Сосын тақта алдына шықты.

	– Балалар, – деп бастады ол шәкірттеріне айнала қарап тұрып, – мұқият тыңдаңдар. Кеше Жәнібек мектептен әдеттегі уақытынан кеш оралыпты. Апыл-ғұпыл тамақтана салып, үйінен шығып кетіпті...

	Осы тұста оның айтып жатқан хабарына Нұртас:

	– МТМ-ге кеткен де, – деп қыстырылды. – Шебер-ханада оның тракторы бар...

	– Картинг, – деп түзетті оны манағы Серік деп атал-ған нәзік бала. – Шеберханада оның картингі бар.

	Мұғалім аспай-саспай жалғастыра берді:

	– Техникалық шығармашылық үйірмесіне кеше қа-тыс папты. Ол туыстарына бармаған, ешкімдікіне түнемеген, біздің ауылда тұратын туысқандарының ешқайсысы оны кешеден бері көрмепті.

	Үнсіздік.

	Жәнібектің шешесі көзінің жасын бұлап тұр.

	Кенет мұғалім оған жалт бұрылып:

	– Аудан орталығында жақындарыңыз бар ма еді? – деп сұрады.

	Апайдың шарасы кеңейе түскен жасқа толы көздерінен сұрақты ұға қоймағаны аңғарылады.

	– Орталықта туыстарыңыз, алыс жамағайын-дарыңыз немесе таныстарыңыз жоқ па деймін?

	Апай түсінді. Басын изеді. Сосын зорға дегенде, естілер-естілмес үнмен:

	– Бар, – деді. – Біз онда көп жыл тұрдық қой.

	Мұғалім жеңілдене дем алды.

	– Онда солармен хабарласу керек, – деді.

	Әйелді қолтығынан демеп, есікке бағыттады. Сыныптан шыққанша оны:

	– Қобалжи бермеңіз, – деп жұбатып бара жатты, – баланың аты – бала, туыстарын, достарын іздеген, сол себеппен жолшыбай кезіккен бір машинаға мінген де кет кен ғой. Машина деген қазір ағылып жатыр емес пе...

	Оқушылар түрегеп тұрған бойда жыбыр-жыбыр сыбырласа бастады. Қайта оралған мұғалім қатқыл үні аса жұмсара қоймай:

	– Отырыңдар, – деді. – Сабаққа кірісейік...

	Шәкірттер парталарына жайғасып, сөмкелерін ашты.

	Оқу құралдарын алдарына жая бастады.



	Алтыншы сабақтан соң...

	Тал түс. Күздің жарқырауық күні сынып ішін жылы шуағына малындырып тұр.

	Алтыншы сабақ аяқталып келеді. Математика пәнін оқытатын мұғалима үйге тапсырма берді. Шәкірттердің бірі оқулығының бетін бүктеді, кейбірі күнделігіне белгі соқты. Ақыры бәрі қайтуға жинала бастады.

	Тек Дәурен ғана ашық дәптерін жаппастан, әлдебір ойға кетіп отыра берді. Нұртас шынтағымен оны бүйірден түртіп қалды. Әжуәлі үнмен:

	– Сен, немене, екінші кезекке қаламысың? – деп сыбырлады.

	Дәурен оған мойнын да бұрған жоқ. «Мен командирмін ғой... Мен міндеттімін» деген сөздер миының қыртыс-қыртысын шарлап кетті.

	– Сонымен, келесі сабақта кездескенімізше!

	Мұғалім журналын жауып, орнынан тұрды. Тура сол сәтте қоңырау шылдырлады. Балалар шу-шу етіп пар таларынан көтерілді. Ұстаз кластан шығып бара жатты.

	Осы кезде Дәурен оқша атылып, тақта алдына шықты. Ол ойындағысын орындауға белді бекем буған еді.

	– Балалар, – деп, қос қолын көтере айқайлады. – Тоқтаңдар!

	– Тағы не ойлап таптың? – Дөңгелек жүзді бала ұр тын бұртитты. Сосын парталасына мойнын қисайта бұрып: – Қадыр, сен бірдеңе түсінемісің? – деп сұрады.

	– Менің қарным ашты, – деді анау. Есінеп, партасы-нан түрегеле берді. Тақта жаққа қарап: – Кейін айтарсың, Дәурен, – деп немкетті дауыстады да, дөңгелек жүз ді жолдасына маңғаздана бұрылды. – Қайтпаймыз ба, Ғазиз?

	Бұлардың еркелігін көтерер сыңай танытпастан, Дәурен ресми, әмірлі үнмен:

	– Пионерлер, отырыңдар, – дейді. – Маңызды мәсе-ле бар.

	Қабағын түйіп, өтініш-бұйрығының орындалуын тосып тұр.

	Пионерлер тыңдайды. Қайтадан орындарына отырады. Қадыр да жорта күрсініп, Ғазиздың иығынан баса-маса, партаға құлай кетеді.

	Дәурен галстугінің түйінін түзетті. Біреу артқы партадан:

	– Болсайшы енді, – деп төзімі таусыла дауыс-тады.

	Дәурен ұстаздары отыратын үстелге беттей бере:

	– Кезектен тыс жиналыс болады, – деп мәлімдеді.

	– Қой, ей?

	– Не жөнінде?

	– Ал, болсын, ақтар мәселеңді!

	Қылжақ сөздерді құлағына қыстырмай, екі қолын үстелге тіреп, Дәурен аса байсалды түрмен күн тәртібін жариялады:

	– Балалар, біз бұл төтенше оқиғаны жан-жақты тал-қылауға тиіспіз. Біз мұның себеп-салдарын ашып алуға міндеттіміз. Пионердің осынша жауапсыз қылығына принципті баға беру керек.

	– Талқылаймыз деймісің? Соған уақыт шығындап керегі не? – Нұртас қолын бір-ақ сілтеді. – Ол бір ағайынының үйіне кіріп алып, тығылып жатыр. Аспандағы айдай анық, сене бер осыма.

	Төменгі тектен сөмкесін суырып алды да, парта үстіне күшпен қойып қалды. Қадыр ашық кекесінмен:

	– Мұның білмейтіні болсайшы, – деп тыжырынды. – Көріп келген...

	Алайда оған Нұртас көңіл аудара қоймады.

	– Ха! Бізді бір аң-таң етпек болған ғой. Бәрімізге қарсы бір өзі шапты-ау, батырым!

	Өзін қолдауды күткендей айналасына қарап еді, еш кім тіс жара қоймады. Сонда шалқалап, нығыздала отыра кетті. Бәрі тым-тырыс. Бір сәт терезеден тыстағы құстардың шықылықтағаны құлаққа айқын естілді.

	Тап осы тақырыпқа ешкімнің жолағысы келмеген-ді.

	Дәурен де. Ол кеуіп, кезеріп кеткендей болған ернін тілімен жалай берді.

	Дегенмен Нұртас жабулы қазанды жай ғана сүй кене айналшақтаған екен. Жанар келді де, оның бүркеуін жұлып алды. Орнынан ұшып тұрып:

	– Егер Жәнібектің жоғалуы кешегі масқараға бай-ланысты болса... – деді де, сәл кідіріп барып, даусын көтере дүңк еткізді: – Онда ең басты айыпкер – Нұртас.

	Сыныптастар түгел демдерін іштеріне тарта қалды.

	– Сен... немене...

	Нұртастың тілі күрмеліп қалғандай. Даусы зорға шықты. Аузына басқа сөз түспеді. Қорғаныш, сүйеніш іздегендей мүсәпір кейіпке еніп, жан-жағына жалтақтай берді.

	– Балалар, біз басқа жаққа лағып барамыз, – деп, Дәурен әңгімені басқа арнаға аударуға тырысты. – Ұмытпаңдар, күн тәртібіндегі мәселе – Нұртастың емес, Жәнібектің тәртібі...

	– Білемісің, Дәурен, – Қадыр орнынан көтерілді, – сен біздің басымызды айналдыра берме. Бір мәрте же тегіңде кетіппіз, сол жетер.

	Сөмкесін алып, есікке беттеді. Соңынан балалар сөгіле көтерілді.

	– Дұрыс айтасың, Қадыр.

	– Осы бір шолақ белсенді-ақ ұятқа қалдырды әбден...

	– Кеттік, өзін-өзі талқылай берсін...

	Қыздардың бірі шар ете түсті:

	– Балалар, сендер бәрібір Жәнібекті табуға көмек-тесулерің керек.

	– Қорықпа, Айман, – деді Қадыр артына қайыры-лып. – Жәнібек өзі-ақ табылады.

	– Әрине. Көрерсіңдер, ол орталыққа, өзінің ескі дос-тарына кетіп қалды.

	– Енді қалай, біз оны қатты өкпелеттік қой.

	Көз алдында қопарыла кетіп бара жатқан сыныптастарына Дәурен үн-түнсіз қарап тұр.

	Елдің соңынан шыққан бала артына бұрылып, бұған қарап ысқырып қалды да, есікті сыртынан нығыздай жапты.

	Дәурен сөлбірейіп партасына келді. Дәптерін жиды. Дипломаткасын ашып, магнитофонның қасына салды.

	Әлдекім желкесінен пысылдай үңіліп тұрған секілді болды. Жалт қараса – Нұртас екен.

	Олар бір-біріне үнсіз көз тікті.

	«Нұртас қой – менің досым, – деп ойлады Дәурен. – Біз екеуміз де Жәнібекті ұнатпаймыз».

	Онысы рас. Бұл екі достың Жәнібек десе, төбе шашы тік тұратын. Неліктен дерсіз? Орынды сауал. Мұны түсіндіру үшін, мен бірнеше шегініс жасауға тиіс пін. Көрермендеріме мейлінше түсінікті болу үшін, шегіністеріме тақырыпшалар қойып отырам, яғни титрлерді қолданам.



	Мән берілмеген маңызды дерек

	Жазғы каникул аяқталып келе жатқан.

	Аудан орталығынан шыққан кішкене қызыл авто бус асфальт жолмен көпірге шейін жүйткіп келді де, көпірге жақындай бере жүрісін баяулата бұрылып, тауға бастайтын тастақ жолға түсті.

	Автобус толы жолаушылар. Үлкенді-кішілі. Жасы да, кәрісі де бар. Киген киімдері әр түрлі.

	Дәурен де осы автобус ішінде келеді. Жүзі күнге тотыққан. Жанында спорт сөмкесі жатыр. Артектен қай тып келе жатқан беті.

	Жолшыбай пішеншілердің дала қосы тұсынан автобусқа төрт-бес адам отырды. Араларында иығына фото аппарат асынған нәзік жеткіншек бар. Дәуреннің кластасы. Үлкендердің артын ала кіріп, көзімен бос орын іздей бастады. Дәурен:

	– Серік! – деп қуана айқай салды. Қолын бұлғады. – Бері кел!

	– Сәлем, Дәурен, – деп Серік те көңілдене дауыс тады.

	Алдындағы кісілердің бос орынға жайғасуын тосып, шамалы тұрды да, бір қырындап Дәуренге қарай өте бастады.

	Кенет оның беті ду етіп, қызарып кетті. Көзін жы пылықтатып, терезе алдында отырған бойжеткен қызға:

	– Сәлеметсіз бе, Ләйлә тәтей, – деп амандасты.

	– Сәлем, Серік. – Ләйлә онымен жылы жүзбен жымия сәлемдесті. Сәлемдесе сала: – Сен Төңкерісте тұрамысың? – деп сұрады.

	Серік басын изеді, тіл қата бермекке оқталып еді, әлгінде автобусқа өзімен бірге кіріп, бойжеткен қыздың қасына орналасқан кісі:

	– Оһо, біздің балақайдың кімдерге қырындайты нын қарай гөр! – деп бар дауыспен барқырап қоя бер ді. – Ха-ха-ха! – Жүзі нарттай боп, төртбақ денесі түгел селкілдей күлді.

	Қыз жүзін имене бұрып әкетті.

	– Оһо, қарындасын ағасы шошытып алмасын? – деп кеңк-кеңк етті анау. – Қорықпа, қарындас...

	Бетінен қаны тама жаздап ұялып тұрған Серік өзінің елеусіз қалғанын пайдаланып, жолдағы түйіншек, жәшік, шамадандардың ара-арасымен бір қырындап жылжып, соңғы қатарға өте берді.

	Дәурен сөмкесін тізесіне алды. Жанына Серік кеп отырды.

	– Ал Артек қалай екен? – деді оның қолын қысып амандаса бере.

	– Ғажап. Артектің аты Артек қой. Сен одан да мына-ны айт, лагерьден келемісің? Үстің неге шаң-шаң? Тыныққан адамға ұқсамайсың?

	– Лагерь мұнда емес, Қызылкөлдің жағасында. Мен онда болып қайтқам. – Серік даусын бәсеңдетті. – Білесің бе, біздің жетекшіміз ана кісі болды. Көзімен алдыңғы жақтағы бойжеткенді нұсқады. – Аты – Ләйлә.

	– А-а, қалай, онда біздің балалардың бәрі болды ма?

	Олар шүйіркелесіп кетті. Серік лагерь жайын әңгіме қылды, одан жайлауға, атасына барғанын, сосын, міне, кешелі бері ағасымен бірге пішеншілер арасында болып келе жатқанын айтты.

	– Жаз бойы тұтас бір кино түсірген шығармын-ау, – деді ол оған иығына асылған фотоаппаратын көрсе тіп.

	Автобус тау қойнауына ене бастаған. Терезеден жон дар мен шыңдардың әсем сұлбалары жүзіп бара жатты.

	– Егер сен де менімен бірге Артекке барғаныңда ғой, Серік, ғажап суреттер түсірген болар едің. Қара, мынау ғой, өзің білесің, – біздің Аю-тау. Артекте де осы секілді тас тау бар. Өте ұқсас. Тек ондағы бұдан ірілеу. Ал аты – Аю-Даг. Даг – тау деген сөз. Аттас. Қызық, ә? Шынында, онда атауымен біздің жақты еске салатын ғажайып жерлер толып жатыр.

	Бұлардың алдындағы орындықта екі қария өзара ақырын әңгімелесіп отырған. Балалардың жарқын-жарқын шыққан дауыстарына әуелде олар жай әуес тік пен бір-бір мойын бұрып қойған еді. Селдір сақалды арық шал мейірлене:

	– Айналайындардың қуануын қарашы... – деді.

	– Бақытты заманның ұрпақтары ғой. – Қасындағы сәлделі қария оны жылы үнмен қостап қойды. – Жер бетіндегі тыныштық ұзағынан сүйіндірсін де. Енді осылар соғыс көрмесе болғаны.

	– Е, Сұлтеке, сол бір қарғыс атқыр соғысы түскір ойран салмаса – бәйбішеңіз бен сізді ұлыңыз бүйтіп жалғызсыратар ма еді. Жандарыңызда жүріп, қызығын көрсетер еді ғой. Е, несін айтасыз... Есіңізде ме, ол мына қарағымның әкесімен жасты еді-ау. Екеуі майданға бірге кеткен сияқты ма еді...

	– Қалай? – Сәлде тартқан қарт жеткіншектерге тағы бұрылып қарады. – Байтастың баласы ма? Сенбісің, айналайын?

	Етжеңді денесін ауыр қозғалтып, терезеге қарай ығысты да, Дәуренге таңырқай көз тікті.

	– Иә, – деді Дәурен мақтанышты түрмен басын шұлғып. Сосын: – Иә, Байтас Байтеміровтың ұлы мен болам, – деп қосты.

	Сәлделі шал өзіне-өзі сөйлегендей ақырын үн қатты.

	– Байтемірден аумай қапты, – деді.

	– Рас, – деп қостады оны селдір сақалды көршісі.

	Ол мойнын Дәуренге сәл бұрып:

	– Мен сенің Байтемір атаңды жақсы білетінмін, ай-на лайын, – дей салды да, селдір сақалды көршісіне қарады. – Қазіргідей есімде.

	– Е, Сұлтеке, бұл суық тілді, зұлым пиғылдылар ды қойсаңызшы, – деп, селдір сақал естелікке беріліп қоя берді. – Сол кезде ел арасын ол туралы тым жаман сөздер кеулеп кеткен еді...

	– Дұрыс айтасың, – деді Сұлтеке аталған қарт, – ол тұста өсек көп айтылды ғой.

	– Иә, байшылдарға сатылып кетті дейтін...

	– Мен кезінде оған сенген жоқ едім, әлі де сен беймін.

	– Расында, Байтемірді ондайға ешкім де қимайды. Бірақ кім біледі... Қазір бәрі ұмытылды ғой, со беті Байтемір із-түзсіз жоғалып кеткендіктен бе... әрі көп уақыт өткен соң ба...

	– Жарар, қой оны, балаларға соны білу қажет сіз, – деп, көршісін Сұлтекең есімді сәлделі қарт тыйып тастады. – Бұлар Байтемірдің со бір дүрбелеңді өмірі нің тек жақсы жақтарын білуге тиіс.

	Басын Дәуренге қарай қисайтты. Ақ қырау молынан шалған сақал-мұртын буындары шодырайған саусақтарымен салалай тарамдады. Автобуспен қоса шайқалып қойып:

	– Сенің атаң белгілі, елге әйгілі кісі болған-ды, – деген сөздермен әңгімесін бастап кетті. – Атаңа тартып сың, жүзің мені тап қазір Байтемірді көріп тұрғандай күйге түсіріп отыр.

	Дәурен мен Серік ләм-мим тіл қатпай, ауыздары аңқиып, тек тыңдай берді.

	– Кедейдің қорғанышы еді ол, – деп сөзін сабақтай түсті Сұлтекең аталған қария. – Сауатты, ақылды, ер жүрек еді. Қолына қызыл жалау ұстап, бүткіл ауылға ұран салып тұрғаны қазіргідей көз алдымда. От болатын біздің Байтемір...

	Солай деді де, терең күрсініп алды.

	– Біздің ауылдағы бірінші көменес еді, – деп жал-ғастырды ол сосын әңгімесін. – Ертеде, қалқаларым, қазіргідей мектеп жоқ еді ғой. Әлі есімде, екеумізді әке-шешелеріміз молда оқуына бір мезгілде берген. Әріптерді әрең ажырата білетін шағымызда оқуымыз да тамамдалды.

	Мені медресеге жіберді, мұсылманша хат таны дым. Бірақ Байтемір – молдадан басқа мұғалім көрме ген малшы, сосын кәдімгі қара шаруа Байтемір – менен озып кетті. Себебі ол болашақты көріп, тани білді.

	Қобалжымастан, ел тағдырын ойлағандардың жа ғына шықты. Себебі ол небір қиын-қыстау қиыншылықты бастан кешіп, көздеген мақсатына өз күшімен жетіп отырды.

	Бүгінде бір алтын заман орнады емес пе, оқимын дегенге кедергі жоқ. Маған немерелерім айтқан-ды, қалқам, сені барша мектеп мақтан тұтады деген, мектебің сені ең атақты ләгірге жіберді деген. Жарай сың, қалқам. Демек, сен атаң Байтемірге тек пішініңмен емес, жаныңмен де ұқсассың, сен оның мазасыз, жалындаған жүрегін мұра етіпсің, қалқам...

	...Қос қапталда жер бедерінің небір әсем көріністері жүзіп барады. Алыстан құзар шыңды шатқал қарауытады. Автобус сол тұсты бетке ұстаған...

	* * *

	Ләйлә терезеден назар айырмай, табиғатты тамашалап отыр. Таңырқап келе жатқаны байқалады. Шамасы, бұл өңірді тұңғыш көруі болса керек. Оның көңі ліндегі толқуды көршісі аңғара қойды да, сөзге тарт пақ боп:

	– Мұндағы әр төбенің өз аты бар, оны сен білуші ме едің, қарындасым? – деп сұрады.

	Қарындасы басын шайқады.

	– Ендеше, тыңда. Жоқ, алдымен алдыңды көріп ал, сонау биік тасқа көз салшы, кәне? Неге ұқсайды? Түйе ғой. Мойнын созып, жерге салған түйе. Ұқсаттың ба?

	Қыз жел мен ауаның ғасырлар бойғы әрекетімен жасаған осы бір ғажайып туындысына тесіле қарады да, күліп жіберді. Басын изеді.

	– Бұл тас төбенің аты – «Түйе қалған». Ол туралы мынадай аңыз бар...

	Осынау қызыл күрең жүзді толық ағай кереметтей шебер әңгімешіл болып шықты. Ол ауыздың суын құртар қызық хикаяларын түсін әсірелей құбылтып, қо лын сөздің нақышына қарай сілкілеп, жандандыра, күшейте түсті. Жол жиегінде небір таңсық бейне елестетер шоқылар қалып бара жатты. «Қыз емшек», «Ит ауыз» аталатын тау-төбелер әңгіме болды. Ләйләға соларды тізе көрсетіп, аңыз тиегін бірінен соң бірін ағытып келеді.

	Алдыңғы жақтан тау шатқалы мен мұндалады. Сөзуар кісі ол жөнінде де біраз мағлұматтың басын қайы рып тастады.

	– Сонау тау-тас жықпылында кеңес өкіметіне қарсы болған байшылдар біраз уақыт өмір сүрген екен. Ауылды қатыгездікпен талан-таражға түсіріп тұрса керек. Қызылдар келген соң ғана елдің көзі ашылыпты, – деп ауыл тарихынан сыр шертті.

	Ақыры алдан қыстақ көрінді.

	– Міне, қарындасым, «Әңгіме жол қысқартады» деген осы, лезде Төңкеріске кеп қалдық. Бірақ, неге еке нін, ауыз жаппай отырған жалғыз мен, ал сен жақ ашар емессің. Кезек өзіңдікі, қарындасым. Кімсің? Қай дансың? Айтпақшы, мына ағаңның аты Жүсіпбек болады.

	– Мен – Ләйләмін. Биыл пединститут бітірдім, ағай.– Иә, қарай гөр, өзің жап-жас боп! Кімнің қызысың?

	– Білмессіз, Жүсіпбек ағай, мен бұл жақтан емеспін, мені жолдамамен мұнда жұмыс істеуге жіберді.

	– Бәсе, әйтпесе таныр едім ғой, мен бұл өңірдің бәрін білем. Жә, қандай сабақты оқытпақсың?

	– Орыс тілі мен әдебиеті. Бірақ негізінен аға пионер жетекшісі болып істемекпін.

	– Оһо, біздің тентектерді басқарам де? Естимісің-дер, жігіттер? Даурыға бермеңдер, түге, байқаңдар! Өте дұрыс, – деді Жүсіпбек.

	Өздерінен едәуір артта, сәлделі қарттың әңгімесіне ұйып отырған Серік пен Дәуренге бұрылып, саусағын бір безеді де, қайтадан қасындағы бойжеткенмен әңгімеге үйірілді.



	Құпияға құштпрлық

	Бір шетіне кеңшар кеңсесі, екінші жағына қыстақтағы жалғыз дүкен орналасқан шағын алаңның қақ орта сына кішкене қызыл автобус келіп тоқтады.

	Жолаушылар автобустан шыға бастады.

	Ләйләнің чемоданын көтеріп түсіп келе жатқан төртбақ Жүсіпбек қарсы алдынан кезіккен әлдекімге:

	– Неменеге көзің шарасынан шығып барады? – деп дүрсе қоя берді. – Мені тоспап па едің? А, сенің күткенің – балдызың екен ғой? Ал малыңды сойып па едің? Қуырдақ әзір ме?

	Жас жігіттің қолын алып тұрып, даурыға қалжыңдап жатыр. Айналасындағылардың түгел өзіне қарап бара жатқаны оған отқа май құйғандай әсер етті. Әзілін үдете түсіп, Ләйләні мүлдем баурап барады.

	Серікпен автобус ішінде-ақ қоштасқан Дәурен олардың қастарынан жүгіре өтіп, өзін тосып тұрған туыстарының құшағына қойып кетті.

	Үйіне «Уазикке» мініп барды.

	Табалдырықтан аттар-аттамастан сөмкесін ашып, іні-қарындастарына базарлық таратуға кірісті. Өңірлеріне эмаль белгі тақты, қолдарына сағыз ұстатты.

	Бала лар мәз болып, шу-шу етті.

	Сосын ол мейманжайға шақырылды. Төрде бейтаныс адам отыр екен. Өңі зиялылықпен нұрланған Байтас, Дәуреннің әкесі, қонағына:

	– Қонақ деген тап осындай асығыс келе ме екен? Ағаңа тартпапсың. Ол кемі үш күн мейман боп кетер еді, – деп, базына айтып жатты.

	– Байеке, мен өзіңіздің дастарқаннан әлі талай дәм татам, осында көсіліп жатып алармын-ау, – деп жымиды қонақ жігіт. – Бүгін қалаға кетуім керек боп тұр.

	– Көндік, ендеше, қадірменді біздің археолог бауыр.

	Олай болса, ана тостағанды қолыңа алып, қымыз іш. Және тау аралағаныңдағы тапқаныңды әңгімелей отыру ды ұмытпа. Ал сен, Дәурен, мұнда жайғас та, ағаң ның сөзіне мұқият құлақ сал.

	Қонақ қымызды дем алмай сімірді. Тостағанды орталап дастарқанға қойды. Бауырсақтан алды.

	– Лагерьден келдім де? – Дәуренге жылы шырай мен көз жүгіртті. – Демек, бар әңгіме сенде. Солай ғой, Байеке? – Байтасқа бұрылды. – Менің ұзақты күн таутас шарлағандағы бітірген шаруамды бір ауыз сөзбен ғана қайыруға болады. Іргелеріңіздегі мына шатқал талай сырды бүгіп жатыр. Жартас толы жыпырлаған жазу, сурет екен. Біз оған көп ұзамай байсалды экспедициямен ораламыз. Алдымен жақсылап зерттейік осы бір тау қойнауын, содан соң бәрін айтып берем.

	Ал қазір сіздің ұлыңызды тындайық, Байеке. Пионерлердің экскурсиялары қызық болады.

	Қымыз ішіп, бауырсақ тістей отырып, үлкендер Дәуренге Артек әсерін айтқызады.

	* * *

	Қатар өскен екі қарағаш діңіне турник ретінде көлденең темір бекітіліпті. Дәурен іші пысқан адам кейпімен жүзін солай қарай бұрды. Сосын жүгіріп барып турникке асыла кетті. Тартылып екі-үш айналды да, жерге секіріп түсті. Жолдастарына қайтып келді. Олар бастарын түйістіріп, Дәуреннің Артектен әкелген коллекцияларын қарап отырған.

	– Сендер, оқымыстылар! – деп дауыстады Дәурен. – Бір-екі күннен соң жаңа оқу жылының басталатыны естеріңде ме?

	– Немене? Біреу-міреу оған күдік келтіріп пе еді? – Ғазиз дөңгелек жүзін одан сайын дөңгеленте, қасын керіп тұр.

	Дәурен оған құлақ аспай, тағы сұрақ қойды:

	– Ал Білім күніне құр қол баратынымыз да рас па?

	Серік қарсы сауал қойды:

	– Сен не айтпақшысың осы? Гүл апаруды ма?

	Дәурен бүйірін таянып, маңыздана қалды:

	– Жоқ, менің айтпағым – елеулі сый. Біздің ізденім-паз, білімпаздығымызды көрсететін сый.

	Ғазиз Серік пен Нұртасты екі жағына серпіп тастап, кеудесін кере, алға қадам басты.

	– Қымбаттым, – деді даусын жуандатып. – Біздің ілім біткенді қымызша жұтуға әзір боп баруымыз – Білім күніне деген орасан зор сыйлық емес пе?

	– Ай, білгішім, тура айтасың, – деді Нұртас.

	– Ха-ха-ха!

	– Күліп болдыңдар ма? – Дәурен қабағын түйіп, достарының тынышталуын тосты.

	– Ал болдық?

	– Ендеше тыңдаңдар: біздің тауда ескі заманның есеп жетпес ескерткіштері тығылып, әлі күнге дейін ашылмай жатқан көрінеді.

	Ғазиз жорта таңырқады. Саусағымен шекесін бұрай шұқып:

	– Есің дұрыс па? Қайдағы ескерткіш? – деп сұрады.Дәурен байсалды түрмен түсіндіріп жатыр:

	– Бұл – сондай бір термин. Адамдар баяғыда жар-тасқа сурет салған, жазған, соны ғалымдар ежелгі дүние нің ескерткіші деп атайды.

	Тағы да сайқымазақ Ғазиз жаны ашығансып сөй леді.

	– Е, оларда дәптер болмаған да, қайтсін енді.

	– Болмаған, – деп Серік те онымен келісе кетті. – Олар тасты шимайлап, кейінгі ұрпаққа түрлі ребустар қалдыруды ұнатқан.

	– Енді қалай? Қағаздан гөрі тастың ғұмыры ұзақ емес пе? Серік, менің кеңесіме құлақ сал – отрядтың шежіресін дәптерге емес, тасқа түсіріп жүргенің жөн. Қаламсап орнына қашау мен балға ұста. Жазбаларыңның мәңгі өшпеуіне кепіл, міне, осы.

	Дәурен шытынап, ақылгөй Нұртастың қалжыңды кеңе сіне достары күліп болғанша әзер шыдады.

	– Қысқасы, – деді сосын жеделдетіп, – жартас тағы жазуды тауып алайық, балалар. Бәлкім, әлде бір көне дүние құралы кезігіп қалар. Үңгірде болуы мүмкін ғой. Тарих кабинетіне, өлкетану мүйі сіне одан артық сый бола ма? Қалай?

	Дәурен достарының жүзіне тесілді.

	– Кеттік, – деді Ғазиз маңғаз үнмен, – табан астын да жолға шығуға әзірмін.

	– Әрине, күтетін не бар, қазір-ақ барып қайтайық.

	– Бұл бір қызық болар, сірә.

	– Фотоаппаратымды ала кетуім керек. Біздің үй жақпен жүрейік, жауынгерлер.

	– Дәурен, қол шамыңды ұмытпа...

	Келесі сәтте олар біріне-бірі сүйеулі велосипедтер ді таратып алды. Сәйгүлік ерттеген шабандоздарша, екі дөңгелекті көліктерін итере жүгіртіп барып, ершік терге секіріп-секіріп мінді. Сөйтті де, педальға салмақ тарын сала айналдырып, қатты айдай жөнелді.

	Велосипедтерімен бірін-бірі жарыса қуалаған достар бірінен-бірі кезек озысып, ауыл сыртына шықты да, өзен бойындағы соқпақпен тізбектеле зымырады.

	Тамылжыған әсем шатқалға тереңдей бере, доңғалақтар одан әрмен дөңгелей алмайтыны себепті, вело сипедтерін тастауға тура келді. Тастан-тасқа секіріп, олар әрі қарай жаяу шарлап кетті.

	Келесі сәтте олар құздан-құзға өрмелеп жүреді. Енді бір мезетте асау өзен жағасына түсіп, жабайы жеміс-жидек терісті. Одан сан түрлі таңба бедерленген жартасқа келеді. Шаттанып, әлденеге дауласып қояды.

	Серік біресе қарсы бетке, біресе бергі жаққа жүгіреді. Қойтастар арасын қуалай ағып жатқан асау өзеннің арғы жағасына шығып, жартасты суретке түсіреді. Жарға өрмелеп, биіктен бір, кері оралып, жақыннан ірі етіп тағы түсіреді.

	Нұртас жартас алдына тізерлеп отыра қалып, ежелгі тас қалаушы қашап бейнелеген адамдар мен аңшылар сұлбасын қағазға көшіріп алып жатыр.

	Сосын олар шатқалдың сонау биігіндегі кірер аузы үңірейе қарауытқан үңгірге көтерілді.

	Ішіне батыл енеді. Дәуреннің жарығы қараңғы түнекті тілген қол шамын алға ұстап, тереңдеп береді.

	Тағы аз уақыттан соң оларды кешкі күн шуағына шомылған шатқал ішінен көреміз. Олар үңгірден алыс тап бара жатады. Олжаларын қолдан-қолға ауыс тырып, көңілдене дуылдасты. Ал тапқандары – әлдебір жа сыл тартқан ескі мыс теңгелер, тат бас қан қан жар және сарғайып кеткен, жазуы бөтен көне кітап еді.

	Дәуреннің басқа ауылдан келген Жәнібекті алғаш көр ген бетте жек көріп кетуіне басты себеп осы кітап болды.

	Кешкісін алау жанына жиналған құрбылары арасында, ол үңгір ішінен тауып әкелген со бір кітапты отқа атып ұрған. Немқұрайды кескінмен. Керексіз макулатура ретінде. Міне, сол мезетте бір бейтаныс бала ұшып барып кітап соңынан алауға қойып кетті.

	– Жәнібек, күйесің! – деп шыр ете түсті бір қыз.

	Қыздардың да білмейтін пәлесі жоқ, оны көргендері қазір болса да, тұс-тұстан атын атап, бәйек болды да қалды. Ал бұл Жәнібегің бір қаһарман, өзіне от дарытпай, кітапты өрттен суырып алды.

	Кітапты от-жалынға шалдырмай құтқарып ала қойса бір сәрі ғой, ол со бетімен тез басып келді де, бар пәрменімен Дәуренді шапалақпен беттен осып жіберді. Қыздардың көзінше. Осыдан соң қайтіп Дәурен оны жақсы көрсін...

	Оқыс көрініс бәрінің тілін байлап тастады. Шырылдақ қыздар да жақ ашпады. Ал Жәнібек өзі жанкештілікпен оттан аман алып қалған сырлы кітапты қолтығына қысып, алаудан ұзай берді.

	Оның бұл әрекетінің байыбына бармастан, кеудесіне кек байлап, Дәурен қалды.



	Күтпеген жәйт

	Бүгін – бірінші қыркүйек. Сынып ішін көңілді гуіл кернеген. Қоңырауға әлі көп бар. Асықпай, жаз қызығынан талай естеліктің басын қайыруға болады. Міне, тақта алдына шоғырланған бір топтың ортасында қалақтай Серік желпіне сөйлеп тұр. Жақында ғана пішеншілер арасында жүргенінде өзі куә болған әлдеқандай көңілді оқиғаны әңгімелеуде.

	Күлкілі бір сәтке елмен бірге күле берген Нұртастың көзі кенет сыныптың кіре берісіне түсіп кетті. Сол-ақ екен, күлкісін тыйып ала қойды. Шынтағымен Дәуренді түртіп қалды. Күлдіргі әңгімеге мәз болып тұрған Дәурен өзіне қарай таңырқаған жүзбен бұрыла бергенде:

	– Қара, – деді сыбырмен. – Ананы қара.

	Иегімен есік жақты меңзеді.

	Дәурен состиды да қалды. Бейне бір тамыр-тамырынан қаны қашып кеткендей мұздап кетті. Ішке түнеукүнгі бұзақы бала – көпе-көрінеу өзіне дүйім жұрт тың көзінше қол жұмсаған бала кіріп келе жатыр еді.

	Сол таныс та бейтаныс бала табалдырықтан аттай бере, есік аузында сәл аялдады. Көзімен сынып ішін шолып:

	– Сәлем бердік! – деп даусын көтере амандасты.

	Ешкім жауап қата коймады. Сол күнгі алау маңындағы оқыс оқиғаға байланысты оны жалғыз Дәурен емес, бәрі де ұнатпай қалған тәрізді. Ойда жоқта араларына тағы жетіп келген айдаладағы біреудің ожар сәлеміне олардың елпілдер жайы жоқ. Ешқайсысы тіс жармады. Дәурен мен оның достары бұл келімсекті тіпті танымайтындай түр көрсетті.

	Серік өзінің әңгімесін жалғастыра берді. Шабындықта жүргенде оған ағасы трактор айдатқан екен. Бір күні кең жазирамен зуылдатып келе жатқанында шөп ішін паналаған әлдебір жабайы қоянды басып кете жаздапты.

	– Дір-дір қағып жусан түбінде отыр екен, – деді ол. – Кіп-кішкентай сұр көжек. Тұра қашты.

	Дәурен оған былай деп сұрақ қойды:

	– Ал сен оны суретке түсіріп алуды ұмытпадың ба?

	Дәл қазір сынып ішінде тап осы әңгімеден өткен маңызды түк болып тұрмағандай кейіппен сұрады. Алайда оның бүйтіп жорта қыр көрсетуінің әсері болмады, жалпы достары ұстанған тактиканың ізінше-ақ күлі көкке ұшты: Жанардың таза күмістей сыңғыр лаған ашық үні шықты.

	Ол сыңғыр қаққан әсем даусымен Дәуреннің «дұшпанына» қарап сөйлеген-ді. Балалар оған еріксіз құлақ түрді.

	– Сені біздің класқа жіберген бе? – деп сұрады Жанар. – Неге тұрып қалдың?

	Дәурен тітіркеніп кетті. Шарасыздығын сездірмеуге тырысып, мейлінше жайбарақат түрмен, есікке бұ рылды. Әңгіме-дүкен құрып тұрған достары түгел солай мойын бұрды.

	Дәуреннің «жауын» бір топ қыз ашық-жарқын достық пейілмен қоршап алыпты.

	– Жәнібек, – дейді бірі, – сен енді біздің мектепте оқисың ба?

	– Біздің ауылға көшіп келдіңдер ме? – дейді екін-шісі.

	– Міне, тамаша! –дейді Айман тіпті мәз болып. – Біз сені қонаққа келіп жүрген шығар десек.

	Жанар да бір түрлі қуанышты жүзбен:

	– Иә, атаңның үйіне каникулға келгенің болар деп ойлаған едік, – дейді.

	Бәрі кезек-кезек өбектеп, құдды бірге туған сыңарларымен қауышқандай мәз болады. Жәнібек те шат. Өзін қыздар осынша бауырлары езіле қарсы алғанға қуанғаннан, екі езуі екі құлақ түбіне қарай кетіпті. Дәуреннің жүрегін тітіркендіріп:

	– Мен осында оқитын болдым, – деп ыржия күліп қарап тұр.

	Қыздардың жүзінің жайнауын қара! Дәурен жағы сопиып, сұп-сұр боп кетті. Нұртастың да танауы қусырылып барады. Жәнібекті жеп қоярдай тесірейеді. Құлағы қалқиып, көзі шарасынан шыға жаздап тұрған Серік қана кейпінен таңырқау, әуестену табын танытады. Ал Ғазиз тіпті беті дөңгелене ыржиып:

	– Келе ғой, – деп құшағын жаяды.

	Онысы өп-өтірік. Оп-оңай түс бермейтін, сырын білдіре қоймайтын дос. Сонда да ондай қылығы бұл жолы Дәуренге ұнамады.

	Қоңырау. Мұғалима кіріп келеді. Сынып жамырай сәлемдесіп жатыр.

	– Сәлеметсіз бе, апай!

	– Сәлеметсіз бе...

	– Сәлеметсіңдер ме, балалар, – дейді апай бәріне жымия қарап. – Неге өріп кеткенсіңдер? – деп әзілдеп қояды. – Әлде көңілді жаз мектеп тәртібін ұмыттырып жіберді ме?

	Оқушылар жадыраңқы жүзбен бір-бір күліп қойып, орын-орындарына тарай бастады.

	– Апай, біздің класқа жаңа оқушы келді, – деді Айман.

	Апай басын изеді. Біледі, журналында жазулы ғой.

	– Аты – Жәнібек, – деді Бағила.

	Апай тағы басын изеді. Көзімен Жәнібекті тауып алып, езу тартты. Балалардың түгел орнығуын тосып тұр. Тынышталды-ау дегенде жаңа оқу жылының алғашқы сабағына кірісер сөзін бастап кетті.

	Бәрі мұғалиманың аузына ұйи қарап қалған. Ұстаздарын ұзақ каникул бойы әбден-ақ сағыныпты.

	Дәурен арт жағына ұрлана көз жүгіртті. Жәнібек ең соңғы партаға жалғыз жайғасыпты. Бар ықыласы мұғалимада. Жаңадан көрсе де, сыныпты жатырқаған ыңғай білдірмейді. Еркін отыр. Әсіресе сәлден соң атақ ты механизатормен кездесу болатынын естігенде, мүлдем жанып кетті. Алақанын құшырлана ыс қылап, орнында қопаңдап қояды әшейін. Дәуреннің жыны кеп, іштей жирене пысқырып қалды.

	Терезе алдында отырған Ғазиздың:

	– Келді! – деген қатты даусы шықты.

	Аулаға бүйірінде «Техникалық көмек» деген жазуы бар, төбесі қоқиған машина кіріп, сәл аялдады да, бір қыз бен бір кісіні түсіре сала, жүріп кетті.

	– Иә, – деді мұғалима, – меймандарымыз келді. Қыз-дар, алдыңғы партаны босата қойыңдаршы. Сонау бос орындарға отырарсыңдар. Балалар, сен дер пар таны мұнда әкеліңдер. Осылай. Тек бұрып қойың дар... Үстелге тақай түс, міне, дұрыс...

	Орын ауыстырулар аяқтала бере, есік ашылып:

	– Рұқсат па екен? – деген дауыс естілді.

	– Әрине, Ләйлә, біз тосып отырған жоқпыз ба өзде-ріңізді. – Мұғалима қарсы беттеді. – Сәлеметсіз бе, Қарпық аға!

	Ішке талдырмаш бойжеткен мен өңірінде ордені жарқыраған жап-жаңа қара костюмді қара бұжыр толық кісі енді. Оқушылар орындарынан атып-атып тұрысты.

	– Сәлеметсіздер ме, – деді де, орденді ағай төрге қарай қолапайсыздау адымдады.

	Мұғалима оны өз үстеліне отырғызды. Сосын:

	– Отырыңдар, балалар, – деп, сыныпқа орындарына жайғасуға рұқсат берді.

	Ләйлә екеуі әлгінде тақта алдына шығарылған партаға орналасты.

	– Мына қалқам келген шақта, мен станогімді жүр-гізіп үлгерген едім, – деді Қарпық аға орындықта ебедейсіздеу қозғалақтап. – Үйге соғып, жылдам қайта киінуге тура келді.

	Ине-жіптен жаңа шыққандай мерекелік киімге үйренбегендік сыңайы танылады.

	– Біз сіздің уақытыңызды бөліп, арамызға келге-ніңізге қуаныштымыз, – деді мұғалима. – Солай ғой, балалар?

	Балалар жамырап қоя берді: – Солай!

	– Қуаныштымыз, Қарпық аға!

	Риза пішінмен Ләйлә да тіл қатты:

	– Көрдіңіз бе, келгеніңіз жақсы болды емес пе, – деді.

	Мұғалима орнынан тұрып, қысқаша кіріспе сөз сөйледі.

	– Қымбатты балалар, – деді. – Кеңшарымыздың мақтанышы, бүкіл ауданға әйгілі токарь, социалистік жа рыстың жеңімпазы, Ленин орденінің кавалері, кадірлі Қарпық ағаны бәрің танып отырған боларсыңдар.

	– Білеміз, танимыз, – деп шу ете түсті балалар.

	– Ал Ләйләмен әзірге таныса қоймаған шығарсың-дар, – деп жымия тіл қатты мұғалима.

	Балалар тына қалды.

	– Ләйлә тәтелерің болашақта әдебиет пәнінен сабақ беретін болады. Және ең бастысы – сендер қоғамдық жұмыстарыңда жиі жүздесіп тұрасыңдар. Қазірше Ләйлә – аға пионер жетекшісі.

	Сынып жымың-жымың етті. Дәурен Нұртастың құлағына сыбырлады:

	– Мен оны білем. Әнеугүні бір автобуспен келген біз.

	Серіктің бетінің ұшы лып етіп бір қызарып кетті. Көзін жыпылықтатып, айналасына өз-өзінен қысыла көз салды. Орнынан көтеріліп, сыпайы езу тартқан Ләйлә құдды өзіне қадала қарағандай сезінді.

	– Сөз кезегі өзіңізде, Қарпық аға, – деді мұғалима.

	Қарпық аға орнынан көтеріліп:

	– Не айтсам екен, балалар, – деп сәл аялдады.

	– Аға, отырып сөйлей беріңіз, – деді мұғалима.

	Аға Ләйләға қарады, сосын екеуі қайтадан партаға отырды. Бірақ орнынан байыз таппай, кеңшар мақтанышы, әйгілі токарь, жарыс жеңімпазы Қарпық аға қайта түрегелді.

	– Жоқ, осылай жақсы, – деді өзіне өзі. Сосын пар-таларында самсап отырған балаларға көз жүгіртті де, тамағын кенеп:

	– Қалқаларым, мен сендерді кеңшар жұмысшы лары атынан жаңа оқу жылымен құттықтаймын, – деп бір тоқтады.

	Жұтынды, жөткірінді, сөйтіп барып баяу дауыспен сөзін сабақтай берді.

	– Бірінші қыркүйектерің құтты болсын! Білім күні деп аталады екен. Бек жақсы. Бұл күнде білім барлық жерде керек. Жақсы оқыңдар. Үздік болыңдар. Біз, жұ мысшылар, маңдай терімізді сендер үшін төгіп жүрміз. Отанға, партияға әкелік қамқорлығы үшін алғыстарыңды арнаңдар да, оқи беріңдер, балалар! Оқу да, білім де табандылық танытқанға келеді. Осы естеріңде болсын.

	Байырғы жұмысшыны оқушылар тым-тырыс, мұқият тыңдап отыр.

	– Оқу қууға жағдайымыз келіңкіремеген біздер үшін окыңдар, – дейді ол әрі сөзін мақамдап. – Өздеріңнің бақытты балалықтарың жолында өмірін қиғандар үшін, бүгінгі тыныштығымызды күзетіп тұрғандар үшін оқыңдар. Талмай оқып, аға ұрпақтың лайықты ізбасары болуға әзірленіңдер. Болашақ сендердікі, соны иемденуге дайындалыңдар. Міне, болды, менің айтар ақы лым осы. Асылы, білгілерің келген мәселелеріңе жауап берейін, сұраңдар.

	– Өз жұмысыңыз туралы айтсаңыз қайтеді, – деді Ләйлә.

	– Айтатын не бар онда? – Қарпық аға иығын қусы-рып, қолын жайды. – Балалар біздің машина-трактор шеберханасына келсін, бәрін көрсетейін, көп естігеннен бір көрген артық. Токарьлық, фрезерлік станоктарды. Мотор сынайтын стендті. Бәрін көрсетейін. Жұмыс істеп тұрған кездерінде көрсетейін. Сонда түсінікті болады.

	– Шын ба, ағай? Қашан көрсетесіз? – деп арт жақтан біреу қуана айқайлады.

	Бәрі мойындарын солай қарай бұрды. Қуана айқайлаған – Жәнібек екен. Сыныпқа әлгінде ғана, жаңадан келіп қосылған бала. Жатырқау жоқ, еш қысылмастан, өжет үнмен:

	– Станоктарда істеуді үйретесіз бе, ағай? – деп сұрайды.

	– Несі бар? Сабақтан бос уақыттарыңда келіп тұрар болсаңдар – бәрін үйретеміз. Жақсы ынта танытып, керек қылсаңдар – өз қолдарыңмен трактор жасап аласыңдар.

	Осыны естігенде Жәнібектің көзі жайнап, тіпті орнынан көтеріліп кетті.

	– Ура, мені бірінші жазыңызшы, ағай! – деген құл-шы нысты ұсынысын бүкіл сынып көзінше бірден аян етті.

	Нұртас төмен қарап, кекете күлді:

	– Фи, пысығын...

	– Бос қиялшылдық, – деген сөздерімен Дәурен де оны ақырын қостап қойды.

	Олардың өзара күңкілі сынып ішіндегі үлкен әңгімеге кедергі келтіре алған жоқ. Аға жетекші Ләйлә кездесу барысында туындаған ұсынысты тез назарға алды:

	– Мұны реттеуге болады, – деді ол. – Ағаның өзі кө мектеседі. Техникалық шығармашылық үйірмесін құра мыз.

	Қарпық аға мұндай оң іске кеңшар шеберханасында жәрдем көрсетуге әзір екенін және бір растады. Мұғалима ол кісінің жаңа бастаманы қуаттағанына алғыс сезімін білдіріп, шәкірттеріне қарады:

	– Тағы не сұрайсыңдар? Иә, Бағила, сауалыңды айта ғой?

	Кездесу жалғаса берді.



	Қарым-қатынас шиеленісе түседі

	Нұртас арық бойымен жүгіре басып келеді.

	Таныс үй тұсына жеткен соң шарбақтан секіріп, бақшаға түсті. Бақшаны қиғаштай кесіп, тіке аулаға тартты. Аулаға кірер жолда дүрдиген төбет жатыр. Дүр диген төбет Нұртас тақала бергенде қарғыбауына өткі зілген ауыр шынжырды бір сылдыр еткізіп, кеудесін көтерді. Ырылдады.

	Нұртас тоқтады. Саусағын аузына тығып жіберіп, ащы ысқырық шығарды. Төбет оған арсылдап жауап қатты. Ауладан кішкене бала жүгіріп шықты. Төбеттің қасына барып, жүресінен отыра кетті. Мойнынан құшақтап, жонынан сипады.

	– Өте бер, – деді Нұртасқа. – Серік сарай ішінде. – Иегімен аула түкпірін сілтеді.

	Нұртас иттің жанынан зып беріп өте шықты.

	Қара көлеңке қора ішінен екі бала ескі мотоциклді сүйреп шығарды. Көптен бері ешкім ұстамаған, әбден шаң басқан, жатаған, кішкене мотоцикл. Аты бар, заты жоқ. Әр жерінен бір темірі сойдиып тұр. Дөңгелегі нің резеңкесі жапырылып қалыпты.

	Серік рульден ұстаған. Жәнібек ершіктен итеруде. Олар мотоциклді аула ортасындағы күн шақырайған алаңға жеткізді. Жәнібек бір жақтан лып еткізіп балға тауып әкелді. Әкеле сала тарсылдатып, мотоцикл дің тат басып, қатып қалған тіреуішін ұрғылады. Босатты. Енді олар абайлап, мотоциклді тіреуішіне жантайта сүйеді.

	Нұртас ысқырып қалды:

	– Міне, саған, металл сынығы!

	Аналар бері қайырылды. Серік бойын түзеп, маңызды түрде:

	– Тапқан екенсің металл сынығын, бұл – болашақ багги, – деген хабарлама жасады.

	– Тфу, іске алғысыз нәрсені дүние көріп...

	– Мынауың баггидің не екенін біледі деймісің? – деп, Жәнібек оны келеке қыла сөйледі.

	Нұртасты көзге ілмей, Серікке қарап тұрып айтты.

	Сөйтті де қораға қарай жүре берді.

	Нұртастың ашудан көзі ақшаңдап кетті. Тістеніп:

	– Ой, ақылгөйім-ай, – деді.

	Жәнібек жауап қатпастан қораның ішіне кірді.

	Сол кезде Нұртас өзінің ескі досы Серікке бұрылып, наразылыққа тұнған сұрағын қойды:

	– Сен, немене, мына біреумен достасып алғансың ба?

	Серік байсалды үнмен:

	– Біз ол екеуіміз жас техниктер үйірмесіне қаты сып жүрміз ғой, бірлесіп спорттық мүдірмес-машина жасамақпыз, – деді.

	– Қиялының түрін, – деп, Нұртас жақтырмай мырс етті. – Сатқынсың сен. Әй, мейлің. – Қолын күйіне сіл теп қалды да, келген шаруасына көшті. – Фотосуреттер ді қайттің? Ұмытып кеткен шығарсың?

	– Ұмытқан жоқпын. – Серік оның ызадан тырсиған жүзіне күлімдей қарады. – Әлгінде, Жәнібек келердің алдында ғана, саған қажет суреттерді шығарып қойғам.

	– Әкел онда.

	Жәнібек қорадан сайман салынған жәшікті көтеріп әкелді.

	– Дәл қазір бере алмаймын. Кептіру керек. Шамалы тоса тұрсайшы, қазір мынаны жылдамдатып бөлшектеп жіберейік. Сосын...

	– Сосын емес, қазір бер. Сендердің бұл қоқысқа былғанған тіршіліктеріңді тосып тұрар жайым жоқ.

	– Немене? – Кенет Нұртастың тап тұмсығының ал-дынан Жәнібек шыға келді. – Не айттың сен?

	Ызғарлана, ентелей төнгені сондай, Нұртас оны кеу десінен итеріп қалуға мәжбүр болды. Жәнібек шап беріп қолынан ұстай алды. Екеуі тістесті де қалды.

	– Ей-ей, достар, бұлай болмайды! – деп Серік олар-дың біресе о жағына, біресе бұ жағына шығады. – Қойыңдар деймін!

	Серіктің ауызша үгітіне басылар түрлері жоқ, тіресіп, бірін-бірі жықпаққа әлектенуде.

	– Сендер, немене, шынымен төбелеспексіңдер ме? Ей, бұларың жарамайды. Қойсаңдаршы, – деп шырпыр еткен қалақтай Серікке көңіл аударар олар емес, белдесіп, тапыр-тұпыр болуда.

	Бұлардың ысылдап-пысылдағанын құлағы шалған бала төбетін тастай салып, бермен жүгірді. Күресіп жат қандарға дем беріп, айқайлап келеді. Алақанын шапалақтап, әлсін-әлсін:

	– Ой, тамаша!.. Еһ, сәл-пәл қалды... – дейді. Ара-тұра кеңес беріп қояды: – Оң жамбасқа! Шалсайшы! Іштен шал!

	Олар ақыры бірін-бірі жыға алмады. Жұлқысқан ек піндерінен құшақтары серпіле ажырап кеткен еді, қайтып белдеспеді. Демдерін екі иықтарынан алып, білектерімен маңдайларын сүрткен беті, алыстан одырайысады. Екеуіне кезек қараған жанашыр бала:

	– Түу, тең ойын қылғандарың не? – деп өкпелеп жүр.

	Серік Нұртасқа тақалып:

	– Жүр, суреттерді кептіріп берейін, – деді.

	Нұртас басын изеп, Серіктің соңынан ерді. Жәнібек кішкене баламен бірге мотоциклді айналдырды.

	Терезесіне қалың перде тұтылған қараңғы бөлме. Серік қосқышты шырт еткізіп жарық жақты. Сосын терезені тұмшалаған көрпені түсіріп, пердені ашты.

	– Қазір, – деді Серікке. – Сәл шыда.

	Фотоүлкейткіш қоқиып тұрған үстелге келді. Реактивтер бел ортасынан мөлдіреген төрт бұрыш ты астаушаларды қабырғаға қарай сырғытты. Үстел үс тіндегі босаған орынға еденнен электржал ты рат қыш ты көтеріп қойды да, жылтыр қаңылтырын босатып алып, жұмсақ шүберекпен мұқият сүртіп шықты. Айналы сып жатқан шаруасын үзбестен, ол Нұртасқа:

	– Жалтыратқышты токқа қосшы, – деген өтініш айтты.

	Сосын ортаңғы астаушадан саусақтарының ұшымен бір шетінен ғана шымшып шығарылған суреттерді бекіткіш дәріден алып, суға сала бастады.

	Нұртас қабырғаға тақалып, көзімен розетканы із деп тапты да, оған электржалтыратқыш бауының ұшындағы штепсельді лып еткізіп қоса қойды.

	Ал Серік суреттерді астаушадан біртіндеп көтеріп, суын сәл сорғытуда, сосын жалтыратушы қаңылтырдың бетіне қаз-қатар етіп жапсырып жатыр.

	Нұртастың көзі орындық үстінде жатқан бір топ суретке түсті. Әлгінде ғана кептірілсе керек. Қабатымен қолына алды. Бір-бірлеп көре бастады. Бәрі де аға пионер жетекшісі Ләйлә тәтейдің суреттері көрінеді. Жеке өзі. Оқушылар арасында. Ірілі-ұсақты мөлшер де, түрлі кейіпте түсірілген. Нұртас суреттегі балаларды тани алмай:

	– Мынау қай жер? – деп сұрады. – Лагерь ме?

	Серік бір жерін күйдіріп алғандай селк ете түсті. Құлағына шейін қызарып кетті. Жүзін Нұртастан бұрып қырын қарап тұрды да, электржалтыратқышқа дымқыл суреттер жапсырылған қаңылтырды қондырумен әлектенді.

	– Немене мынауың, тек вожатыйды түсіре бергенсің, әшейін... Мына балалар да қайдағы бөтен біреулер...

	– Е, жаздағы достар ғой, – деді Серік барынша немқұрайды сөйлеуге тырысып. – Еңбек және демалыс лагерінде бірге болғанбыз. Ләйлә апай институт бітірісімен сол лагерьге барыпты... аға жетекші болып... Айтпақшы, Жәнібек те сонда болған...

	– Көріп тұрмын, – деді Нұртас қолындағы фотоның бірін көзіне тосып. – Сосын екеуі де біздің мектепке келді...

	Мырс етіп, суреттерді топтаған қалпы орындыққа тас тай салды. Кептіргішті қалыпқа келтірген соң, Серік оларды жиыстырып алды да, кітап текшесіне апарып, тасаға тығып қойды.

	– Кеңшарға жаңадан келген инженер бар ғой, – деді Нұртас құпиялай сөйлеп. – Сол біздің вожатыйды алайын деп жүр екен.

	– Сен өйтіп өсек таратпа, – деп оны Серік ызғарлы үнмен тыйып тастады. Бір сәт түсі қуқылданып кетті. – Сен одан да мыналарыңды ал да, қайқай стендіңе.

	Жалтыратқыштың кенеп тысын жұлқып қалды. Қаңыл тыр қаңғыр ете түсті. Кепкен фотосуреттер одан ажырап түсіп жатыр.

	Нұртас шашылған суреттерді шапшаң көтеріп алды да, әр суретке кезек үңіліп:

	– Уһ, қалай ап-айқын шыққан! – деп сүйсінді. – Тастың нағыз өзі секілді, бедері...

	– Жә, зыт енді, – деп, Серік тағы оны ызалы үнмен бөліп жіберді. – Мені де шұғыл іс тосып тұр, өзің көрдің емес пе?

	Нұртас тіксініп қалды. Бірдеңе айтпақ боп оқтала берді де, үндемей қалды. Сүзіле қарады. Сөйтті де үн-түнсіз шығып жүре берді. Артына қайрылмастан жөнелді.

	Жәнібек жанындағы кішкене баланың көмегімен мотоциклдің кей бөлшектерін босатып үлгеріпті. Ентелей басып, алды-артына қарамай қақпадан шығып бара жатқан Нұртастың соңына бір сәт қана немқұрайлы көз жүгіртті.

	Серік келді. Қасына тізерлеп отыра беріп:

	– Моторын шығара аламыз ба? – деп сұрады. – Әлде осы қалпы шеберханаға сүйретіп апарсақ па екен?

	Механизаторлар балалардың техникалық шығармашылығына басшылық жасап, көмек көрсетіп жүр. Мұнда Жәнібек пен Серік жиі келеді. Жасаған техника лық сызбаларын үлкендермен бірге талқылайды. Бірдеңелерді құрастырып, өлшеп-пішіп жүреді. Аз күнде жата ған келген арба тектес көлік қаңқасы жасалды. Аралары на әлсін-әлсін жас инженер жігіт келіп кетеді.

	Әңгімеле сіп, кеңес беріп жүр.

	Машина-трактор шеберханасына Ләйлә да соғады.

	– Пионерлеріңіз жігіт-ақ екен, – дейді оған инже-нер. – Талантты балалар.

	Ләйлә риза. Күлімдейді. Инженер жігіт оған білдірмей, ұрлана, бірақ сүйсіне қарайды.

	* * *

	Күндердің бір күні көшенің басынан шұбатылған қою түтін көрінді. Ізінше тырылдаған ащы дыбыс естіл ді. Сосын көзге қолдан жасалған автомобиль шалынды. Айбақ-сайбақ темір біліктер мен төрт дөңгелек. Төрт дөңгелек арасында, жерге тиер-тимес биік тікте, руль ді ұстап Жәнібек отыр. Тасбақадан сәлақ жылдам ма шинаның екі жанында да, артында да жарыса шап қан кішкене ұл-қыздар. Ызу-қызу, у-шу. Баршасы мәз-мәйрам.

	Жәнібек жасанды көлігін көшенің тап ортасымен айдап барады. Екі дос ортаңғы үйдің ауласынан оған жасырын сығалап тұр.

	Дәурен өз-өзінен ыза болды.

	– Өзі жасағандай мақтануын, – деп ысылдай сөйле-ді. – Құрастырып істеп берген кім дейсің, Серіктің ағасы шығар-ау.

	– Иә. Сосын әлгі біздің вожатыйды алғалы жүрген инженер ше, сол да жағымпазданып, болысқан ғой, – деді Нұртас. – Ал ана Серік опасызға көрсетем мен әлі.

	– Оның өзі қайда?

	– Біраз бұрын ағасымен бірге, мына мақтан шақтар-дың келуін күтіп, МТМ-де тұрған. Айтпақшы, білесің бе, Дәурен, біздің Ғазиз да соларға үйір болып жүрген сияқты.

	– Солай де? Сайтан алғыр... Нұртас, сен стендіңді қашан бітіресің?

	– Тақалып қалды. Ол темір құрастыру емес қой. – Тырылдап ұзай берген құрама-машинаға ашулана қарады. – Ондай стенд жасау үшін ақыл керек, ойлану керек...

	* * *

	Нұртас ақылға салып, ұзақ уақыт ойланып-толға нып, ақыры көздеген көрнекі тақталарын жолдастарымен бірге жасап шықты.

	Күн ұясына қона, олар сыныпқа түрлі сызба, сурет, жазбалармен безендірілген тақталарды алып кірді. Балғаларын тықылдатып, қабырғаға шеге қақты. Бір жақ қабырғаны тұтас алған ұзын қатарға әкелген тақталарын түгел іліп шықты.

	– Керемет! – деді Дәурен. – Жарайсыңдар!

	– Туған өлке тарихын балалар біздің стендтен оқып-білетін болады, – деді Нұртас. – Мен мұны жалған сыпайылыққа салынбай-ақ, ашық, асқақ мәлімдеймін.

	Олар өздеріне өздері разы, өр, менмен түрмен стенд алдында біраз тұрды.

	Ертесіне де олардың айдарынан жел есіп жүрді.

	– Балалар! – деді Дәурен құдды митингіде сөйлеп тұрғандай салтанатты мақаммен. – Біздің қымбатты досымыз, белсенді пионер Нұртас өзінің тарих пәнінен алған тамаша білімі мен тағлымын туған аулымыздың тұңғыш та толық шежіресін жасауға шебер ұштастыра білді. Білімді, саяси тірегі мықты Нұртас өзінің осынау стендтерінде...

	Дәуреннің лепірме сөздерін Жәнібек даусын көтере үзіп жіберіп:

	– ...ойдан құрастырған оқиғасымақтарын жазып, іліп қойды! – деген сөздермен шорт кесті.

	Даусын барынша көтере, мазақтай айтты.

	Сол-ақ екен, Нұртастың көзі шатынап, оған қарай тұра ұмтылды. Жолындағыларды қаға-маға, Жәнібекке тіреліп бір-ақ тоқтады. Сүзіп жіберердей боп:

	– Сен, келімсек... – деп ысылдады. – Күні кеше ғана қаң ғып келіп, біздің ауыл өмірінен сен не білем деп едің?!

	Жәнібек бір адым кері шегінді. Көзі сығырайып, бетіне әжуәлі күлкі ойнап шыға келді. Жұмбақ сарын мен асықпай тіл қатты:

	– Осы таяу арада мен сенің түсіңе де кірмеген нәр-сені біліп алам. Оның, керек десең, бүткіл ауыл үшін маңызды болуы ықтимал.

	– Білгішін-ай мұның. Әттең, отряд советінің мүшесі болмадым бар ғой...

	Нұртас тістеніп, жұдырығын салмақтады.

	– Ал айта қойшы, егер сен отряд советінің мүшесі болмасаң – қайтер едің? – деп, Жәнібек оны ашықтанашық қылжақ қылып тұр.

	Шыдамы таусылған Нұртас қаһарлы жүзбен алға тағы бір қадам басты. Анау тайынар емес, қасқая қарап, кекете ыржияды. Нұртас зілденіп, құлашын созды. Бірақ ұруға батылы жетпей тұрған. Әбүйір болғанда, қоңырау шыр ете түсті.

	– Бағың бар екен, – деді Нұртас қолын түсіріп. – Қоңырауға рақмет айт. – Солай деуін дегенмен, өзі де жеңілдене тыныстады.

	Жәнібек қарқ-қарқ күлді. Алайда парталарына беттеген ұл-қыз оған назар аударған жоқ. Тек Нұртас пен Дәурен ғана іштей және бір тіксінді.



	Өш алу

	Күн көкжиекке жасырына бастаған. Ақ бас тау басын қызғылт сәуле шалып тұр. Ауыл кешкі тіршілік қамына кіріскен.

	Ала бұзау сиыр емшегінен айрылар емес. Ноқтасынан бар күшімен тартқан кішкене қызға күш берер түрі жоқ.

	– Әже, – дейді қыз бала бұртиып. – Мына бұзық бұ-зауға тіпті де шамам келер емес...

	– Алда, жарығым-ай, шынашақтай болған! – дейді әжесі мейірленіп. – Аздап өсші, сонда көресісін көр сетесің оның. Міне, былай тарт. – Бұзаудың басын бұрып береді. – Енді осылай ұста. – Бұзау жұлқынып, кішкене қызды оп-оңай сүйретіп кетеді де, тұмсығын қайта дан енесінің желініне тығады. – Ойбу-у-уй, әлің жетпей жатыр ма? Алда, нәзік алтыным-ай! Дәурен, қайдасың?

	Шөп қалдығын жиыстырған тырмасын бастырма баға нына сүйей беріп, Дәурен:

	– Қазір, әже, – деп үн қатты. – Немене, көмекшіңіз ұятқа қалдырды ма? Міне, бара жатырмын...

	Келді де, бұзауды сиырдың бас жағындағы қазыққа қарай апарды.

	– Бар, ойнай ғой, – деді қарындасына.

	– Ойнамаймын. Мен өзім ұстаймын.

	– Мархабат... Мә...

	Бас жібін ұстаған бүлдіршін қызды сүйрете-мүйрете, бұзау тағы да енесін емуге ұмтылды. Дәурен оны қайта кері тартты.

	– Көрдің бе, қалай ұстағаныңды, түйме қыз!

	– Тағы ұстаймын, – деп қиқарланды түйме қыз. – Күшім жетеді. Міне, қара! – Жармасып, ноқтаны жіберер емес.

	– Дәурен, – деді алысырақта тұрған біреу баяу үнмен.

	Аула жақтан Нұртас көрінді. Әлдебір құпия белгі лер жолдап, Дәуренді өзіне шақырып тұр. Дәурен кішкентай қарындасына:

	– Мақұл, шамаң жетсе – ие бол енді, – деді. – Тоқта, қазір сенің қызметіңді оңайлатам. Әже, бұзауды байлай салайыншы?

	Әжесі басын изеді. Сиыр иіп тұр, сауылған сүт шелекке күрп-күрп құйылып жатыр. Дәурен бұзаудың бас жібін қазыққа орады.

	– Ие болам, – деп, титімдей қыз бала тығыршықтай бұзаудың мойнынан құшақтады.

	* * *

	Досы өзіне тақала бергенде, Нұртас құпия түрмен сыбырлап:

	Сен білесің бе, мен оны әшкереледім! – деді.

	Қақпаға қарай артымен ақырын жылжыды. Дәурен таңырқай өкшеледі. Сұраулы жүзбен үңіле түсті.

	– Білемісің, ол пионер атын былғап жүр. Ол совет пионері атағына кір келтіретін қылық жасауда.

	Дәурен елең етті.

	– Иә? – дейді төзімі түгесіле құлағын тосып. – Айт-сайшы енді! Қайтіп?

	Нұртас сыртқы есіктен көшеге сығалап, жан-жағына қарап алды да, бойын тіктеп, айыптаушы сарынымен:

	– Ол құран үйреніп жүр, – деді.

	– Немене? – Дәуреннің көзі ежірейіп кетті. – Қалай? Шын айтамысың?

	– Шын айтам. Кеше ғана өз көзіммен көрдім. Сұлтан қожаның үйінен келе жатыр екен. Қолында дәптері бар. Бүгін де сонда кетті. Осы жаңа ғана кірді.

	– Айтасың-ау сен де, Нұртас, – деп, досы бір сәт шүбәланды. – Пионерге құранның керегі не?

	– Көзіңді жеткізейін бе? Кеттік!

	Ымырт үйіріле бастаған, көшемен екеуі біраз жүрді, одан үй араларындағы тар жолға түсті.

	Жол-жөнекей Нұртас өзінің білгендері мен түйгендерін әңгімелеп келеді.

	– Сен өзің білемісің, олар неғып кенеттен біздің ауылға көшіп келді? Естімеп пе ең? Ендеше, біліп ал, бір кезде олар осында тұрған. Баяғыда, әкесінің қызмет бабына орай, көшіп кеткен. Жақында оқыстан әкесі қайтыс болыпты. Сосын шешесі екеуі осында, атасы мен әжесіне оралған. Ал енді, қарт кісілердің қалай ойлайтынын өзің білесің ғой, бала әкесінің басына барып, құран оқып тұруға тиіс деп есептейді олар. Ал құранды бұл ауылда кімнен үйренуге болады? Әрине, Сұлтан қожадан. Ұқтың ба?

	Олар бақшаны кешіп өтті. Қораны айналды. Іздеген үйлері тура алдарында тұр. Терезе жарық.

	– Мен қазір, – деп сыбыр етті де, Нұртас шапшаң қабырға жағалап кетті. Мысықша басып барып шеткі терезеден сығалады. Одан екіншісіне өтті. Бір қарап, Дәуренге қолын бұлғады.

	– Кел, өзің көре ғой, – деп сыбырлады да, ығысып, Дәуренге орын берді.

	Дәурен перде арасындағы жіңішке саңылаудан үй ішіне көз жүгірткен бетте, Нұртастың бекерге қобалжымағанын түсінді. Ол досы анықтаған мәселеге айғақ боларлық дәлелді өз көзімен көрді!

	Түнеугүні автобуста өзіне атасы жайлы естелік айтып берген сәлделі қария малдас құрып, төрдегі құрақ көрпеше үстінде отыр. Қатарында, молданың тап қасында, кластасы, пионер Жәнібек жайғасыпты. Алдында дәптер, бірдеңені жайлап жазып қояды. Әлдене сұрап, шалдың қолындағы алба-жұлба кітапқа мойнын созады.

	Дәурен әйнекке құлағын тосты. Түк естілмейді. Естілмесе қойсын, ол енді бәрібір бұлтара алмайды, бұлар бұлтартпайды оны!

	Тістеніп, өзіне-өзі:

	– Түсінікті, – деді де, Дәурен терезеден кері шегінді.

	Нұртас ызалана сыбырлады:

	– Көрдің ғой, – деп, жұдырығын түйді. – Мұны бұлай қалдыруға болмайды!

	Дәурен иегін қақты.

	– Әрине! Кеттік.

	* * *

	Оқушылардың бәрі парталарында отыр. Байсалды жүздерін тақта алдында қолын сілкілеп, тістене сөйлеп, ерсілі-қарсылы жүрген Дәуреннен айырмайды.

	Бұл кеше ғана, төтенше, күтпеген оқиға жөніндегі хабардан бір-ақ күн бұрын болған еді.

	Коммунистік саналылық хақында құштарлана сөйлеген белсенді пионер Дәурен:

	– ...өзін дін шырмауына түсіру – жас лениншіл үшін кешірілмес күнә, – деп сөзін зілдене тұжырымдады. – Өкініштісі сол, біздің арамызда сондай да пионер бар болып шықты...

	Тоқтай қалып, балаларға сүзіле қарады. Нұртас орнынан ұшып тұрды.

	– Иә, жолдастар, ондай бала бар біздің арамызда, – деді. – Ол – Жәнібек.

	Бәрі арттарына жалт-жалт бұрылды. Жәнібек соңғы партада отыр. Көзі бақырайып, аяқ астынан ештеңе түсіне қоймаған сыңай танытады. Нұртас сесті үнімен Жәнібектің айыбын тіке атап, бетіне басты:

	– Ол құран үйреніп жүр, – деп күркіреді. – Қазіргі заман ғы қызыл галстукті пионер ескі дәуірдің қараң ғы молдасы нан құран сабағын алуда!

	Сынып іші дуылдап кетті.

	Дәурен салмақтана басып, парталар арасымен Жәнібекке тақалды.

	– Шынымен солай ғой? – деді көзін оның көзіне қадап.

	Жәнібек жауап қатпады. Бір кезде оған мәселе айқындала кетті. Жүзіне күлкі жүгірді. Дәурен көзін кең ашып, оған таңырқай қарады да:

	– Сенің ұялуың керек еді, – деді. – Қызарып, қы-сыл саң ғой, түсінікті болар еді. Ал сенің мына тәр тібің... – Басын шайқады.

	– Беті бүлк етпейді, – деді Нұртас. – Ол бізді мазақ қылып тұр.

	Дәурен мейлінше жайбарақат үнмен:

	– Кәне, айта қойшы, сенің Сұлтан қожаның үйіне ба-рып, одан оқып жүргенің рас па? – деген сауал қойды.

	Жәнібек оған аспай-саспай қарап, сәл тұрды. Сосын жымиды. Бір түрлі басын кегжитіп, жиреніш табын танытатын күлкімен. Содан соң немкетті үнмен:

	– Рас, – дей салды.

	Бүкіл сыныптастар төбеден жай түскендей сіле-

	йіп қалды. Сонда ол балаларды одан сайын таң қалдырып:

	– Менің Сұлтан атадан оқып, білмейтінімді үйреніп жүргенім де рас, – деді.

	Сыныптастары дуылдасып қоя берді.

	– Көрдіңдер ме, жолдастар, мынауың айылын жияр емес, – деді Дәурен. – Мұның молдадан оқып жүргені рас!

	– Ашықтан-ашық мойындауын қарай гөр әрі оны-сына ұялмауын қара! – Нұртас басын шайқады. – Айяй-яй! Діндар!

	Дәурен шапшаң тақта алдына шығып, жиналысты қалыпты арнаға түсіруге тырысты.

	– Рет-ретімен, кезекпен сөйлеңдер, балалар!

	Тәртіпке құлақ асар ешкім жоқ, жарысып, үстемелеп, бірінен соң бірі бастырмалатып, Жәнібектің апшы сын қуырып барады.

	– Бұл қалай, бұл не деген масқара!

	– Ей, сен қайда оқитыныңды зерделесейші?

	– Бір мезгіл пионер екеніңді ойлап көрмеймісің?

	– Қандай ұят!

	– Балалар! – Жәнібек орнынан көтеріліп, қолын жо-ғары созды. Әлденеге қарсылық білдіргісі келгендей: – Балалар, сендер түсінбей қалдыңдар, – деді. – Менің айтпағым басқа еді.

	– Мынаң қара, ақтала салмақ!

	– Тапқан екенсің аңқау елді! Молдасымақ!

	– Балалар, менің ұсынысым бар! – деді Дәурен.

	– Ал, айта ғой!

	– Айтсам, мұндайларға біздің арамызда орын жоқ!

	– Дұрыс!

	– Сонда қалай?

	– Не қалайы бар? – деп Нұртас көзін ежірейтті. – Оны пионер қатарынан шығару керек!

	– Қуу қажет пионер ұйымынан, тура!

	– Иә, ол енді қожа-молдалар ұйымына-ақ кіре қой-сын!

	Балалардың делебесі қозып алды. Жәнібек бірнеше рет өзін тындатпақ ниетпен айқайға да басып байқады, бірақ қызынып, еліріп алған белсенді топ дес бермеді. Жанар мен Бағила бастаған қыздар бір-екі мәрте Жәнібектің өзінен мәселенің мән-жайын естуге талпынып көріп еді, оларынан ештеңе шықпады. Ер балалардың қызына өрекпулері қыз балалардың мысын басып кетті. Қызыл галстукті діндар баланы тұқыртуға бәрі құлшынулы. Бірін-бірі толықтырады. Айыздары қанып, құшырлана сөйлейді. Не керек, Жәнібектің жүні жығылды.

	Белсенділер асқақ жүзбен жиналысты ойларын дағыдай мәреге жеткізді. Молданың қараңғылық ертегісіне сенетін баланың пионер атануға хақы жоқ!

	Бойларын қанағаттану сезімі билеген Дәурен мен Нұртас біріне-бірі риза пішінмен қарады.

	Жәнібек тым-тырыс, мойнын төмен салбыратып отыр ды да қалды. Дегенмен жанарынан бір қайсарлық сәулесі жылт еткендей. Жеңілісін іштей мойындай қоймаған сияқты.



	Тоқмейіл көңіл

	Шегінісіміз шегіне жетті. Енді төтенше оқиғаны талқылаған алғашқы бөліктегі көріністі еске түсіріңіз. Пио нерлер командир Дәуреннің өзін көзге, сөзін құлаққа ілместен кластан шығып-шығып бара жатқан. Естеріңізде ме? Міне, осы тұстан оқиғаны былай өрбітеміз...

	Жападан-жалғыз сопиып қалған Дәурен заттарын жиыстырып сөмкесіне салып тұр. Желке тұсынан біреудің пысылдағанын естиді. Бұрылады да, досын көреді. Екеуінің жанары түйісіп кетеді.

	– Айтшы, Нұртас, біздікі қате болғаны ма? – дейді Дәурен көзін жыпылықтатып.

	– Қате емес. Біздікі дұрыс. Мың мәрте дұрыс. – Нұртас сенімді сөйледі. – Молданың аузынан шыққан әр сөзді жазып отырғанын біз өз көзімізбен көрдік қой.

	Досының сенімділігі жігерлендірген Дәурен сергек үнмен:

	– Әрине, – деді. – Оны өзі де мойындады емес пе? Қой, кетейік.

	Олар кластан шықты. Дегенмен әлгіндегі хабар көкейінен кетпей, Дәурен жолай:

	– Қалай ойлайсың, Нұртас, ол неліктен бүйтіп жо-ғалып кетті? – деп сұрады.

	– Е, бізбен сыйыса алмайтынына көзі жеткен де.

	– Солай, иә? – Дәурен оған қосыла басын изеді. – Бізге көрсеткен қарсылығының түрі осы болғаны ғой.

	– Басқа мектепке ауысып бір-ақ тыным табар. Қойшы соны. Бүгін күн қандай жақсы, а?

	– Тамаша. Футбол ойнауға келесің бе?

	– Ойнайық, келем.

	– Ал жақсы!

	Олар үйді-үйіне бұрылды.

	* * *

	Балалар футбол ойнап жүр. Көңілді, қызық ойын.

	Дәурен қарсыласын шебер алдап өтіп, әдемі соққымен допты қақпаға енгізеді. Командаластары ду ете түседі. Бұл жеңімпаз түрмен қос қолын көтеріп кері жүгіреді.

	Осы сәтте оның көз алдына бір естелік оралды.

	Қарсы қақпаны кейде Жәнібек қорғайтын. Алабажақ кепкісін жымырайта киіп, секіруге оқталған мысықша шиыршық ататын. Үстінде қолпылдаған футболка, қолында дәу қара қолғап, бақаша тарбиып тұратын. Ұсқыны қолапайсыз-ақ болатын. Бірақ қимылы ширақ еді...

	Елес сейіліп кетті.

	Мына қақпашыға қалай соғам десең де еркің. Нұртас екеуінің ойыны жарасып, керемет нәтижелі болды.

	– Соқ! – дейді біріне-бірі допты ып-ыңғайлы етіп жөнелте қойып. – Тағы!

	Алып қызыл шар секілденген күн тау тасасына жасырынып бара жатты.

	Ауыл үстіне іңір қараңғылығы қонды. Шатқал шыңы ғана көпке дейін сәулеленіп, мен мұндалап тұрғандай болды.

	* * *

	Дәурен тәтті ұйқыда жатыр.

	Бозарып таң атып келеді.

	Ұйқыашар шырылдап қоя берді.

	Кереуеттен жалқаулана созылған қол ұйқыашар ды сипалап жүріп тауып алды да, төбесіндегі түйме сін басты. Шырыл басылды.

	Дәурен екінші жамбасына аунап түсті. Сосын көзін еріне ашып, терезеге қарады. Есінеп, керілді. Одан аяғын еденге түсірді. Отырды.

	Ұйқыашар жанында кішкене магнитофон жатыр.

	Дәурен оның бір тілін басты.

	Музыка төгіліп қоя берді. Ырғақты әуен. Шет жұрттық белгілі ансамбль орындайтын әйгілі ән.

	Келесі сәтте Дәурен бөлме ортасына шығып, селкілге басты. Ол би мен ертеңгіліктегі дене шынықтыруды қабыстыра орындап тұр.

	Ұзамай оны ауладан көреміз. Үстіне әдемі футбол ка киген. Велосипедіне беттейді.

	Әжесі бастырма астынан сиырды бері қарай айдап келеді. Сиыр бұзауына мойнын бұрып, ақырын мөңірей ді. Сосын велосипедпен қайырмалаған Дәурен нің алдына түсіп, көше бойымен ілгері тарта береді.

	Ауыл сыртына Жанар да сиыр айдап шығыпты. Дәурен екі сиырды да велосипедпен қуалап отырып, табынға апарып қосты. Қайта оралып, Жанардың жа нына тоқтады. Бір аяғымен жер тіреп, жүруге әзір тұр. Бірақ Жанар қозғалмайды. Таяғымен жер шұқып, бірдеңе айтқысы келетін, тек батылы жетіңкіремейтін сыңай танытады. Дәурен велосипедінен түседі.

	– Не ойлап тұрсың, Жанар?

	Жанар басын көтерді де, оған тік қарады.

	– Білесің бе, Дәурен, мен Жәнібектің қайда кеткенін білетін сияқтымын...

	– Солай де? Онда неге кеше ағайға айтпадың? Ал қайда ол? – деп бастырмалатып, Дәурен күле сөйледі.

	– Ол Ажалды үңгіріне кетті, – деп, Жанар ойда жоқ бір хабарды лақ еткізді. Дәуреннің денесі тітіркеніп қоя берді.

	– Жоқ, дұрысында, кетті-ау деп ойлаймын. – Жанар сыбырға көшті. – Оның бірде айтқаны бар еді, сол үңгірді зерттеп, әлденені дәлелдемек ойы бар-тын.

	Дәурен мейлінше сабырлы, селқос та бейтарап көрінуге тырысты.

	– Үңгір қол созым жерде емес пе, – деді. – Ал оның жоғалғанына екі күн болды. Ендеше, оны аудан орталығында деу қисынды. Туысқандарына қонаққа кеткен ғой.

	– Бәлкім, ол Ажалдыға барған шығар? – деп, Жанар үрейлене сыбыр етті. Үріккен марал кейіпті. – Оның сонда баруы ықтимал...

	Дәурен бір сәт қана абыржыды білем:

	– Шынымен бе... – деп шешімсіздеу бастады да, шатқал жаққа көз тастап жіберіп, дүр сілкінді. – Онда үңгір маңын шолып қайтайық, жарай ма? – Бастамашылдығы бойын билеп алды. – Жүр, тез барып қайтамыз, – деді кесімді үнмен. – Қарашы, шатқал тап іргемізде ғой. Із кесеміз де ораламыз. Кеттік.

	Жанар басын изеді. Велосипедтің артқы отырғышына мінді. Тоқмейіл көңілмен шатқалды бетке ұстаған Дәурен велосипедін бұралаң соқпақты қуалай зырылдатты.



	Құтқару

	Шатқал іші тұнған тылсым тыныштық. Тыныштықты бұзып, әлсін-әлсін бір оғаш дауыс шығады. Оны осында ене берген Дәурен мен Жанар бір мезгілде естіді. Әуелде назар аудармаған-ды. Сосын велосипедтен түсіп, тыныс алмай тыңдап байқады. Науқас кісінің даусындай. Жоғарыдан, жарқабақтың бел ортасындағы үрпек бас бұталар маңынан шығатын тәрізді.

	Құлаққа жаңғырығып шалынатындай.

	– Мен көріп келейін, – деді Дәурен.

	Тауға өрмелей жөнелді. Бұта өскен тұсқа жетті. Одан да асты. Күдікті ештеңе көрінбейді. Дыбыс құдды табан астынан шығып жатқан секілді. Бірақ тапқызбайды.

	Жанардың үрейлі үні шықты:

	– Дәурен, мұнда келші!



	Дәурен артына жалт қарады. Жанар да қабаққа көтеріліпті. Өзінен сәл төмен, бұталардың арғы шетінде тұр. Қағаздай аппақ болып, иегімен аяғының астын нұс қайды. Дәурен қасына екі-ақ секіріп жетті.

	Түлкі ініндей ғана шағын қуыс. Мұны Дәурен қалай көрмей өтіп кеткен? Ішінен әлсіз дыбыс шығады. Қорқынышты. Дәурен Жанардың қолынан ұстады:

	– Кетейік, – деді.

	Жанар қолын тартып алды. Басын шайқады. Дәурен оған қарап:

	– Мына тышқан ініне адам түгіл, сәби де басын сұға алмас, – деп күбірледі.

	Жанар селт етпейді. Дәурен бір тізерлеп отырып, алыстан ін ішіне үңілді. Қараңғы. Рас, естіліп жатқан түсініксіз ыңқыл-күрсіл адам дыбысына керемет ұқсас. Иығын көтерді. Тұрды.

	– Қайдағы бір өлмелі мақұлықты күзетеміз бе енді?

	Жүрсейші, Ажалды жақты шолып қайтайық.

	Жанар орнынан қозғалар емес.

	– Енді не істедік? Әлде мұнда тығылған өлмелі аңды бері шығарып, көзіне көрсетем бе?

	Ернін тістеп сәл тұрды да, іннің аузына барды. Іннің төменгі жағын жапқан, мүк басып, шөп өскен, топыраққа көмілген жалпақ тасты көрді де, қырынан ұстады.

	Тартқылап көрді.

	– Аһа, – деді әлденені ұққан пішінмен.

	Жан-жағына қарап, қос жұдырықтай қойтас тауып алды. Қасына әкеп қойды.

	– Егер ана мақұлық шабуыл жасардай әрекет та-нытса – қажет болады, – деді байыппен.

	Аяғымен жер тіреп, інді көлегейлеген жалпақ тасты қос қолдап тартты. ЬІрғап тартты. Топырақ суси бастағандай болды. Ол Дәуренге дем берді. Бар күшін салып, жұлқылай-жұлқылай, ақыры, тасты төменге құлатты. Екпінімен өзі де жығылды. Жығылып бара жатып, Жанардың үрейлене айқай салғанын құлағы шалды. Жанталаса ұшып тұрып, әзірлеп қойған қойтасына ұмтылды. Сол кезде тағы да құрбысының айқайы, бұл жолы құлағын жарып жіберердей күшпен шыңғырған үні шықты.

	– Жәнібек!

	Иә, «Жәнібек» деді! Жанардың даусы. Тасты басынан асыра көтерген қалпы, Дәурен сілейді де қалды. Көзін бір ашып, бір жұмды.

	Ін ішінде етпетінен түсіп Жәнібек жатыр екен. Басын қалт-құлт көтеріп, бұларға ессіз, қорқынышты көздерін бақырайта қарайды. Мағынасыз қарас. Түк көріп тұрмаса керек. Ерні жыбыр еткендей болды да, бетімен жер сүзе сылқ ете түсті.

	Тасты жанына лақтырып тастады да, Дәурен Жәнібекке қол созды. Анада дәрмен жоқ. Қолтығынан алып, бері қарай сүйретті. Көмекке Жанар келді. Екеулеп Жәнібекті кептеліп жатқан тар үңгірден күштеп шыға рып алды.

	* * *

	Жанар төменге, өзенге қарай жүгіріп кетті.

	Дәурен Жәнібекті ақырын жерге шалқасынан жатқызды. Түрі адам көргісіз. Бет-аузы, қолдары жырымжырым. Үсті алба-жұлба. Кір. Топырақ, шаң.

	Шүңірейіп тұрған көзі сәл ашылып кеткенде, Дәурен оған жәй ғана:

	– Сен анаған қалай кіріп жүрсің, ей, – деді.

	Жәнібек сұрақты естімегендей. Әлде ұқпады ма екен... Жарылып кеткен ерні бір кезде әрең қимылдап, тамсанғандай болды.

	Дәурен шарасыз кейіппен оның бетіне қарап отыр. Сосын артына үміт арта бұрылды. Жанар жоғары өрлеп келеді екен. Қарлығашша, төмендегі өзеннен ала қанымен мөлдір су әкеле жатыр.

	Дәурен көңілдене дем алды.

	Міне, ентігіп жеткен Жанар Жәнібектің бас жағына төнді. Абайлап аузына су тамызды. Жәнібек аздап әл жинай бастаған секілденді.

	– Нан болғанда ғой, – деді Жанар.

	– Қайдан... – дей берді де, Дәурен орнынан атып тұрды. – Айтпақшы, құрт табылып қалар. Әрине, бар! Шыда, Жәнібек, қазір.

	Қалтасынан тауып алған бір түйір құртын үрлеп, орамалымен сүртті. Бір шетінен сындырып, ұсатты. Кішкене бір сынығын Жәнібектің аузына салды. Ол ақырын сора бастады.

	– Міне, тамаша, мә, тағы біреуін...

	Дәурен Жәнібекті арқалап, еңіске түсіп келеді. Аяғы тайып кете жаздағанда Жанар сүйемелдеп қалады.

	Қа сынан қалмай, жәрдемін тигізуге тырысуда.

	Ақыры олар сайға жетті. Өзен жағасындағы қолайлы бір тасқа Жәнібекті отырғызып барып «уһ» десті. Дәурен білегімен маңдайының терін сүртті.

	Сосын екеулеп Жәнібектің бетін шайғызды. Салқын су оны әлдендіре түсті.



	Тұтқын

	Жәнібектің екі жағына екеуі отырып алған.

	– Айтшы, не болды? – деп өтінеді Жанар.

	Толқығаннан даусы әзер естіледі. Дәурен оны үнсіз қостап, тілегін көзімен сездіреді. Жәнібек күрсінеді, қолын суға малып, ылғал саусақтарымен бетін сипайды. Сосын:

	– Мен Ажалдының өзіне еніп едім, – дейді .

	Үндемей қалады. Кішкенеден соң алақанымен су іліп алып, ұрттайды. Дәурен мен Жанар одан көз алмайды. «Болсайшы енді, айтсайшы не болғанын» дегендей назармен, ынтыға қарайды. Сонда ол екеуіне кезек қарап, ақырын үнмен, әр сөзін бөле сөйлеп:

	– Қайтарда адасып кеттім, – деді. – Кірерде жол жал ғыз тәрізді еді, қосалқы бұрылыс көрмеп едім.

	Қайт қанымда...

	Басын шайқап, алақанымен бетін басты.

	* * *

	Сонау биікте үңірейген қараңғы үңгірге қарай жападан-жалғыз Жәнібек кетіп барады. Құзбен қиялай өрлеп, қара түнек апанның аузына жетеді де, шешімтал кескінмен, ішіне батыл кіре жөнеледі.

	Жер асты жолдары. Қол шамның сәулесі біресе жарға тіреліп, біресе түпсіз түнекке сіңіп кетеді. Бір кезде үңгір екіге бөлінеді. Жәнібек үңгір айрығын да қай терін білмей, шамалы дағдарып тұрып қалады. Қол шамы мен екіге жарылған жолды кезек жарық қы лып, біраз тұрады. Сосын тәуекел етіп, кеңдеу-ау деген біріне түседі.

	Ол айтып отырған әңгімесін:

	– Мүлдем шатастым, қалай адасқанымды аңғар-мадым, – деп сабақтай береді.

	(Менің фильмімде Жәнібектің осы сәттегі дау сы экранда өтіп жататын киносуреттер сырты нан естіліп тұрады.)

	– Үңгір тарам-тарам боп кетті. Неғұрлым кең көрін-геніне бұрылам. Не керек, түскен оқпаным бір кезде жіңішкеріп, аласара берді. Аздан кейін тіпті бойымды тіктеп жүре алмадым. Маңдайымды төбеден сал-

	быра ған тастарға соғып алмас үшін, еңкейіп, одан екі бүктетіліп қыбырладым. Оның үстіне, бір кезде шам сығырайып барып өшіп қалды. Көзге түртсе көргісіз мылқау қараң ғылық орнады. Тас қабырғаға олай да, бұлай да со ғылып, үшкір тастарға тоқсан тоғыз жығылып, ішекше созылған тас үңгірмен мың жыл жүрдім-ау... Еңбектеп зорға жылжыдым... Енді өлген шығармын дегенде, таза ауа иісін сездім... Содан, әйтеуір, әрең дегенде, кең дүниеден хабар берген осы кішкентай терезеге жеттім...

	Кадр сыртынан естіліп тұрған Жәнібектің үні қайтып шықпай қалады.

	Жарық дүниеге жартымсыз саңылаудан үміт үзбей сығалаған Жәнібектің жолындағы тас тығынды, ақыры, біреулер келіп жұлып алады. Олар – Дәурен мен Жанар еді.



	Жұмбақтың шешуі

	Жәнібек біршама әл жинады. Олар өзен жағасымен жүріп келеді. Әлгіндегі қобалжулар басылған. Сондықтан да Дәурен әмірлі үнмен:

	– Кәне, баянда енді, – деді. – Үңгірге неге кіріп жүрсің?

	– Расында, арнайы команда құрып барған дұрыс болатын еді, – деп жауап берді де, Жәнібек жымиып, Дәуреннің иығынан қақты.

	– Ендеше, сен неменеге шошаңдай қалдың?

	– Өздерің ғой мәжбүр еткен...

	Дәуренді өзінің жетекшілік, командирлік сезімі билеп алды. Зілді сарынмен:

	– Сен бізге кінә артқаныңды қой, – деді.

	– Алайда мені түсінгілерің келмегені шын ғой. Қайтуім керек сонда? Мен кеңес өкіметінің жауларынан қашып үңгірге тығылуға мәжбүр болған ауылсовет мүшесі азаматты, оның, әйтеуір, бір дерегін табуға тиіс едім, оны кім істемек?

	– Ауылсовет мүшесін? Жаудан қашқан? – деп, Дәурен таңырқай үн қатты да, көзін бақырайта, қасын керіп, қалт тұра қалды.

	Жанар да аялдады. Ауыздарын аңқитып, қуқыл өңді, шаршаңқы Жәнібектің құпия бүккен түріне тесіле қарайды. Ауылға жеткенше Жәнібектің сырын түгел біліп алғылары келеді.

	* * *

	Қол шамның жарығы адамның сүйегіне түсті. Иә, сәуле түскен жерден адамның қаңқасы көрінді. Қаңқа. Жәнібек қорқып кетті. Түнекті тілген жарық секеңдеп, үңгір ішін айқыш-ұйқыш кезді. Содан соң барып әлгіндегі орынға тұрақтады. Бұл – Жәнібектің әдейілеп іздеп келе жатқан кісісінің мәйіті еді. Уақыт кімді аясын. Өткен жылдар бұл адамның етін де, киімін де жал мап, қаңкиған сүйектерін ғана қалдырыпты.

	Жанында әлдеқандай жәшік тұр. Жәшік түбінде бесатар жатыр. Жәнібек жүрегін тоқтатып, жәшікке келе ді. Іші толған түрлі қағаз, дәптер, кітап. Біртіндеп алып, қарай бастайды. Араб әрпімен жазылған жазуларға шұқшияды

	– Ауыл кеңесінің құжаттары екен, – дейді Жәнібек ойлана сөйлеп. – Хаттама ма, қаулы ма, әйтеуір....

	– Тоқтай тұр. – Дәурен оның әңгімесін сенімсіз үнмен үзіп жібереді. – Сен арабшаны қалай біле қойдың?

	Жәнібек күліп жіберді. Мүлдем ширап кеткендей болды. Тіпті велосипедтен түсіп, өзі жүрді.

	– Мен, әрине, араб тілін білмеймін, – деді ол. – Ал араб емлесін аздап білем.

	Үшеуі велосипедті итеріп келеді. Ершікке сәл сүйене, аяғын санап басқан Жәнібек, құдды бұлардың ұстазынша, ересек мақаммен:

	– Қазақтар бұрын латын емлесін пайдаланған, – деді. – Ал оған дейін, жүздеген жыл бойы араб әріптері мен жазған...

	– Қазақтар жазуды кеңес өкіметінің арқасында ғана үйренді, – деді Дәурен оның дәріс сынды салмақты сөзіне тағы киіп кетіп. – Сен сұрақтан жалтармай, одан да турасына көшсейші.

	Жәнібек жымиды. Асқақ та жұмбақ кескінмен Дәуренге көз қиығын ғана салып:

	– Араб әрпіне үйренуге мені итермелеген – сен-сің, – деді.

	Аң-таң Дәурен көзін жыпылықтатып:

	– Соғасың-ау, – деп күлімсіреген болды. – Қалай? Қайтіп?

	– Ажалдыдан кітап тауып алғаның есіңде ме? Оны алауға атып ұрғаныңды ұмытқан жоқпысың?

	Сауалын бастырмалата қойды да, жауап тоспады. Дәуренді ыңғайсыздандырмай, сөзін сабақтай берді.

	– Сенің сонда тұқымын құртуға пейіл боп, отқа тас-тағаның шынымен құран ба, әлде басқа кітап па, сол кезде оған ой жіберген жоқ едім. Мені бірден баурап алған нәрсе – кітаптың үңгірден табылғандығы әрі мұқаба сыртындағы қолмен жазылған жазу болатын. Сен оны немкетті түрмен лақтырып қалған сәтте, мен...

	Ол өзінің оң қолына қарады. Алақанын жазды.

	Үндемей қалды.

	Оның дірілдеңкіреп тұрған саусақтарына көзі түскен Дәурен кенет сол алау маңындағы оқиғаны еске түсір ді. Жәнібектің өзін шапалақпен осып жібергені көз алдына келді. Бір түрлі сезімге бөленіп, терлеп қоя берді.

	– Кешір, – деді Жәнібек, бейне бір сол сотқарлығын тап қазір жасап тұрғандай.

	– Кешірімді Дәурен сұрау керек, – деді Жанар осы жерде ғана әңгімеге килігіп. – Нағыз айыпкер, шынтуайтқа келгенде, Дәурен емес пе?..

	– Жарайды, балалар, ұмытайықшы соны, – деді Жәнібек кеңпейіл көңілмен. – Тыңдаңдар, мәселе былай болған...



	Ізденіс

	Алаудан суырып алған көне кітапты Жәнібек үйге келген соң ұзақ ақтарады. Оңашада шам жарығымен мұқабадағы өше бастаған жазуға үңіледі. Тозығы жетіп, жыртылып тұрған үлбірек парақтарды абайлап ашады.

	«Мұнда бір сыр бар» деп ойлайды ол. «Оқыса ғой, шіркін! Өзі ғана. Бірінші өзі. Бірақ қалай?»

	Қорада ақырдың айналасын жиыстырып жүрген атасына келіп:

	– Ата, сіз ескіше оқи аласыз ба? – дейді.

	Қария орағын ақырға сүйеп, белін жазады. Немересіне қарап:

	– Жоқ, айналайын, – дейді. Сосын байыппен түсін-діреді. – Қазір ескіше білетін кісі қалмады ғой. Айтпақшы, Сұлтан қожа білер. Кезінде ол мұсылмандық тың арабша мектебін де, медресесін де оқыған. Бірдеңе есінде қалған болар.

	Көне кітаптың алғашқы парағы түсіп тұрған. Жәнібек оны дәптердің арасына салды. Кітапты тығып қойды. Сосын тысқа шықты.

	Көше бойлап келе жатыр. Алдында есек мінген шал кетіп барады. Ши барқыт шапан киген. Басында сәлде.

	Жұпыны қақпаға бұрылады.

	Жәнібек оның соңынан аулаға еніп:

	– Ассалаумағалейкум, ата, – деп дауыстап аман-дасады.

	Дәптерін қолтығына қысып, қос қолын бірден ұсынады.

	Есегін қазыққа байлап болған соң кері бұрылған қарт:

	– Әлейкумсалам, қалқам, – деп, оң қолын созады. – Үйге кір, – дейді. – Қай баласың? – деп сұрайды.

	– Сламбектің немересімін, ата. Менің сізде шаруам бар.

	– Солай де? Олай болса қалай сыртта тұрмыз? Жүр! – Жымиып, Жәнібектің иығынан қағады.

	– Жоқ, ата, мен сізге бірдеңе көрсетейінші деп едім.

	Міне, мынау...

	Дәптерін ашып, сарғайған кітап бетін көрсетеді.

	– Кітап тауып алып едім. Қараңызшы...

	– Кітап деймісің? – Сұлтан қожа мейірімді күлкімен оның басынан сипайды. – Қане, көрейік, – деп, дәптерге көзін сығырайта үңіледі. Күледі.

	– Иә, дұрыс айтасың, – дейді. – Мынауың шынымен жақсы екен.

	– Немене дейсіз, ата? – дейді Жәнібек өз құлағына өзі сенбей. – Жақсы деймісіз?

	– Ал сен тыңда, айналайын. – Қулана күлген қария парақты бетіне жақындатып оқиды. – «Елес Еуропаны кезіп жүр...»

	Жәнібектің жүзі жайнап қоя береді.

	– Рақмет, ата, – дейді қағазын өзіне қайтарыпалып. – Мені де үйретіңізші, өзіңіздей оқи алатын етіп?

	– Бұл иректер мен ноқаттар саған не керек, қалқам-ау.

	Мектепте оқытқанды үйренсейші, сөйт, айналайын.

	* * *

	Кітапхана. Үстелде әлдене оқып өрімдей жас қыз отыр. Жәнібек келеді.

	– Тәтей, маған «Коммунистік манифест» керек еді.

	Қазақшасы.

	Балғын бойжеткен басын таңырқай көтеріп, ал дындағы сәби өңіне күле қарайды.

	– Саған оның керегі не? Ағаң сұратқан шығар, бәлкім? Өзі келсін!

	– Маған керек, – деді Жәнібек өкпелі де наразы үнмен. – Беріңізші, тәте, өзім оқимын.

	– Ондай кітап жоқ бізде, – дейді қыз жұлып алған-дай. – Мектебіңнен ізде.

	Шарасыздықтан жалынышты кейіпке енген жүзін одан айырмай, Жәнібек:

	– Біздің мектептің кітапханасында жоқ екен, – деді. – Жыртпаймын, тез қайтарам, тәте.

	Сәл ойланып барып, кітапханашы қыз рұқсатын береді.

	– Ана текшелерді қарап көр. Тапсаң – аласың.

	Жәнібек кітап сөрелерін аралап кетеді. Біраздан соң:

	– Таптым, – деген қуанышты айқайы шығады.

	Үстел үстінде беті ашық екі кітап жатыр. Біріншісі – сарғайған, өрт шалған, араб әріптерімен басылған.

	Екін шісі – Маркс пен Энгельс шығармаларының жапжаңа, қалың кітабы. «Коммунистік манифест» басталған беті ашық тұр. Осы екі кітапты қатар қойып, Жәнібек сөзжұмбақ шешкендей күйге түсіп отыр. Ою тек тес әріптерден құралған бір жолды дәптеріне көшіріп түсіреді, астына қазіргі кітаптан да сондай жолды көші ріп жазады. Әріптерді ажыратып танығысы келеді.

	Бірақ ол әлегінен ештеңе шықпайды.

	Дәптерін шиыршықтап алып, Сұлтан қожаға жүгіреді.

	– Ата, – дейді, – маған ескі әріптердің қандай бола-тынын айтып беріңізші? Тіпті қалай жазылатынын көр сетсеңіз ғой, ата, мүлдем оңайлар еді. Онда көне кітаптарды жылдам оқып кетер едім.

	– Со бір ұмытылған жазуға неғып құмарттың?

	Қария әуелде қашқақтайды, сосын бұл кішкене баланың түсініксіз, бірақ табанды құштарлығына иіп, үйретуге келіседі. Жәнібектің қолындағы қаламын алады. Тізесіне дәптерді қояды. Содан соң айбақ-сайбақ сызықтар жазып, түсіндіре бастайды.

	– Кел, онда, жазайық, – дейді. – Міне мынау – әліп. Әліпті таяқ деп білмейді дегенді естіп пе едің? Е, дұрыс. Мынау – би. Көрдің бе, орақ секілді, тек мына жер ден нүкте қояр болар. Сөздің басында былай, ал орта сында мынадай ғана, ал соңында бүйтіп жазылады.

	* * *

	Жәнібек өзінің молдадан алған сабақтары жөнінде айта келіп:

	– Сөйтіп, біз біртіндеп сүйкектетіп жаза жөнел-дік, – деп көңілдене жымың етті де, терең тыныс алды. – Шаршап кеттім, – деді. – Кішкене дамылдап алсақ қайтеді?

	Олар соқпақтан шығып, көгалды жерге бұрылды.

	– Содан кейін? – дейді Жанар отырар-отырмастан шыдамсыздық білдіріп. – Біліп алдың ба?

	– Мұқаба сыртындағы жазуды оқыдым. Лаждапөзім-ақ оқып алдым.

	– Иә, не жазыпты онда?

	– Онда ма? «Оң іс үшін – жан пида. Кеңестің барлық құжатын жауға қолды қылмай, үңгірге алып барам» делінген.

	– Тоқта, осылай да осылай, оқыдым, осындай сыр-лы жаңалық бар деп бізге неге айтпадың? – Дәурен қабағын түйді. – Жалғыз шабуға құмар екенсің. Атаққа бөленгің келді ғой.

	Жәнібек кешірімділікпен жай ғана жауап берді.

	– Мен бәріңді үгіттемек болып едім, Ажалдының ішін сынып болып зерттейік деп ұсыныс айтпақ едім, өз дерің ғой құлақ аспай қойған...

	Жанар оның көмейіне тірелген, бұлардың естігісі келмеген сөзін аяқтатпай, бөліп жіберді.

	– Жәнібек, – деп асығыс үн қатты. – Сен ана жәшік ішінен бірдеңе ала шықпадың ба?

	– Ә дегенде мен жәшікті тұтасымен, оған бесатар ды қоса ала шықсам деп қиялдағанмын. Тастап кетке нім дұрыс болыпты. Шым-шытырық, тарам-тарам үңгір дің қай қуысында қалғанын білмес едім онда. Деген мен бірдеңе ұстай кеткен едім...

	Қалтасынан төрт бүктелген, іріп тұрған қағазды алып шықты.

	Бастарын түйістіріп, бейтаныс жазуға үшеуі бірдей үңілді.

	– Оқышы, не жазыпты, – деді Жанар.

	– Білесің бе, мен ежелеп қана оқи алам, онда да тас-

	қа басылған жазуды әліпбимен салыстырып отырсам ғана...

	Жәнібек айыпты жүзбен қолын жайды.



	Түйін

	Сұлтан қожа тебіреніп отыр. Көлдей орамалының ұшымен әлсін-әлсін көзін сүртіп қояды.

	– Сенетін едім, – дейді. – Іштей үмітімді үзбеуші ем, – деп қояды. – Адалдық өлмейді ғой.

	Балалар, қарияны айнала қоршап отырған біздің достарымыз тіс жармайды, тым-тырыс. Көздерін жыпы лықтатып, толқыған аталарына үн-түнсіз қадалуда. Сары қағазға жазылған, алыс жылдың дүрбелеңді тынысынан хабар берген хатты қарт даусы дірілдеп әрең оқиды.

	...«Балам, Байтас, мына хатты әкең Байтемір Ажалдының түнегінде жазып отыр. Білте бітіп барады. Қансыраған мен ұзамай көз жұмармын. Ұлым, Байтасым, бесіктен белің шықпаған құлыным, сұм дұшпандар саған тыныштық берер ме... Олардың күні ертең ауыздықталарына сенемін. Себебі кеңес мықты, кеңеске күллі езілген тап жақ... Егер жарат қан иісе, тірі қалсаң, өсіп жігіт болсаң, іздерсіңау мені. Табасың ба, қайдам. Мынаны зайыр біл, балам: әкең Байтемір кеңесшіл болды, сол кеңес үшін өліп барады...»

	Дәуреннің көзі жасқа толып мөлт-мөлт етеді.

	* * *

	Балалар пионер жетекшісін қоршап алған. Қызуқызу ой айтысып, пікірлесіп тұр. Мәжілістерінің қорытын дысы ретінде Ләйлә тәтелері:

	– Бұл үлкен, мәнді оқиға, – дейді. – Үлкен кісілердің ақылына салуға тиіспіз.

	Кеңшар кеңсесі. Пионерлердің бір тобын ертіп, осында Ләйлә келеді. Ішке енеді. Қара былғарымен тысталған биік есікте «Партия ұйымының хатшысы» деген жазу бар. Ләйлә есікті ақырын ашып, басын сұғады. Сосын ішке кіреді.

	Балалар иіріліп, тым-тырыс боп, жетекшілерін есік аузында тосуда.

	* * *

	Баяғы екі кішкентай қыз мектепке келе жатыр. Кәдімгі, кино басталардағы, Жәнібектің жоғалып кеткені жайлы суық хабарды алғаш жеткізген бүлдіршін қыздар. Бірі қолына – бір шөлмек сүт, екіншісі желім құйылған құты ұстаған. Дабырласып, жаңалық айтысып келеді.

	Мектепке кірер қақпа алдында сондағы өркөкірек балаға тағы соқтығысып қалады. Ал ол – кәдімгі Нұртас. Ол бұл жолы осынау шынашақтай қыздарды жолы нан ысырып тастамайды. Жекімейді де.

	Күледі. Жарайсыңдар дейді. Қолғабыстарыңа рақмет дейді. Үйлеріңе қайта қойыңдар дейді. Сүт пен желімді алып қалады. Мектепке, пионер бөлмесіне оралады.

	Ұзын үстелге алқызыл мата жайылған. Бір шетінде тұрған қаңылтыр ыдысқа Нұртас сүт, ұнтақ араластырады. Ақ бояу жасайды. Сосын өзіндей бала сызып бара жатқан әріптердің ішін бояй бастайды.

	Қызыл матаға «Ешкім де ұмытылмайды!» деген жазу түседі.

	* * *

	Үңгірдің алдында адам көп. Біздің достарымыз, кеңшардың жас жұмысшылары, комсомол мүшелері. Бір жас жігіт ұзын арқанды тарқатып тұр. Арқан ұшы қуатты прожектор ұстаған топпен Ажалдыға сіңіп бара ды. Әр кезде фотоаппаратын көзіне тосқан Серік көрі ніп қалады.

	Сол Серік үңгірден елден бұрын жүгіріп шығады. Тез айналып, объективін де бұрады.

	Ішке енген топ бері қайтқан. Екі жігіт жәшікті, Дәурен мен Жәнібек бесатарды әкеле жатыр.

	Сәлден соң негізгі топ көрінеді. Табыт тақылеттес ұзын жәшікті иықтарына көтеріп алған. Кеңес өкіметін құрушы қайраткердің мәйіті салынған табыт.

	Серік фотоаппаратын тынымсыз шыртылдатуда.

	Ұзын тізбек шатқал ішімен ирелеңдей жүріп келеді.

	* * *

	Ауылдың бар адамы қыстақ сыртындағы төбеде. Мұнда сонау алыс жылдардағы қаһарлы оқиғалар қаһарманына соңғы құрмет көрсетілмек. Кеңес қайраткеріне. Жерлеске. Салтанатты жерлеу рәсімі. Дұшпан қолынан қаза тапқан ердің мәйітін салтанатты түрде жер-ана қойнына беру рәсімі.

	Кәрі де, жас та осында. Қаралы шеру басталды.

	Кеңшар партия ұйымының хатшысы сөйлейді.

	Еңбек адамдары, ардагерлер сөйлейді.

	Жастар сөйлейді.

	Кино түсірген кезде, мен шеру барысында титр ара ластырып отырам. Былай деп жазам: «Жас кеңес республикасының аңызға айналған қаз тұру тарихына осылай тағы бір жол жазылды». Қалай қарайсыздар?

	Болып жатқан оқиғаға ешкім бейтарап қарамайды. Бәрі толқып тұр. Көз жасын сығып алғандар қаншама?

	Біздің достарымыз ұран көтерген. Міне, Дәурен, әне, Нұртас – ұран керілген ағашты мығым ұстаған. Серік фотошежіреші міндетін мінсіз атқаруда.

	Жәнібек салют береді. Даусы саңқылдап:

	– Ұлы көсем өсиеттеріне, аға ұрпақтың тамаша дәс-түрлеріне әрқашан адал да берік боламыз деп уәде береміз! – дейді.

	Біздің тарих, міне, осындай. Киноға сұранып тұр. Осы жерде республика пионер ұйымы тарихынан деректі суреттер беру керек. Одан қазіргі пионерлер тұрмысын ашатын сурет қажет болады. Біздің достарымыз туралы. Олардың пионерлік марш бағдарларымен жүр генде атқарған істері жайлы. Сонда сабақтастық жақсы көрінеді. Солай емес пе?

	Ал біздің кейіпкерлеріміз тату боп кеткен. Оларды мақсаттың ортақтығы, ортақ іске адалдық достастырып жіберген. Міне, Жәнібек жасанды машинасын мініп келеді. Оны жып-жылдам балалар қоршап алады.

	– Мынауыңды ептеп мәдениеттендіру керек, – дейді Дәурен Жәнібекке. – Моторын жабайық. Кабина жасайық. Бірлесіп, жарай ма?

	Жәнібек түседі. Өзін жұлқылай берген Нұртасқа орнын береді. Жымыңдап:

	– Бұл багги ғой, – дейді.

	– Багги деген не?

	– Осы, өзің мінген арба, – деп күледі Серік.

	– Қорықпа, төбелеспеймін. Қалай жүреді бұл арба-ларың?

	– Мықтысыңба. Сен әуелі тыңдап ал. Багги – еш-кандай олпы-солпы, әлем-жәлемге жол жоқ деген сөз.

	Көзіңді ашып тағы бір қарашы, төрт дөңгелек, мотор, тұтқалар – бары сол.

	– Түк те әдемі емес.

	– Есесіне мықты, нық жүреді, жол таңдамайды. Багги деген – сондай машина. Бұл ептеп келіңкіремейді. Біріншіміз ғой, тағы біреуін жасаймыз, сонда көресің.

	– Бірге істейік! Жарай ма?

	– Бірге істейміз! Ура!

	Бәрі моторлы мықты арбаға мінгесіп алады. Тыртыр етіп, жасанды автомобиль жөнеп береді. Үстіндегі достармен. Көңілді, тату балалармен.

	Осымен аяқтаймын. Аяқтаймын да, өздеріңізге айт қан арманым орындалғанша, жазғандарымды кітап тарымның арасына қоя тұрам.

	Жоқ. Дұрысы достарыма берейін. Оқи берсін. Мен секілді қиялдай берсін. Мен оларды жақсы көрем. Біздің сыныптың қилы мінезді, тәртіптері мен иланымдары алақұла, бірақ адал ұлқыздарын, сыныптас доста рымды. Оқысын солар. Оқысын да, менің тезірек кинематографист болуымды тоссын.

	Шыдамсыздана күт сін. Өзім секілді...





Есейгіміз келеді




	Көлік

	Мен, Жабай, Есен – үшеуміз доспыз. Үшеуіміз бір класта оқимыз, үшеуіміз де үздік оқушылар қатарында саналамыз. Бірақ, ақиқатын айту керек, біз кітаптан бас алмайтындар санатына қосылмаймыз. Біз мектептен тыс уақыттарымызды ерікті қыдырысқа арнаймыз. Оқулыққа үзілісте бір көз жүгіртіп алу бізге жеткілікті. Жауап беруге сақадай сай отырамыз.

	Бізден басқа үздіктер бар. Олар – әлгі Қаңқа, Әтеш сияқты кітап кеміргіштер. Е, сіз мына оғаш есімдерге таңырқап тұрмысыз? Бұл олардың Жабай ойлап тауып, ұсқындарына үйлесімді анықтама болған дықтан, тез тарап кеткен лақап аттары. Егер біздің мектепке жолыңыз түсіп келе қалып, Саттаровты не ме се Тайыров ты сұрай қалсаңыз, олардың ең жа қын достарының өзі ә дегенде кім екенін еске түсіре алмай, ойланып қала ды. Ал егер іздегеніңіздің аты-жөндерін қысқаша ғана «Қаңқа» немесе «Әтеш» десеңіз болғаны, оларға үш қайнаса сорпасы қосылмай тын бастауыш кластардың балалары іздегеніңізге сілтей алады. Шын айтам.

	Біліп қойыңыз, олардың «кітап кеміргіштіктеріне» тең келер ешкім жоқ. Жауап беріп тұрған тақырыптар ын оқулықтан қарай қойсаңыз, оқып тұр екен деп қаласыз. Нүктесіне дейін жаңылыстырмайды-ау, жаз ғандар.

	Мүлт кететін де жағдайлары бар. Әсіресе Әтешке ағылшын тілі бір алынбас қамал болды. Сонда да бізден қалуға намыстанып, яғни жеңістен күдер үзбей, ол білім үшін күресінің тәсілін түрлендіре берді. Қосымша сабақ алу жолымен деп ойлаймысыз? Ешқандай да.

	Ол достарымен астыртын бірлескен жағдайда құпия жоспар құрды. Бірақ олар осынау асау пәнді қалай ауыздықтаудың мәнісін білмеді. Әлде шамалары жетпеді. Сондықтан әлдебір қулық ойластырды. Қысқасы, жақсы үлгерімге қол жеткізу үшін – шындап оқудан, оқығанды миға дұрыстап тоқудан басқа әдіс ізде ді. Көріп жүрдік, өздерінше қилы әрекет жасап бақты.

	Мұғалім сабақ сұрағанда – біріне бірі сыбырлап жіберу, ал жалпы, мейлінше аз сұралу үшін, лажы болғанша, ұстаз көзіне түспеуге тырысып бұғып отыру, тағысын тағы әдіс мол қолданылды, алайда, олар оң нәтиже бере қоймады.

	Ақыры, не керек, күндердің бір күні, тоқсан аяғында, журналдың тұтас бір беті жоғалып кетті.

	Баға қорытуға көп кедергісі тиді. Бәленің қайдан келгенін бәрі сезді, мұғалімдер де, оқушылар да. Бірақ қай-қайсысы да көзге шұқуды қош көрмеді. Ұсталмаған – ұры емес.

	Дегенмен содан бері өздерін ешкім ұнатпайды. Біз оларды жек көреміз. Ал олар бізді жек көреді. Әлсінәлсін шоқысып қалуға дейін барамыз.

	Рас, ішімізде бейбіт қарым-қатынасты жақтайтын бір адам бар. Ол – Есен. Өзі бір кең пейіл, аңқау, ғажап бала. Кісіге деген титімдей арамдық ойы болсайшы! Әрдайым, басқаны былай қойғанда, өзіне жазықсыз соқтыққан бұзықтарға да жақсылық істеуге даяр.

	Сенбейсіз бе? Үш-төрт досыңызды жиып алыңыз да, оған тиісіп көріңіз: қаншаңыз жабылсаңыз да әл бермейді, бұған сене беріңіз, біздің мектепте одан өт кен алып жоқ. Сонда бет-аузыңызға абайсызда қолы тиіп кетіп, мұрныңыз қанап қалса, қам жемеңіз – қол орамалымен ұқыптап тұрып өзі-ақ сүртіп береді. Айыптыны анықтауға дігерлеп мұғалім келсе де, қорықпаңыз – кешірім сұрап, қылша мойным талша деп мойынсұнатын Есен бар.

	Шығарма жазуға қиналсаңыз, есеп бой бермесе – Есеннен көшіре салыңыз. Біліп қойған күнде де көшіруші сіз емес боп шығады. Миығыңыздан күліп жүре бересіз. Әзір астың иесісіз. Оллаһи.

	Осындай қасиеттері үшін Жабай оған «Қожанасыр» дейтін ат таққан. Жабай демекші, бұл бір жылтыраған қу. Бортиған сеп-семіз, бұлт-бұлт етіп, толық денесін лыпылдата, ұршықша иіріп жүреді. Тілі майда, кімді болсын алдай алады. Біз оны «Борсық» дейміз. Ол мені «Менменбек» дейді. Шындыққа бет бұрсақ, онысы маған келіңкіремейді.

	Неге дейсіз бе? Мен, мәселен, ешқашан «өзім ғана болайын, басқа не боса о босын» деген емеспін. Рас, маған кей нәрселер ұнамайды. Ұнамағандықтан да менсінбей, жирене қараймын.

	Мысалға біздің ауылдағы автоинспекторды алайық. Ол шоферларға күн көрсетпейді. Қолына ала таяғын қыса ұстап, көшеде өз құлқын көбірек ойлайды. Дәлелсіз жала деймісіз? Сізге факт керек пе? Тыңдаңыз.

	Моторлы велосипедтің таңсық кезі-ді. Ондай көлік бүкіл ауыл бойынша жалғыз Сайранда бар еді. Менің көршім. Менен екі сынып төмен оқиды, тамаша бала. Оған моторлы великті көкесі туған күніне орай қала дан әкеп берген. Ол өзімшіл емес, жалғыз өзім теуіп жүрсем деген ойдан аулақ. Тырылдатып, жолдастарымен кезектесіп айдайтынын талай көргенмін.

	Міне, мен соны сұрап мініп, көшемен әрлі-берлі зырғытып жүр едім, үйінің алдында итін ойнатып отырған Шенбаев бір кезде мені өзіне шақырды. Ол – мен сізге айтқалы тұрған автоинспектор. Жанына келіп тоқтадым. Ол менің астымдағы моторлы велосипедтің руліне қолын қойып:

	– Қызыл светофор жанса – қайтесің? – деп сұрады.

	Біздің ауылда бағдаршам түгіл, қиылысқан көше де жоқ. Бірақ мен сыр бармей, төртінші сыныпта «Ана тілінен» қызыл бағдаршам туралы оқығаным есіме түсіп:

	– Тоқтаймын, – дедім.

	– Жасыл жанса ше?

	– Жүремін.

	– Сары светофор жанса қайтесің?

	– Білмеймін.

	– Ендеше мопедті мінбейсің. Қане, түсе қал.

	Ол мопедті жетектеп апарып қорасына кіргізіп қойды. Тістеніп тұрып, жалбарынышты үн шығардым:

	– Ағай, ендігәрі мінбеймін, светофорды ертең-ақ жат тап алайын...

	Құлақ та асқан жоқ. Итін шақырып алды да, ауланың есігін тарс жапты. Бақшаның дуалынан секіріп өтіп, көршіме келдім. Сайран маған велосипедін беріп уақыты босағанын пайдаланып, ата-анасы алдында беделін өсірмекке, қауындықтың арам шөбін отап жатқан. Менің мопедсіз, қоршаулардан аттап жүргеніме ол шүбәлана қарады.

	Жалтақтамай істің турасына көштім. Сайран, деймін, осындай да осындай. Қынжылыңқырап қалды. Сездірмеген болып жатыр. Дегенмен жігіт-ақ өзі.

	Екеуіміз үйге бардық та, жағдайды оның ағасына айттық. Ол қарқылдап күлді. Содан соң:

	– Құдайдан безген екен бұл, – деп күбірледі өзіне-өзі.

	Біраздан соң қойнына томпайтып бір шыны сап кетті де, кешікпей мопедпен оралды.

	Міне, қандай Шенбаев! Осындай адамды жек көрсең, Менменбек, яғни, эгоист болғаның ба?

	Мопедті жиі мініп құмар тарқату біздің маңдайымызға жазылмаған, қанша айтқанмен, иесі бөтен ғой. Деген мен біз де мүлдем жаяу емеспіз: үшеумізге ор тақ бір велосипед бар. Заңды қожайыны – Есен.

	Қыстақтан он шақты шақырым жерде Есеннің қарт әкесі мен шешесі тұрады. Жылқышылар. Әр сенбі сайын үшеуіміз сол жалғыз велосипедке мінгесіп, солай қарай үйреншікті сапарымызға шығамыз.

	– Ауылға кеттім, – дейді Есен жеңгесіне.

	– Есеннің қарттарына кеттік, – дейміз біз ата-ана-ларымызға.

	– Сәлем айтыңдар, – дейді бәрі де.

	Бойы аспан тіреген ұзын Есен – жүргізушіміз. Мен рамаға отырам. Жабай арттағы жүк салғышқа орналасады. Құлаймыз-ау деген ой қаперімізге кіріп шықпайды. Есенге сенеміз, ершікте жайғасып отыр ғанында да аяғы емін-еркін жерге тиіп тұрады. Дөңгелектер тайғанай қалса, оп-оңай жер тірей қояды.

	Жол үстінде біз ән саламыз, күлдіргі әңгімелер айтамыз. Күлкі біздің серігіміз. Лезде межеге тақаламыз. Киіз үй оман арық жағасына тігілген. Сонау алыстағы жотадан жап-жақсы көрініп тұрады. Экипажымыз жон үстіне шыға келіп, жылдамдығын еш тежеместен, төмен қарай құлдилай бастағанда-ақ, апай жер ошақтағы дәу қара қазанның астына от жағып, ет аса бастайды. Сосын біз көлігіміздің басын үйге тірегенімізше, ол кісі бесінін де оқып үлгереді.

	– Келдіңдер ме, айналайындар, – дейді апамыз жай-намазын жинап жатып. – Ат-көлік аман ба? Қалқаларым-ау, тағы өздерің ғана келдіңдер ғой?

	Жүрегі жомарт осы бір әулие қарияның. Керемет ақ көңіл, мейірбан кісі. Есен тура аузынан түсе салған. Апайдың бір ғажап арманы бар. Әлгіндегі сұрағына тоқылған...

	– Саспаңыз, апа, қолыңызға әлі-ақ қондырамыз, – деп жұбатады шешемізді біздің қу да мәмілегер досы мыз Жабай. – Мына оқуы құрғырды тамамдап алайықшы.

	Апамыз қайран қалады:

	– Сол оқуы құрғырларыңды бірге жүріп-ақ тамам қыл майсыңдар ма?

	Жабай басын сипап, дағдарып қалады. Күлеміз.

	Апай әдетінше біздің алдымызға ас қойғанша дамыл таппайды. Дастарқанға бауырсақ төгіледі, тоңазы ған ет келеді.

	Есен сабадағы қымызды қотарысады. Шүпілдеген үлкен шараны дастарқан шетіне қойып береді. Апамыз асықпай, өрнекті ағаш ожаумен сусынды сапыра бастайды. Бабындағы қымыз иісі бұрқ етіп, мұрныңды жарады.

	Біз салқын да тілді үйірген қымызды сырлы тостағанмен басымызға көтеріп, жарыса сіміреміз.

	Ымырт үйіріле Әшекең де келеді. Орнымыздан тұрып, сәлем береміз.

	Тамақтана отырып, қарттарымызға меңгеріп жатқан ғылымымыздың мән-жайын әңгімелейміз. Үш оқымысты жабылып, жерге ағып түсетін жұлдыз бен аспан дағы жұлдыздардың бірдей емес екенін түсіндіре алмай қиналамыз.

	– Жұлдыз дейтін – жерден үлкен алып дене, – дей-мін мен. – Ол жерге құлап түссе, жердің түгі қалмай қау сар еді.

	– Алайда ол жерге ағып түседі ғой? – дейді Әшім көкеміз.

	– Иә. – Мен мойындаймын, бірақ беріспеймін. – Алайда ол жұлдыз емес.

	– Жұлдыз жерге ағып түссе – қалай ол жұлдыз емес?

	– Ол тас, – дейді Жабай.

	– Ол тас болса, неге тас болып көрінбейді?

	– Себебі ол ауаға кіргенде жанады.

	– Жанады? Тас жана ма? Қалқаларым, ілім сендер-дің бастарыңды айналдырып қойған екен.

	Бізге ілімнің бастарымызды айналдырып қоймағанын дәлелдеу едәуір күшке түседі. Ақыры Есеннің қарт әкесі мәз болып, қолын сілтейді. Басқа тақырыпқа ауысамыз. Ғылым жайлы пікір алысу түн ортасына дейін тынбайды.

	Бізге төсек қатар салынады. Үйдің іргесі түрулі. Шиі алып тасталған. Самал желдің өтінде жатырмыз.

	– Есен, сен ақымақсың, – дейді Жабай.

	– Ол қашан есті боп еді? – деп мен таң қаламын.

	– Қазір екеуіңді де тұншықтыра салам, ақымақты сонда білесіңдер. – Солай дейді де, Есен бір аяғын сорайтып, екеуіміздің үстімізге арта салады.

	Босанбақ болып әлектенеміз. Оны күшпен алу қиын.

	– Артыңды ойла, Есеке. Әсемсіз сенің не күнің бар?

	– Есеке, біз болмасақ, Әсем сұлу «жарқ етер де – жоқ болар, көрген түстей, сағымдай...»

	– Ой, жарылқаушыларым-ай, бір жолға қидым жан-дарыңды! – деп, ол бізді аяғының темірдей құр сауынан босатады.

	– Қисаң – тыңда, Қожанасырым. – Жабай тамағын кенейді. – Сенің орнында мен болсам – апамның айтқанын екі етпей, ол кісіні әлдеқашан қуанышқа кенелткен болар едім.

	– Ойпырмай, әулием-ай, ә!

	– Тыңда, былай...

	Осы жерде Жабай тасиды кеп, көпіреді кеп. Бізде шама жоқ, оны ұйқы ғана меңдейді.

	Сасық иістен оянып кетем де, тұмсығымды бүркеп жатқан шүберекті жұлып алып, ұшып тұрам. Ара шағып алғандай, Есен де атып тұрады. Шұлғаудың біреуі қолында. Со бір шаруа – шүберектерді таң атпай әлдеқайдан тауып әкеліп, бізге жұпар иісімен ты ныстатқанына бек ырза Жабай сылқылдап күліп босағаға сүйеніп тұр.

	Қуып береміз. Бортаңдап барып оман арықтағы суға бір-ақ секіреді. Шомылып, күнге қыздырынамыз. Қымыз ішеміз. Сосын күлкі, күлкі, тағы да күлкі.

	Велосипедке мінгескен бәріміз кешкісін ғана қыстағымызға кіреміз. Есен-такси зырылдатып үйдіүйімізге жеткізіп тастайды да, ғылымды меңгерудің жаңа аптасына дайындық жасаймыз. Әр демалыс сайын осы. Бізге көп қызмет етіп келе жатқан қымбатты көлігіміз ойда жоқта жоғалғанша осылай созылды.

	– Жау қайдан келді? – дедік те, өз сұрағымызға өзіміз жауап таба алмай қиналдық.

	Бұл кезде қыстақта басқа велосипедтер пайда бола бастаған. Көбісі құрама, әр жерде бұзылып жат қандардан құрастырылғандар. Сондай велосипед Сат-

	таровтардың да астынан көрінді. Күдікті-ақ, әйт кен мен, бірде-бір таныс бөлшегін көре алмадық.

	– Құрастыру үшін ұрлап алған бөлшектердің тап өздерін пайдалану тіпті де міндетті емес.

	– Әрине. – Жабай мені құлшына қостады. – Алыс-беріс, алмастыру сықылды әдістер жеткілікті.

	– Рас-ау, бірақ қайтіп дәлелдейміз? – деді Есен.

	– Нені дәлелдеу керек? Неменеге? Жалғыз-ақ дұ-рыс жол бар! – деп, Жабай сырлы жүзбен саусағын шошайтты.

	– Қандай?– Қарымта қайтару!



	Ғашықтық

	Мұғаліміміз бізді жүгері орманына шабуыл жасауға ынталандыруда. Бәрімізді сынай бір шолып өтіп:

	– Нормасын кім бұрын орындайды – сол үйіне қайта береді, – дейді ол. – Бірақ сендердің ұрандарың – «Бірің – бәрің үшін, бәрің – бірің үшін» ғой, сондықтан бір-біріңе көмектесіп, басқа сыныптардан бұрын, бәріміз дің бір мезгілде, бір сапта, ауылға өлеңдетіп оралуымыз ға жағдай туғызарсыңдар деп ойлаймын.

	Біз жақ ашпаймыз.

	– Қазір әрқайсысың бір-бір қаптан аласың.

	Қап үлестіру басталды. Кезек бірден бізге жетіп келді. Біздің бұл мұғаліміміз алфавитті тән алмайды.

	– Әшімов!

	– Мен.

	– Мә. – Ол бір төбе боп үйіліп жатқан кенеп қаптар-дың үстіңгісін өзіне тартып алып, бермен қарай лақтырып тастады.

	Есен ырғалып барып, оны жерден көтерді.

	– Сәтов!

	– Мен!

	Жабай атып тұрды да, еріне басып жанынан өте берген Есеннің қолындағы қапты жұлып алып, қайта отыра кетті. Есен оның төбесіне бір тоқ етер қонжитты. Сөйтті де, кері айналып, ағай Жабайға деп тастаған қапты алуға кетті.

	– Мә, Айқапов!

	Мен атыз жалында жүрелеп отырған қалпымда:

	–Маған қаптың керегі жоқ, – деп дауыстаймын.

	– Неге?

	– Білесіз ғой, ағай, біз үшеуіміз собықты сатырлатып бір қапқа жақсы жинаймыз.

	– Қап көтеруге оның әлі бұғанасы қатқан жоқ, ағай, – Жабай қыстырыла кетеді. – Оған өзім қамқор болмасам...

	Есеннен тартып алған кенебі сол қолтығында, лып етіп жетіп барып, менің үлесіме берілген қапты оң қолымен көтеріп алады.

	Қап үлестіріп болған соң, класс жетекшіміз арық тың жие гіне отырады. Фамилиямыз тіркелген дәп терін жанына қояды. Қалтасынан шылым алады да, тұта тып жатып:

	– Жөнеліңдер, балалар! Мен төккен қаптарыңның санына жете алмай отыратын болайын, – дейді.

	Біз қалың жүгерінің арасына еніп кетеміз. Алыстаған сайын бытырай береміз. Басқалардан қарамызды үзген шақта Жабай бір ашық алаңқай тауып алады да, шырмауыққа аунай кетеді. Есен наразы:

	– Әлден жаттың ба? – деп дүңк етеді де, бір собық-пен жіберіп ұрады. – Жақсы демалуың үшін.

	Собық оның майлы жеріне былп ете түседі. Анау түк сезбестен әрі аударылып, екі қолын жайып рахатта на керіледі.

	– Борсыққа таяқ батпайды, – деп шағып алам мен.

	– Сенің ендігі жаның шығар еді, ә, шипая Мен менбек?

	– Мә, жаны шыққан!

	Қайырған собықтарымды топылдатып үстін-үстін оған қарай лақтырамын. Анау аяқ-қолымен қақпақ ылдап, денесіне жолатпайды. Мені Есен қолдай кете ді де, до сымызды екеулеп атқылаймыз. Әп-сәтте оның жанжағына төбе-төбе боп жүгері собықтары үйіліп қалады.

	Бір кезде тура жанымыздан:

	– Ей, сендердің жұмыс істейтін түрлерің жоқ қой! – деген дауыс шықты.

	Имиген жіп-жіңішке Саттаров пайда бола қалыпты.

	Айыптаған жүзбен басын шайқайды.

	– Қаңқа, сақтан!

	Жабай басын көтерді. Қасындағы бір собықты алып, бір мезет гранатша салмақтай ұстап тұрды да, оның төбесін жалата зу еткізді. Анау жасқанам деп құлап қала жаздады. Біз қарқылдап күле бастағанда, күңкілдеп, алды-артына қарамай жөнеп берді. Біз ойнай жүріп бірер мезгіл собық қайырдық. Сосын үшеуіміз үш бос қапты қатар жайып қойып, сұлай-сұлай кеттік.

	Азын-аулақ уақыт өткен соң, жүгері жапырақтарын ың тыныштықты бұзған сыбдыры естілді. Қолына ұс таған жүгері паясынан жасалған таяқпен өзіне тоғай арасынан жол ашып, сынып жетекшіміз келе жатыр екен.

	Салып ұрып келіп, төбемізден төне тоқтады.

	– Бұл не жатыс? Неге жинамайсыңдар?

	– Мынау не, ағай-ау?

	– Ағай, сіз бізге тым әділетсіз ескертпе жасап тұр-сыз. Қараңызшы өзіңіз?

	Біз түрегеп, үйіліп жатқан собықтарды нұсқаймыз.

	– Бұл аз. Сендер ұзақты күн бос отырдыңдар.

	– Е, ағай-ай, Қаңқа айтып келді десеңізші. Ол өзі сондай бір өсек тасуға құмар жігіт...

	Жабай тамағын кенеп, ұзақ әңгімеге көше бастап еді, мұғалім сөзін бөлді:

	– Қаңқаң кім-ей сенің?

	– Саттаровты айтам да. Сүйек пен теріден басқа несі бар жазғанның...

	– Жан бітіріп қойған анатомия бөлмесіндегі скелет тура.

	Ұстазымыз бортиған Жабай мен әлжуаз маған кезек көз салды да, бізді ойша жіңішке де ұзынтұра Саттаровтың қасына қойып көрген болу керек, мырсмырс мысқылдай күлді.

	– Сіз бұларды дұрыс түсініңіз, ағай. Қаңқа деген лақап ат оның өзінен бұрын сөзіне бола тағылып жүр, – деп, Есен біздің келіссіздеу түсіндірмемізді жуып-шайып жатыр.

	Сынып жетекші ағайымыз саусағын безеді:

	– Жақсы жігіт жаман теңеуге үйір болмаса керек!

	Жабай басын қасыды. Әңгіме арнасын өзгертуді ойлап тұр екен.

	– Мынадай мәселе, ағай. Түске қарай бір торсық қымыз келіп қалар... М-м-м... Соны енді өзіңіз боп... Иә, сіздің қымызды жақсы көретініңізді біліп...

	Айтпақ хабарының басын оралымсыздау бастады да, қызып алған соң сөзінің майын тамызды. Бұл қу неме алдап-арбаудың не бір жолын біледі. Барып тұрған мәмілегер. Кейде бір реті келіп мені мақтай қалса, мен тіпті өзімді-өзім танымай қалам.

	Ағай орнынан көңілдене көтерілді де, жүруге кедергі келтіретін қаудырақ жапырақтарды жуан таяғымен екі жаққа жасқап, жүгері арасымен әрі қарай жүріп кетті.

	Біз тағы шамалы тердік те, қырманымыздың басына жантайдық. Сәлден кейін-ақ Есен еңбек тәртібін бұза беруге бұдан әрі шыдамай, орнынан тұрды.

	– Иә, қымбатты Есен жүкші, міндетіңе кіріс. – Мен оның қабын бүктеп алдым да, аяқ жағына қарай лақтырып тастадым.

	Жабай домаланып, қапқа Есеннен бұрын жетіп барды.

	– О не дегенің, Дәуіржан, бұлай болмайды, жүкшіге жүкті әзірлеп беру жөн... Көмектесу керек қой оған. Кел, салысып жібер.

	Жүрелеп қаптың аузын ашты.

	Салысқанда қандай! Мә, Жабай көмекші!

	Менің қапты көздеп жіберіп қалған собығым оның кеудесіне сарт ете түседі.

	– Қанденім-ау, пілмен ойнап қайтесің. – Ол үюлі со-бықтарды шетінен қапқа өзі сала бастайды.

	Мен күрсінем де қасына келем.

	Сәлден соң жарты қап жүгеріні жаймалап-жаймалап, аэродромдай жаурынына салып алады да, Есен өткізуге кетеді. Біз собық қайырамыз. Бір кезде Жабай маған сырлы көзін арбай тастайды.

	– Дәуір бала, байқаймын, сен де ғашықсың осы.

	– Түс көрдің бе, ей, Жабай данышпан? – деймін мен теріс қарап.

	– Түс емес, сені көріп-ақ біліп отырмын.

	– Ескертіп қояйын, Сәтов жолдас, мен мұндай жалаға шыдай алмаймын.

	– Қалай-қалай шырылдайды-ей мына ғашық! Әй, сенің үзіліп жүргеніңді мен түгіл, қыздың өзі де сезіп қойған!

	– Кім ол?

	– Білмейтін болуын! Одан да «Айналайын, ағатай, көмектесіп жібер», – десең етті. Тоқта, ана ұзынтұра екеуің бірден жалынарсың маған, бәлем. Құрбы қыздарға мөлиген бозбаласымақтар.

	– Оу, аспанды тіреп тұрғандай болмашы!

	– Аспанды тіреу – ойыншық, мен сенің түсіңді өңіңе айналдыра алам.

	– Қой-ей! Қайтіп?

	– Бөс, бөспебай Жабай, бөс!

	Жүгеріні салдыр-гүлдір жығып келе жатқан Есеннің жайдары даусы естілді.

	– Зулат, бөспе Жабай, зулат! – деп, мен қостай кеттім.

	Аңғарымпаз достың жаны бар сөздерін бекерге шығарғанымызға мәз болғанымыз сондай, ішімізді ба сып, ішек-сілеміз қата күлдік.

	– Күліңдер, жарыместер! Әлі-ақ жыларсыңдар.

	Біз күлкімізді доғарамыз. Есенге тағы жарты қап собық салып беріп, үлкен қырманға жөнелтеміз де, жүгерінің бітік өскен жерін іздеп кетеміз.

	Соңғы қапты молдау етіп, жүкшімізге арқалаттық та, қырман басына үшеуіміз бірден келдік. Үйілген жүгері үстіне Есен қабын сілтей төкті. Сөйтті де, қатты шаршаған адамша, өп-өтірік уһ деп дем алды. Қабық тан жасап алған жұп-жұмсақ төсенішінің үстінде жан тайып жатқан ағай күлді. Дәптеріне белгі соқты да, бізге:

	– Жарайсындар, батырлар! Енді артта қалғандарға көмектесіңдер, – деді.

	– Шамалы тынығайықшы, ағай!

	– Кеуделерінде жандары болса, кешікпей өздері де алға шығар.

	Жанына ұзынымыздан түсіп, құлай кеттік. Мұғалім бізді ұялтпақшы боп басын шайқады.

	– Жақсы жігіт ұсақтыққа үйір болмас болар?!

	Жабай орнынан атып тұрды. Ұялуға уақыт қал дырмай:

	– Келді, ағай! – деп, айқай салды.

	Мойнымызды созып Жабай сілтеген бағытқа қарадық. Шаңдақ жолмен желіп түйелі кісі келе жатты. Соңын да бір бос тайлақ.

	Есеннің анасы. Алдынан шықтық. Есен бұйда жіпті тартқылап, түйені шөгере бастады. Түйе аузынан көбігін шаша бақырып-бақырып, әуелі алдыңғы, одан артқы тізелеріне сылқ-сылқ түсті де, орнықты-ау, әйтеуір. Жабай қолтығынан демеп, апайды қомнан түсірді. Содан соң екеуіміз түйенің екі жағына шықтық та, екі бүйіріне асулы қоржынды, жұмыр саба мен тырсиған дорбаны шешіп, еппен жерге алдық.

	– Қалқам, өңкей қанаты қатпаған балапандарды ай далаға әкеп жұмысқа салып жатыр екенсің, – деді шешей сынып жетекшісіне. – Мына аңызақта балалардың не жандары қалады? Әдейі сусын әкелдім. – Қоржынының бауын ағытып, ыдыс-аяғын салдыратып жатыр. – Бұл жерде енді неше күн істейсіңдер?

	Олар жылы шыраймен әңгімелесіп отырғанда, Жабай жүгері тоғайының ішін бір кезіп үлгерді.

	Қыздар қымсынып, қырманның екінші жағына келіп отырысты. Үлкендермен араларын сыныбымызбен жа былып тұрғызған қызыл сары тау бөліп тұр.

	Қырманның бергі жағында апамыз:

	– Айналайындар неменеге ұялады, – деп сөйлеп жатыр.

	Жабайдың қолындағы ыдысқа қымыз қотарып тұрып, тағы не бір әдемі сөздерін айтуда. Мен бауырсақ салынған дастарқанды жайып, жиегіне кеселерді қатарластырып қойдым. Есен оларға шүпілдетіп қымыз құйды. Бірінші кезекте қыздарға ұсындық. Қыздар бірбір ұрттады да, ашырқанып, кеселерін алдарына қойды. Жабай бұл екі арада үшінші кесені тауысты.

	– Жасасын бір ішек қыздар! – деп қыздарды мақтап қойды.



	– Сен аспаннан түскендей болма, жетер жалғыз ішкенің!

	Маржан тұрды да, тобатайды алдына алды. Қыздардың ішіндегі ең өткірі, ең ер мінездісі осы. Өзі кесесіндегі қымызды тауысты. Дігерлеп басқа қыздар ға да ішкізіп жатыр. Біз кезде саңқылдаған даусын керемет салмақтандырып:

	– Айналып кетейін, Әсемжан, – деді, – сен іш, бұл саған арналған қымыз ғой.

	Есен қызарып кетті. Сағадат байқап қалып:

	– Ұялттың ғой, – деп, жымың етті.

	– Ибалы болғаны мақұл, – деп қутың ете түсті де, Жабай маған қарап көзін қысты.

	Бұл қудың астарлап кімді мегзегеніне, әбүйір болғанда, ешкім көңіл аудармады.

	Сорайып Қаңқа пайда бола қалды да:

	– Орта толсын, – деп міңгірлеген беті, Сағадаттың жанына ирелеңдеп отыра кетті.

	Сүйкене отырса да, Сағадат ығысып, қашқақтаған жоқ. Қайта оның әлдебір түкке тұрғысыз сұрақтарына періште күлкісімен тура қарап жауап берді. Мен осы сәтте Қаңқаны бұрынғыдан әрмен жек көріп кеттім.

	– Қамысбек, сусын іш, – деп, Маржан оған арнайы қымыз құйды.

	Анау өзінің сидиған саусақтарымен кесені бүре ұстады да, кенезесі кепкендей, сіміре бастады.

	Отырысымыздың мен үшін мәні кетті. Мен тұрдым да, жүгері тауын айналып, апай мен ағайдың жанына келдім.

	– Арманым – осы Есенжанның адам әкелгенін көр-сем деймін, әйтеуір. Күнде оқытып жүрсің ғой, қал қам, байқағаның бар шығар, – дейді ақ жүрек, аңқау апамыз.

	Ұстазымызға еміне қарап, ұйып қапты. Мұғалімнің пішінінде де сыр айтпақ қалып бар, бірақ тек осы кез де қастарына мен келген соң, ниетін өзгерте қойды:

	– Шеше-ау, біздің мақсатымыз балаларды үйлен-діру емес, білімге баулу, жақсы азамат етіп тәрбиелеу ғой, – деді де, сырлы тостағанды басына төңкере бастады.

	Анадай жерде әсем тайлақ жүгерінің жоғарғы жапырақтарын жұлқылап жеп тұр. Тайлақ деймін-ау, мынау дәл бір өмірге жаңа ғана келген сүйкімді ботақан ғой. Кіршіксіз тап-таза жүнінің мап-майда боп үлпілдеуін қарашы. Мен оның қасына келіп:

	– Ух, қандай әдемі едің, – деймін.

	– Жаңа байқап тұрсың ба? – дейтін сияқты ол ішінен.

	Маған көзінің қиығын тастап қойып, жайбарақат қана өз ісімен айналысуда.

	– Сенің көздерің жақсы, сенің көздерің маған өзім нің сүйетін қызымды елестетеді...

	– Оның көздері шынымен тура менікіндей әдемі ме? – дейді ол ішінен, сөйтеді де мойнын бұрып, үпүлкен, дөп-дөңгелек, қап-қара көздерін мөлдірете, маған тура қарайды.

	– Иә, – деймін мен.

	Жақсы көріп, тақала түсем. Ол ішінен:

	– Қайда ентелеп келесің? – дейді де, тіксініп, ше-гіншектей бастайды.

	– Қорықпа, боташым... Неткен сұлусың өзің, бота-қаным, – деймін жай ғана.

	Шудасынан сипап еркелеткім келіп, қолымды созам. Бірақ үркек бота:

	– Мен сұлумын-ау, бірақ сен жап-жамансың, – деп бұрқ етеді де, ақырын да әсем тайраңдап, әрмен қарай желіп кетеді.

	Қиял сейіледі. Алысыраққа барып қайтадан жүгері жапырағын ернімен тартқылай бастаған ботаға тағы шамалы қарап тұрдым. Сосын кейін қайттым. Қыздар апайды қоршап алыпты. Дабырласып, буынып-түйінуіне көмектесіп жатыр. Араларындағы майысқақ талшыбықтай талдырмаш Сағадатым көзіме оттай басылды. Жүрегім дір ете түсті. Ішімнен:

	– Дүниедегі ең сұлу – сен, – деймін.

	Жүгері орманын жағалап келе жатқан мен жаққа көзінің қиығын бір тастап қояды. Сонда оның мендік екеніне күмәнім қалмай, бүкіл денем балқып қоя береді...

	– Сүйемін сені, жаным. Сен маған өмірдей қымбат-сың, Сағадат, – деп өзіме-өзім іштей тебірене сыбырлай мын да, оған үн-түнсіз телміре қараймын.

	Ғажайып жанары жалт етеді де, кірпіктерін түсіре қойып, назарын аударып әкетеді. Ізінше арамызға күдік бөгеті орнай қалды. Бөгетті жойсам деймін. Абайлап басып қасына келем. Қолымды көтермек болам, бірақ ол қорғасындай ап-ауыр. Аузымды ашам, бірақ дыбыс шықпайды.

	Әлгінде үркітіп алған ботақаныма көзім түседі. Алыста тұрса да, маған әлі сенімсіздікпен қарайтын тәрізді.

	Ағайымыз бас боп рақметімізді айтып, түйесіне мінген апайға қол бұлғаймыз.

	– Балалар, жұмысқа тартыңдар, – дейді мұғалім.

	– Кеттік! Біз қыздарға көмектесеміз!

	– Жабай Әсемнің қолындағы қапты алып, иығына асады.

	Қыздарымызбен қатар жүріп собық қайырамыз. Әр қап манағыдай емес, лық толады. Есеннің соры. Мұрны тершісе де, сыр білдірмей тасып жүр.



	Атаман

	Менің шопан ағам бар. Кішіпейіл, аңқылдақ жан.

	Былтыр бәйгеге жеңіл машина алған. Соны бір мінуге құмартушылар көп. Ағам ешкімнің көңілін жықпайды. Нәтижесінде мезгілінен бұрын бұзылған көгілдір «Волга» он шақты күннен бері тапжылмастан біздің ауладан орын тепті.

	– Ағам оралғанша машинасын жөндеп қоям, – дедім мен.

	Үйде менімен әрдайым санасады. Тілегім жерде қалмайды. Бұл жолы да ешкім қарсы болған жоқ.

	Бір-екі ықылық атып, от ала жөнелгенге дейін мотордың өзім білетін және білмейтін түкпірлеріне не істеп, не қойғанымды айтып, іштеріңізді пыстырмай-ақ қояйын. Әйтеуір, ғайыптан, автомобиль жөнделді де, өз денесін өзі ілбітіп сүйретіп жүре алатын халге жетті. Тек өзін емес, мені және менің жолаушыларымды қоса алып жүруге жарап қалған тәрізді. Маңдайымның терін сүртіп үлгергенімше, менің інім Қайрат бастаған көршілердің толып жатқан қара домалақ балалары бірінің үстіне бірі мінгесе, машинаның ішіне қойыпқойып кетті. Алдыңғы орынның өзінде үшеуі отыр. Қайрат тура жанымда. Мені асықтырып, шыдай алмай барады:

	– Дәуір, жылдамдатшы, бұл не, сен ана есек мінген молдадан оза алмай келесің? Ну, болшы!

	Кіп-кішкентай болса да, шапшаң жүрісті жақсы көреді. Жазғы каникулда ағам бізді осы машинамен өз қонысына алып барған. Ақсайдың тақырымен «Волга» құсша зулағанда, Қайрат есі кете қол шапалақтап, қиқулап отырған-ды. Ол қазір менің де тап сон дай жылдамдықпен жүргізуімді талап етіп отыр. Акселераторды басып қалам. Көк түтін будақтап алдымызға шыға келеді – баяу ескен жел бізден жыл дам. Қанша дегенмен, есек мінген молдадан оза бастаймыз. Көшенің шетіне шықтым. Сөйтіп, машинаны үйге оралу үшін кері бұрдым. Осы кезде тепеңдеп есекті де жетіп алды.

	Желге қарсы жүргенде бәріміз де әжептәуір масай рап отырдық. Өйткені көк түтін шұбатылып артта қалып жатты да, мамырлаған көлігіміздің шабандығы білінбей кетті. Кәдімгідей құйғытып келе жатқандаймыз. Оның үстіне, біздің қақпаның алдында екі езулері екі құлақтарына жетіп, Есен мен Жабай тұр екен. Мен оларға «Волганың» тұмсығын тірей тоқтаймын. Шебер тоқтағаным соншалық, менің жас жолаушыларым шаттана айқайлап жіберді.

	– Үлкен шаруа бар, – деді Жабай.

	Аулаға кіргізіп, машинаны тарс жаптым. Іштен құлық сыз түскен балақайлар мен есікті бекітіп кетуге айналғанда, терезеге шыбынша үймеледі. Алдыңғылары кәбіңке ішіне танауларын әйнекке жапсыра сығалайды. Біреуі басқару тетіктері жайлы әлдене айтып еді, ізін ше оған бәрі қосыла, жарыса сөйлеп, шуылдаса баста ды. Қастарына Қайратты тастап, үшеуіміз үй сыртындағы бақшаға қарай шықтық.

	Маңайда ешкім жоқтығына көз жеткен соң барып кеңес кұрдық. Олар мені өздері әлгінде ғана тындырып келген маңызды іспен таныстырды.

	– Жоспар орындалды-ау, бірақ біз оны пайдалана алмаймыз ғой, – деп Есен өкініш сездірді.

	– Ұмытпайық, жолдастар, біздің мақсат – қарымта қайтару ғана болатын, – деп ескертті Жабай.

	– Иә, біздің көздегеніміз пайда емес, – деп қостадым мен.

	– Іске көшейік! Бізге күдік туатынына кімнің шәгі бар?

	Жабай сұраулы кескінмен Есен екеумізге кезек қарады.

	– Бөтен кімнен көрмекші?

	– Ендеше, бізде оның бір шегесі де сақталмауға тиіс!

	– Көміп таста, – деп, мен нақты ұсыныс жасадым.– Ақымақ, басқа ештеңе ойлап таба алмадың ба?

	– Данышпан тұрғанда менің қиналып нем бар.

	– Әй, қойыңдар! – Есен бізге тоқтау салды. – Соны Сатандарға неге жеткізіп тастамаймыз? Рақатын көр сін.

	– Дұрыс сөз! Өзі үшеуімізді көтере ме екен?

	– Миғұла! Ол сенің машинаңды меңзеп тұр. Баты-лың жете ме?

	– Қайда? Қайрақтыға ма? Шенбаев ұстап алсын деп отырсың ба?

	– Осы шикі бастан-ақ қалдық-ау! Құдайдың түні не үшін?

	Түсінікті. Күн бата мамама келдім. Папам үйде жоқты.

	– Машинамен аз ғана серуендейінші? – деп рұқсат сұрап жатырмын. – Қайрақтыға шығатын жолмен шамалы айдаймын да қайтамын.

	– Қойшы, қалқам, бірдеңеге ұрынып қаларсың.

	– Ақырын жүрем дедім ғой енді, жіберіңізші, мама, – деп қиылдым.

	Менің мамам жұмсақ қой:

	– Абай бол, қалқам, – деп қала берді.

	Ниетімді сезіп, айналсоқтап жүрген Қайрат үйден менімен ілесе шықты. Жарамсақтанып, ауланың қақпасын ашып жатыр. Машинаны жолға шығардым. Қайрат жүгіріп келді. Мен оған қазір асығыс екенімді айт тым. Түсінігі бар, ақылды өзі. Бесінші класта оқиды ғой. Бұртиыңқырап, кері шегінді. Көнгенін айтсайшы.

	– Сен бір жолға өкпелеме, – дедім мен оған. – Ертең мен саған айдауды да үйретем.

	Ол көңілденді. Мен қозғала бергенде:

	– Алдама бірақ, – деп айқайлады.

	Едәуір ұзап барып артыма қарап едім, көшенің жиегінде әлі тұр екен.

	Мен сызылтып Жабай үйінің ауласына кіріп кеттім. Фарды өшірдім. Түстім де, жүк салғышты аштым. Дайын тұрған Жабай қорадан шыға келді. Лып еткізіп велосипедтің екі дөңгелегін тоғыта салды. Кәбіңке ішіне, артқы орындыққа раманы орналастырдық. Оның үстіне Жабай қонжиды да, сорайып тұрған қанатты майыстыра салып, есікті тарс жапты.

	– Темірдің батқаны білінбес, майлысың ғой...

	– Сендей қу сүйек болмағаным қандай жақсы. Тарт алға!

	Есен менің қатарыма отырды. Үйіріле бастаған қараң ғылықты тіліп, он бес шақырым жердегі Қайрақты қыстағына қарай сапар шегіп кеттік. Көңіл тасиды. Жол бойы лепіреміз. Масайрап, өзімізді нағыз қарақшыларша сезініп келеміз.

	– Сатан сайтан қалай қуанады десейші! Ол өмірін де велосипед мініп көрген жоқ қой, – деді Есен.

	Біз көз алдымызға Сатанның қалай қуанатынын елестеттік. Сатан да біздің досымыз. Жетінші класқа дейін бізбен бірге оқыған. Сонан соң мектепті тастап кетті. Қазір кеңшарда әр түрлі жұмыс істейді. Өзі сырнайшы, сері жігіт.

	– Сатанның қуанғаны жақсы-ау, бірақ Қанқаның көз жасын да ойлап қойыңдар, – деп мысқылдады Жабай.

	Есен айқайлап жіберді.

	– Ең бірінші менің көліксіз қалғаным зердеңде бол-сын!

	– Қараңдар, қарсымыздан машина шықты, – дедім мен олардың назарын аударып.

	Гүжілдеп жүк машинасы келе жатты. Міне, шақырайған жарығы көзді қарып барады. Мен фарды өшірдім. Алдым түк көрінбей қалды да, қайта жақтым. Одан соң әлсіз жарыққа ауыстыратын едендегі түйме есіме түсті де, сол аяғымның табанымен шарлап жүріп тауып алып, басып қалдым. Менің жарықты жы мыңдатқанымды белгі бергені деп ұқса керек, жүк ма шинасы тоқтай қалып, жүргізуші есігін ашты. Неге екенін қайдам, мен де тоқтауға ыңғайлана бастадым.

	Жабай желкемнен тістене ысылдады:

	– Миғұла! Есің дұрыс па өзіңнің?

	Шеруіміздің мәні миыма сарт ете түсті. Мен жұлқа жөнелдім. Шамалы тұрып, жүк машинасы да жөніне кетті.

	– Жігіттер, кәне, үйге келіңдер, – деді Сатан сый-лығымызды қабыл алған соң. – Сендердің жол дарыңды жуып жіберейік.

	– Кідіре алмаймыз, Сатеке, – деп жатыр Есен бә-ріміздің атымыздан. – Өзің түсінесің ғой.

	– Тіпті де кешікпейсіңдер. Сендер дайын асқа дөп келдіңдер.

	– Мақтап жүретін болғанымыз да, – деді тамаққа кет әрі емес Жабай аузын сипап.

	Күлісіп, үйге ендік. Электр шамның жарығынан көзіміз ұяла тұрып, шай ішіп отырған кемпір мен шалға сәлем бердік.

	– Көп жасаңдар, – деді олар.

	Дастарқанды айнала отырдық. Ыстық шайды асықпай ұрттай отырып, біз әрқайсымыз қарияларға жеті атамыз және олардың мекені жөнінде емтихан тапсырдық. Олар ырза боп қалды.

	Сары самаурынның суы сарқылды. Қарттардың көңілі үшін күбір етіп, қос алақанымызбен бетімізді сипа дық. Тұрдық.

	Машинаны от алдыра бастадым. Мотор ырың-ырың етіп, әрең айналады.

	– Қой, мен бұрап жіберейін, – деді Сатан.

	Орындықтың астынан бұрағышты әпердім. Ол оны мотор тұмсығындағы ұяға салды да, автомобильді ау дарып жіберердей селкілдетіп, зыр қақтыра ай налдырды. Мотор гүр ете қалды. Сатан терезеден бұрағышты беріп, бәріміздің қолымызды қысты. Жолға түсіп, ауыл қайдасың деп зымырай жөнелдік. Орта жолда машинамыз сөніп қалды.

	– Есен дәу, кезек сенікі, – деді Жабай.

	Есен бұрағышты иығы көтертпей қалғанша бұрады.

	Елеулі ақау барлығына көзіміз жетті. Машинаны итер мелеп, Қайрақтыға қаратып қойдық. Есен Жабайдың күртешесін киіп, Сатанға кетті. Біз есік, терезені мықтап жауып, орындықты шалқайттық та, бүрісіпбүрісіп жата кеттік.

	Қыркүйек, қанша айтқанмен, күздің айы. Түні сал қынақ. Қалтырап-дірілдеп жатып көзіміз ілініп кеткен екен, тарс-тұрс дыбыс оятып жіберді. Артымызда екі көзі жарқыраған машина дүрілдейді, терезеге екеу үңіліп тұр. Папамды тани кеттім. Апыл-ғұпыл есікті аштым.

	– Немене, осында түнеуге бекінгенсің бе?

	Зілсіз айтып тұр, ол ылғи ашусыз сөйлейді.

	– Есен Қайрақтыға кетіп еді, – дедім жасқаншақ үнмен.

	– Жақа, тіркеуге алайық.

	Жақасы менің орныма отыруға ыңғайлана беріп:

	– Жөндеп байқамаймыз ба? – деді.

	– Уақыт өткізіп керегі не, күндіз қарарсыз.

	– Мейлі, ендеше.

	Ол машинасына кетті. Жабай маған сыбырлап:

	– Есен үлгермейтін болды-ау, – деді.

	Мен жауап берген жоқпын. Шынымды айтсам, папама пәлендей ұсыныс айтуға батылым жетпес еді.

	Тіркеу салынды. Жолдың кеңдеу жерімен ауылға ақырын бұрыла бастадық. Осы кезде дөңгелекті трактормен Есендер де жетті. Сатан мен тракторшыға асығыс қол беруге ғана шамамыз келіп, жүк машинасының жетегінде сүйретіліп кете бардық.

	Машинаны үйге жеткізген соң, достарымды шығарып салуды сылтауратып, сыртта қалып қалдым. Көшеде ақырын әңгімелесіп тұрғанымызда, жанымыздан сы нып жетекшіміз өтті. Көмескі жарықтан байқамай қа лыппыз. Ол, шамасы, кинодан келе жатқан болу керек.

	– Үш саусағын бүкті, – деп сыбыр етті Жабай.

	– Дайындалып бару керек, – деді Есен.

	Біз қоштастық. Жүрегім лүпілдеп үйге кірдім. Әкем маған сұсты қабақпен бір қарады да, қайтадан газетке үңілді. Мамам ымдап, жабулы табақты нұсқады. Үнтүнсіз тамағымды жедім. Кітаптарымды аударыстырып, жазу жұмыстарын орындадым да, Қайраттың қасына кеп жата кеттім.

	...Ағайымыз ойымыздан шықты.

	– Түн ортасына дейін қыдырған азаматтардың са-баққа дайындығы қалай екен? Кәне, дәптерлеріңді әкеліңдер, – деді ол сыныпқа кірген бетте.

	Оқушылар таңырқап, ағай қараған бағытқа мойындарын бұрды. Біз сақадай сай отырғанбыз. Дәптеріміз ді апардық. Ауызша сұрағына да мүдірген жоқпыз. Осы кезде алдыңғы партада отырған Саттаров пен Тайыровтың сыбырласа кеткенін аңғардым. Келесі сағатта Саттаров жоқ боп кетті. Алтыншы сағаттың үстінде оқу ісінің меңгерушісі келіп, мұғалімнен рұқсат сұрады да:

	– Сәтов, Айқапов, Әшімов, сабақтан соң милиция бөлімшесіне барыңдар, – деді.

	Бәрі бізге алая қалды. Біз де бір-бірімізге қарадық.

	– Неменеге, ағай? – дестік ақырында.

	– Барған жерлеріңде естірсіңдер.

	Кітаптарымызды қолтықтап, үшеуміз бөлімшеге қарай аяңдап келеміз. Жабай күйіп-пісіп:

	– Бұл ана «көріпкелдердің» ұйымдастырған ісі! – деді.

	– Оған дау бар ма? – деп қоштадым мен. – Солай боларын мен мана сабақ үстінде-ақ байқағанмын.

	– Не қыламыз?

	– Қалай, не үшін болғанын өзіміз айтып берсек қайтеді? – деп Есен қобалжи үн қатты.

	– Жындымысың? – Жабай ыршып кетті. – Олай тек масқара боламыз.

	– Біз түк білмейміз, түк көрген жоқпыз.

	– Дұрыс-ау, бірақ...

	– Еш бірағы жоқ. Шынтуайтқа келгенде, біздікі қыл-мыс емес, біз тек есеп айырыстық.

	– Әрине. Біздің велосипед ұрланғанда, біз заңға жү-гінген жоқ едік қой... Енді де араласпай-ақ қойсын.

	Тас үйдің зілмауыр есігін тарттық.

	– А, келдіңдер ме, – деді кезекші милиционер. – Тер-геуші тамақтанып қайтқанша отыра тұрыңдар.

	Біз сыры кеткен сәкіге отырдық.

	– Әй, ұзын, сен бері кел.

	Есенді жіңішке коридормен ертіп әкетті де, төрт-бес минуттан соң тақ-тұқ басып жалғыз оралды.

	– Атамандарың ғой, ә? – деді өзінше мәз болып.

	Әлі отырмыз, әлі отырмыз. Ағаш орындықтың «ағаш тығы» сезіліп, мазаны кетіре бастағанда зарықтырған тергеушіміз де келді-ау. Кешікпей бізді өзіне шақырды.

	Есен де сонда екен. Біз кірісімен алдына дәуітін та қалтып, тартпадан аппақ парақтар алып еді, содан қаламұшын шиқылдатып, тыным таппай жазып жатыр, жазып жатыр. Аузымыздан шыққан сөздің бәрін қағазға түсірді-ау деймін. Аты-жөнімізден бастап, әңгімені ұрланған велосипедке тіреді. Біз ештеңе білмейміз. Саттаров біз алды деп арыз берсе, жек көретіндігінен солай ойлайды.

	– Рұқсат па? – деген дауыс естілді.

	Сынып жетекшіміз кірді. Тергеуші орнынан тұрып сәлем берді.

	– Отырыңыз, Ереке, мен мына оқушыларыңызбен әңгімелесіп отыр едім.

	– Бұлардың айыбы не?

	– Саттаров деген оқушыңыздың велосипеді ұрла-ныпты. Жәбірленуші осыларды көрсетті.

	Мұғалім бізге ала көзімен ата қарады.

	– Онысы жала, ағай, – деді Жабай.

	– Сізді де осы оқиғаға байланысты шақырдық. Мына балаларды ұрлық болған түні көрген екенсіз.

	– Түнде көргем, иә. Сол себепті сабаққа дайын-дықтарын тексердім.

	– Ал велосипед бұдан екі күн бұрын ұрланған, – деп анықтап қойды Жабай.

	Сәлден соң бізді босатты. Жабай Есеннің қолын сілікті:

	– Жаңа лауазымың құтты болсын, дәуім! Сені «Қожанасыр» деп, қатты қателесіп жүр екенмін. Әлгі милиционердің ақылдысын-ай!

	– Мәс-саған, сен атаман екенсің ғой? Ал мен бол сам, сенімен тең кісіше өзімді сонша еркін ұстап жүрмін?!

	– Ал, жолдас атаман, қайда болдың?

	– Атамандар үйінде, – деп күлді Есен.

	Ертеңіне сыныбымыздың жетекшісі Еркебек ағай Сат таровты түрегелтіп қойып, жерден алып, жерге салды. Қаңқа мен Әтештің салы суға кетті.

	Үзілісте Есен бізді оңашалап мектептің қора жақ бұрышына апарды. Жан-жағына абыржи қарайлап, құпия түрде:

	– Әділдік керек қой, біз адам емеспіз бе? – деп сыбырлады.

	Жабай да, мен де үндемедік. Бүлдіру – оңай, ал соны мойынға алу дегенің... Әрі біз қисық ісімізді қанша лықты тереңдетіп жібердік... Жоқ, жабулы қазан жабуы мен қала берсін...

	...Масқара, қандай қорқақпыз біз!!!



	Жем

	– Мама, қойыңызшы, жоғалып кететіндей – мен кіш-кентай бала емеспін ғой. Бір-ақ апта, әрі кеткенде он күнде қайтасың деді дайындаушы кісі.

	– Жаным-ау, өмірі ат мініп көрген жоқсың, жаяу жүрмекпісің?

	– Мінбесем – мінем, үйренем.

	– Жолыңда ешкім саған тамақ пісіріп, төсек салып қоймайды.

	– Оның несі қорқынышты?

	– Жапан далада жападан-жалғыз жүрегің ұшып кетер!

	– Біз екеу боламыз.

	– Болмайды бәрібір.

	– Мама, немене енді, мені үй күшік қыласыз ба?

	– Болмайды деген соң болмайды. Үй күшік емес сің, қатарыңмен қызылшаға кете бер.

	– Қызылшаға барғым келмейді.

	– Барғың келмесе – үйде отыр. Қой бағу оңай емес.– Оның не құпиясы бар? Мен бақпаймын, айдаймын.

	Әкем мырс етіп күліп жіберді. Ол осыған дейін араласпай тыңдап отырған.

	– Дәуір-ау, танымайтын шалға ілесіп қой соңы нан тепең дегенге несіне құмарттың? Жолдастарыңмен бір ге жүргенің әлдеқайда артық емес пе?

	– Көрмегенді көргім, білмегенді білгім келеді.

	– Алдымен қанатыңды қатайтып ал, есей, ертең көргің келмегенді де көресің.

	– Жарайды, шешесі, барсын. Ысылсын. Сабақ болар.

	Мамамның келіспеуге шарасы қалмады. Әйткенмен көпке дейін күңкілдеумен жүрді.

	Мені ойда жоқта бір романтика еліктіріп кетті де, міне, рұқсат алдым. Кеше ғана кеңшарға қызылша жинауға көмекке шығамыз деп сынып бойынша қол көтер ген біз. Сол кезде мал дайындау пунктінің өтініші хабар ланды. Оларға қаладағы ет комбинатына бордақыны айдасу үшін бір адам керек екен. Мен тілендім. Бары сол.

	– Ох, қорқамын, қорқамын... Қой таптап кетеді-ау біз дің шипая Менменбекті, – деп, басын шеңгелдеп ұстады да, Жабай уһілей жөнелді.

	– Сен қорықпа, – Есен оған кеңес берді. — Шипая Менменбегің биікте, ат үстінде болады.

	– Менің де қаупім бар, – дедім мен. – Қашаннан қомағай неме едің, қызылшаға тойғаныңды білмей, жа рылып кетіп жүрме.

	– Қызылша үйреншікті іс қой, шамадан аса қоймас-пын. Ал сен Менменбектігің ұстап, өміріңде көрмеген нәрсені бастап тұрсың. Мейлі енді, Алла ақырын бер сін. Жаңбыр өтпесін, қасқыр тимесін саған. Аман барып, сау қайт, менмен шипая. Аумин!

	Қос алақанымен бетін сипады. Қалай болғанда да, менің бөлініп жалғыз кетуімді жақтырып тұрған жоқ. Менің өзім де үшеуіміздің үнемі бірге жүргенімізді қалаймын, амал не, басыма бір елірме қиял сап етті де, далаға құмарттырып қойды.

	Мың жарым бас қойды екі адам алдымызға салып, қалаға бет алдық. Бастаушым – күннің жылылығына қарамастан, түлкі тымақ пен саптама етік киіп алған Мақан деген ақсақал. Қазақтың кәдуілгі өмірі малмен өткен шалы. Төрт түліктің мінез-құлқының білгірі. Бұл кісінің арқасында мен қыр өсімдігінің түр-түрімен таныстым. Құла түзді мекен еткен тағыларға, тіпті сұлу түлкі мен үрейлі қасқырға да мылтық кезеп көрдім.

	Не керек, түні бойы аттан түспеудің, екі санның қажалып, дыз-дыз ашуының, түн болса ер-тоқымды жас танып, бір көзіңді ғана жұмып тынығудың қызықшы жықтарын татып, апта дегенде қаладағы ет комбинатының тұсына жеттік. Уәделі төбе бөктерінде қойымызды жайып, Тампиевті күте бердік. Тампиев дегеніміз – қара мұртты жылтыр гуртуправ, яғни бордақы қой отарын айдаған біздің басқарушымыз бо лып табылады. Ол тас жолмен зауылдатып әлдеқашан қалаға жеткен болу керек. Мал өткізудің кезегін бақылап, бізді қарсы алмақ-ты. Жылтыр бастық тәштиіп қашан көрінер екен деп жолға қарай-қарай көзіміз талды. Екі күн дегенде жүрген жеріміздің шаңы шықты. Үшінші күні қойдың не топырақ, не шөп жеп жүргенін ажырата алмадық. Төртінші күні бөксесінде «кино» деген жазуы бар төбесі жабық машинамен сылаң қағып Тампиев жетіп келді.

	– Кезегіміз алыстау. Он шақты күн осы маңда жая тұрарсыңдар, – деп «қуантты» ол бізді.

	– Ақсақал, қол созым жер ғой, кезектесіп қаладан оны-мұныларыңызды әкеліп тұрыңыздар. Мәңіз, қара жат.

	Шалға екі қызыл қағаз ұстатты. Маған да жиырма сом берді.

	Жылмаңдап, іші-бауырыңа кіріп барады.

	– Ал енді, келе қалыңдар, мынаған сыйғанынша тиеп жіберейік.

	Кабинадан орақ мұрынды шофер лып етіп түсіп, кузов тың есігін ашты. Біздің көмегімізбен, әш-пүш де генше, бірер қой ішке сүңгіп кетті. Ішім бір шатақты сезіп:

	– Ағай, бұл қайда барады? – деп сұрадым.

	Ол маған жалт қарады. Жақтырмай, арбай қарады. Сонан соң қойнынан тысы алба-жұлба блокнотын алып, парақтап керек жерін тауып алды да, бірдеңе жазды.

	– Бері кел, – деп мені саусағымен шақырды. – Мен қасына келдім.

	– Мал бергеніңді растап мынаған қол қой.

	Не үшін екенін ұқсам бұйырмасын, сұраған соң, фами лиямды иректеп бердім. Мақаңа да түрткізіп алды. Сөйт ті де, блокнотын қойнына салып, машинаға беттеді.

	– Мен жиі келіп тұрам. Сау болыңдар.

	Онысы рас екен. Күндерде бір күн жүйткіген жамаужамау қоңыр «Победа» бізді шаңға көміп алдымызға тұра қалып еді, ішінен жайраңдап Тампиев шыға келді. Жарқын жүзбен қолымызды алып сәлемдесті.

	– Кезек енді бір жетіден соң тиетін болды, – деп күрсінді.

	Біз «Победасына» аяқ-қолын матап үш қой салдық, тысы жұлым-жұлым блокнотының тағы бір таза бетіндегі 3 деген цифрдың қасына қолтаңбамызды түсірдік.

	– Мал ашығатын болды-ау, – деген сөздермен қау-пімізді де естірттік.

	– Қам жемеңдер, – деді жарылқаушымыз жұмсақ орын дыққа шалқая отырып. – Әлі жем әкелем...

	Не керек, Тампиев жұбату айтып келіп-кетіп жүрді. Келген сайын көлігінің сыйымдылығына қарай бордақы қойдың бірнешеуін әкетеді. Қойын дәптеріне қолымызды қойғызып алуды да ұмытпайды.

	Әрең дегенде жемі де жетті. Үш-төрт машина жымық төгілді. Аш мал қырылысып бірінің үстіне бірі шықты. Армансыз жеп, өмірден алды-артына да қарамай жүріп кеткендері де бар.

	Қойдан құтылып, арқамыз кеңитін де күн туды.

	Бізді Тампиев ақ халатты қасқа бас кісіге ертіп әкелді. Әлдебір құжатты қол қоюға ұсынды. Мақаң таңбалап жатқанда байқап қалдым, өлген қойларды есеп тен шығару акті екен. Көзбен сыдырта оқып шыққаным да, құдай ақына, өз көзіме өзім сенбедім.

	– Шығын төртеу-ақ еді ғой, – дедім қағазға тінте қадалып.

	Тампиев оны алақанымен жаба қойды. Сасқа лақтағанын сездірмеген боп:

	– Иә, иә, төртеу... Қоя берсейші, бұл басқа, – деді.

	Комбинат сыртында байлаулы атымызға келдік. Там пиев бізбен қош айтысты. Еңбектеріңіз сіңді, рақмет деді. Қала аралап, базарлық аларсыздар деп отыз сом нан ақша берді.

	Атымды Мақаң жетегіне алды. Мен қала қызықтауға да байыз таппай, тезірек ауылдың автобусына отырғанша асықтым.



	Табысу

	Мен үйдемін. Бәрі қуанып қалды. Мен өзім де мәз бін. Інілерім мойныма асылып жатыр. Мамам мені бө бекше айналдырып жүр. Жүдеп кетіпсің, кірлеп ке тіпсің дейді. Бір жарым айда кірлемей көр. «Шаршап-шал дықтың, тынық» деп бәйек болады. Онысы аса шын дыққа келіңкіремейді. Тынығуды аңсап тұрғаным шамалы. Папам болса «азамат боп қалыпсың, есейіпсің, желмен тотығып, шынығыпсың» дейді. Онысы маған ұнайды, бірақ сездірмеймін.

	Мектепке келе жатырмын. Кенет ту сыртымнан әлдекім:

	– Дәуір балақай! – деп жүрегі жарылардай айқайға бас-ты да, жүгіріп жеткен беті мені қапсыра құшақтай алды.

	Ізінше мені оның құшағынан бір әлеуетті қолдар жұлып алып, көкке атып жібереді. Есен. Қағып алып:

	– Бір мысқал! – деп ыржияды.

	– Дүние-ай, сені де көретін күн бар екен-ау! – деп, Жабай құшағын жаяды.

	– Мына Жабай енді сенімен заттар алмасуында ғана кездесерміз деп, ақыр заманды төндіріп жүр еді...

	– Қандай заттардың алмасуы? Тағы бір велосипед ті бөлшектегеннен саумысыңдар?

	Жабай мырс етті. Іле қабағын сұстандыра қойды да, құдды жаманат хабар жеткізіп тұрғандай, күңірене сөйлеп қоя берді:

	– Эгоизм атты дерт сені айдалада қаңғыртып өл-тірген жағдайда сенің мына ілмиген сасық денең іріпшірі мей ме? Топыраққа сіңбей ме? Микроэлемент теріңмен жер бетіне шыққан өсімдік атаулы қоректен бей ме? Әр көгерген бұтаны көргенде Есен екеуіміз: «Мына ның бойында Дәуір марқұмның сүйегінен де бірер мысқал бар», – деп, ешкімді тыңдамай қой қуып кеткен Менменбегімізді күрсіне еске алмаймыз ба?

	– Жаман емес. – Мен оның жаурынынан қақтым. – Қайран менің адал досым! – Ол мәз боп қалды. – Иә, қызылшадан келгендеріңе көп болды ма?

	– Қаш-шан! Келгелі бір тоқсан оқып тастадық қой!

	– Әй, сен ғашығыңның жайын неге сұрамайсың?

	– Ал сұрадым.

	– Сұрасаң, ол сағыныштан сарғайып кетті.

	– Қызылшада құса болудың аз-ақ алдында қалды-ау. Әйтеуір, осы Жабай көңілін аулап...

	– Енді қалай! Қызғыштай қорып, маңына еркек тектінің бірін қия бастырмадым ғой!

	Осы кезде біз келе жатқан көшеге сол қанаттан сүйірлене қосылған жолдан орталарына Сағадатты алған Саттаров пен Тайыров шыға келді. Мен Жабайға ала көзіммен ата қарадым. Ол тістенді.

	Біз оларды көрмеген боп, жайбарақат аяңдай бердік. Тақала түскендерінде Жабай бір әрекет жасады. Есеннің қолтығындағы кітаптардың бірін суы рып алды да, ортасынан ашып, менің көзіме тосты. Қолына алгебра ілігіпті. Тап қазір дәл содан маңызды ештеңе жоқтай, саусағымен әлдебір көпбұрышты шұқи көрсетіп, ешбір оқулықта жазылмаған «аса жоғары ма тематиканың» өзі ешқашан естімеген «ғаламат заң дарын» сапырылыстыра самбырлай жөнелді. Жып-жылдам абыройын төккен «еркек тектілерге» қаба ғы ның астымен ұрлана қарап алуды ұмытпайды.

	Серейген Есен төбемізден басын тұқырта үңіліп, өз кітабын өзі жаңа көргендей, Жабайдың саусағының ұшына қадалып тұр. Әлсін-әлсін шырқымызды бұз ған жаққа көзінің қиығымен елеусіз барлау жасап қояды.

	Бордақы малды ет комбинатына айдап апарысам, одан оны өткізем деп қырық бес күннің басына су құйып оралғанымша, мені күтпей оқылып кеткен жаңа сабақ тар жайындағы Жабайдың «жан-жақты консультациясын» мен аса бір «ыждаһатпен», маңдайымды портфелім нен бос қолыммен «ойлана» уқа лап тұрып «тыңдадым». Саусақтарымның арасын білдірмей саңылаулап, қи ғаш көшені шолу, әрине, негізгі жұмысым.

	О, Алла, қандай сұлу жаратылыс! Үстіндегі әдемі қыз ғылт жемпірі мен сүйкімді ақ сары жүзі қоса алау лап тұрғандай. От-ау тура, от! Үп-үлкен қарақат көздері нің жайнауын қара. Ал қасындағы кімдер, құдай-ау! Шалқып жүрістерін қарай гөр. Костюмдері ине-жіптен жаңа шыққандай, сықия киініпті өздері. Әтеш ақ көйлегінің қатырма жағасын сыртқа шығарып қойыпты, жұқа портфелінің бір бұрышынан ғана ұстап, қодыраңдап келеді. Қаңқа бүйірі шығыңқы сөмкесін қолтығына қысып алған. Екеуінің де кеуілі тасыңқы.

	Міне, олар бізге мүлдем жетті. Көзімді көлегейлей қойып, алақаныммен бет-аузымды сипадым. Қатарымызға жете бере:

	– Сәлем жұмысшы табына, – деді Тайыров, бейне бір жұмысшы табы туралы бірдеңені біліп, түсінетін адамдай.

	Саттаров та мұрнынан әлдене деп мыңқ етті.

	Жабай басын самарқау бұрып:

	– А, Әтенбісің, – деді немкетті үнмен. – Жаңа сабақ хақында пікірлесеміз деп, сендерді тіпті байқамай қа лыппыз.

	Аналар жүрісін баяулатпастан өте берді. Ойларынша, Сағадат та сөйтер десе керек. Бірақ Сағадат, менің Сағадатым, олардан сытылып калды да, бізге келіп, ып-ыстық қолын ұсынды. Есімнен танудан сәл қалдым. Жабай оның сөмкесін өз қолына алды. Өзінің дәптерлерін шиыршықтап, ши барқыт курткасының қойнына тыға салған. Мұның оқушы боп, мектепке оқулықтарды түгел әкелгенін көрсем, көзім шықсын. Ылғи екі қолы бос жүреді. Қыздарға қызмет жасауға шебер-ақ.

	Тайыров пен Саттаров арттарына осқырына бір қарады да, лаждары құрып, кете берді.

	– Неге осынша ұзақ жүрдің?

	Құлағыма сыңғырлаған күміс үн құйылды.

	– Айттым ғой, әне, сағындырдың деп!

	Сағадат қып-қызыл боп кетті. Мен қабағымды түйдім: мына Жабай тіліне оралғанды жосыта бермесе қай теді екен. Есен маған сөйле деп ымдап жатыр. Мен қой айдаған сапарым жайлы әңгімелей бастадым. Қойшы ақсақал, бордақы мал, жем, гуртуправ, оның бізге қалай қатынап тұрғаны, қойын дәптеріне қайтіп қол қойып отырғанымыз жөнінде айтып біраз күлдірдім.

	Сыныпқа қоңырау қағылғанда оның соңғы шылдырымен бірге кірдік.



	Танысу

	Әлдеқалай, менің еңбекақымды алмақ оймен, мал дайындау пунктіне келдік.

	– Қарғам-ау, қаяқтың ақшасы? Аванстарыңды алып сыңдар ғой. Қалғанын әлгі өлген қойларың бар емес пе, соларға ұстадық. Есеп айырыстық деп түсін, қар ғам, – дейді дайындау пунктінің бастығы Айтұрсынов жолдас.

	Сыпайы, ашаң, жүзі мейірімді кісі. Алайда, айтып отырғаны күдікті-ақ.

	– Бар-жоғы елу сом алдым. Шынымен бір жарым айдағы табысымның бары сол болғаны ма?

	– Жоқ, әрине. Қалғаны өлтірген қойларыңа ұстал ды дедім ғой.

	– Ауқат үшін әдейілеп бір қой сойдық. Тағы төрт қой шығын болды, олар біздің кінәмізден емес, аштық тан өлді. Оның үстіне, осының бәріне акт жасалған.

	– Жә, жетеді. Тіпті сенбесең – Тампиевтен сұрай ғой, қарғам.

	– О кісі қайда?

	– Бір-екі күнде келер.

	Көңілсізденіп, тысқа шықтым. Бар әңгімені есік сыртында тұрып естіген Есен мен Жабай сұрақ қоймастан ілесе берді.

	Шаруаның бұл секілді сиыр құйымшақтанып біт кеніне шамданып, Айтұрсыновтың кеңсесіне мамам да барды.

	– Басында білместік болған екен, – депті бастық жаны ашығансып. – Қойшының санын төртеу деп жазғызу керек еді ғой. Сонда ақша да көбірек шығар еді.

	Аярын көрдің бе?

	Мамамның араласқанына папам кейіп отыр.

	– Бұған әлі күнге асты аузына шайнап салу керек пе? Өзін-өзі қорғай алмаса, ол қандай жігіт?

	Маған кеңес береді.

	– Сабырлы бол. Күйгелектенсең – түк бітірмейсің. Сөздерің дәлелді болсын. Бар да, бухгалтерінен ақы төлеу мөлшерін біл. Саған қалай есептегенін сұра.

	Қаруың факт болсын, сонда жеңіс сенікі.

	Біз тағы мал дайындау пунктіндеміз. Ап-аласа, тышқан көзді кішкентай кісі бүлк-бүлк басып барып терезе алдындағы столға отырды да, қағаздарын ақтара бастады. Жабай сыбыр етті:

	– Бас бухгалтер осы кісі.

	Үшеуіміз ентелеп жетіп бардық. Ол басын таңдана көтерді. Біз жарыса сәлем бердік. Амандық-саулық рәсімінен соң іле-шала, Есен:

	– Ақсақал, бізге ақы төлеу тарифын көрсетсеңіз, – деп гүр ете түсті.

	– Ол неменеге қажет еді? – деді анау секем ала.

	Жабай мені нұсқады:

	– Мына қарсыңызда тұрған бала қырық бес күн сіз-дің бордақыларыңызбен бірге ұйықтап келді. Осыған не тиесілі, соны білгіміз келеді.

	Бас бухгалтер қолдарын шошына ербеңдетті:

	– Жоқ, айналайын, жоқ. Бастыққа барыңдар. Ондай нәрсе бізде болмайды.

	– Болмаса қойсын, сіз табыңыз.

	– Етке қой айдау дегенің – пұлсыз нәрсе өзі.

	– Шүбәм бар, – деп, Жабай басын шайқады.

	– Мен осында істегелі ешкім одан жарытып ақша алып керген емес.

	– Мұныңызға нануға болады, – деп, үшеуіміз қосыла күрсіндік.

	Есік сықыр етті. Жылмиып Тампиев кірді. Лезде қоршап алдық. Жабай қолын ілгері созып жіберіп, ақындарша, лепіріңкі үнмен:

	– «Жолы болар жігіттің жеңгесі шығар алдынан», – деп тақпақтатты.

	Есен қаттырақ қысып жіберсе керек, Тампиев қолын ауырсына тартып алып, тыржыңдап қалды.

	– Басеке, біздің баланың еңбекақысы қанша? – Теректей боп, төбесінен төніп Есен тұр.

	– Есеп-қисабыңызды аян етсеңіз. – Бір бүйірінде бөшкедей тыңқиып Жабай тұр.

	Тампиев маған қарады. Кінәлаған сарынмен:

	– Айлығыңды алып едің ғой! – деді.

	– Қашан алып едім?

	Ойнақши бастаған жанарына ашулы көзімді батыл түйістірдім.

	– Сен, басеке, аярланба. Аңқау елге арамза мол-даның заманы өткен! –деп, Есен кәдімгідей қаһарланып сөйледі.

	Тампиев сасайын деді. Қипақтап, сипай қамшылай жөнелді.

	– Балалар, мен қолымда барымды бергенмін. Басқа ештеңе шыға қойған жоқ. Ана өлген малдың құнын ұстамадың деп бастық маған ренжіп отыр...

	– Бұлтақтатпа, барлығы қанша сом шықты? – Енді Жабай ызғарланды.

	– Бастық біледі. Еңбекақыны мен жазбаймын.

	Есен еңкейіп, Тампиевтің құлағына қатты сыбыр лады:

	– Жейтін үлесіңнен шатаспайсың ба?

	Ызалы күлкіге ерік бердік. Оны иығымызбен қағамаға далаға шықтық.

	– Білесіңдер ме? – Көшеде Жабай бір пәлсапа айтты. – Менің ойымша, ертең коммунизм болады десе, ана Тампиев бүгін үйінің ішінен терең ұра қазып алар еді. Неменеге дейсің бе? Тегін дүниелерден молырақ қармап қалуға дайын тұру үшін!

	– Дәл айттың! – Төбесімен көк тіреген Есен бір жа-пырақ Қайратша сықылықтап, қол шапалақтады.

	– Осындайларда жүрегім айниды ғой менің, – дедім мен шын жүректен қапаланып. – Сендерді қайдам, менің көкірегімді керемет бір сезім кернейді де тұрады: тапаншамды суырып алып, қарсы кездескен зымиян біткенді қырып тастай берсем деген.

	Жабай мақұлдай кетті.

	– Дұрыс айтасың. Менде әлгінде ғана сондай сезім болды. Әттең, атып жіберетін тапаншам болмадыау!

	– Соның жоқтығы қандай жақсы. Әйтпесе шетімізден сотталып кетер ме едік. Оның несі қызық.

	– Есеке-ай, үркектігіңді қашан қояр екенсің, – деп, мен таңдайымды қақтым.

	– Сендер адам болғанда, – деді анау қоғамтану пәнінің мұғалімінше байсалдана қалып.

	Сынып жетекшіміздің үйіне келдік. Күрек ұстап бақша ішінде жүр екен. Бізді көріп қуанып кетті.

	– Келіңдер, қырандар! Шаруа бар ма?

	Істің мәнісін қысқаша айтып шықтым.

	– Беттері шімірікпейді, – деді Есен.

	– Тура түлкі, – деді Жабай.

	Ағай қолын жігерлене сілкіп сөйлеп кетті.

	– Қайнаған шақтарың емес пе! Комсомолсыңдар ғой! Күлін көкке ұшырыңдар олардың! Істерің ақ, ал ақ істі қуған кісінің күші дұшпанының күшінен үш есе басым. Гуртуправ, бастық және тағы сол сияқты жемқорларға әділеттің қандай болатынын көр сетіңдер! Қане, өздеріңнің шындықтың қыз мет шісі екендік терің ді дәлелдеңдерші! Сендерге бұқпан тайлап өмір кешу – лайықсыз. Білек сыба нып, арам шөпті аяусыз отаң дар! Айтарым, – ол саусағын безеді, – ақылмен қимылдаңдар.

	Арада бір жұма өткен соң Есен бізге көрші аудан да тұратын туысқанының хатын оқыды: «Сенің өтінішің ді орындау үшін бүгін екі сағат уақытымды мал дайындау пунктінде өткіздім. Бұл істің профессорының жолын шыдамдылықпен тосып, жүздесіп, киіз кітабы нан көргенім мыналар. Біріншіден, бір қойшыға іссапар да болғаны, яғни командировкасы үшін бір сом алпыс тиыннан тәуліктік ассу ақысы төленеді. Екіншіден, алдындағы қой санына байланысты төленетін ақы тағы бар. Әр жүз басқа күніне екі сом қырық тиыннан есептеледі. Толық еңбекақыны шығарғанда ескерілетін – осы екі қосынды...»

	Жабай дәптерінің ортасынан қос парақ жұлып алды.

	– Ал, қане, есепке кірісейік, – деді ол байсалды кес-кінмен. – Қойларыңның саны неше еді?

	– Мың бес жүз.

	– Айтпақшы, қасыңдағы шопан қайда?

	– Кім біледі, отарында шығар.

	– Тек саған тиістісін есептейміз ғой?

	– Әрине.

	– Кеттік. Сенің үлесіңе жеті жүз елу қой келеді.

	Жабай автоқаламсабын жылмаңдатып, шимайға кірі сіп кетті. Біз пайда болып жатқан цифрларды үнсіз ба қы лап отырмыз.

	– Әр жүз бас қойды бір бірлік дейік. Сонда жеті жүз елу қойыңды коэффициентке айналдырғанда жеті жарым болады екен. Қалай?

	– Дұрыс. Енді күндік теңгесін есепте.

	– Жеті жарым көбейтілген екі сом қырық тиын...

	М-м-м... Он сегіз сом!

	– Жаман емес.

	– Қосу сөткелігі... Он тоғыз сом алпыс тиын!

	– Бұл бір күндік пұл! Солай, солай! Әрі қарай!

	– Қырық бес күнде бұл сомаң... О-о-о, Менменбек Дәуір! Байыдың, Менменбек! Сегіз жүз сексен екі сом!

	Біз орнымыздан атып-атып тұрып, бір-бірімізді қойғылай бастадық.

	– Оу, батырым, мұнша ақшаны не істемексің?

	– Сендерді жөнге салатын колония соғам!

	– Өйтіп басыңның іскені не? Сарай сал. Ішіне өнер жебеушілерін – музаларды жина. Ән шалқып, күй төгілсін. Қыз-қырқын қырық бұралып, би билесін.

	– Ал Жабайды аула сыпырушы етіп тағайында.

	Сарайға да тазалық керек.

	Сақ-сақ күліп, үйдің шаңын аспанға шығарамыз.

	– Шынтуайтқа келгенде, Күлтөбеден басқа түк көр-меген сен екі «ұжымшарды» жетінші қарашадағы каникулда қалаға экскурсияға апарам. Түсінікті ме?

	– Тоқтаңдар! Алдымен әлгі тымырайған найсаптар-дан тиын-тебенімізді өндіріп алайық!

	Соншалықты аңқау емес бұл Есен. Қожанасыр дейміз-ау оны, шартарапқа шарықтаған қиялымыздың прак тикалық негізіне мән беріп тұрғанын қарай гөр! Мен жұдырығымды құшырлана түйдім де:

	– Е, ол енді қолда емес пе! – дедім. – Жаз петицияны, Жабай песір!

	Айтұрсыновтың кабинетіне топырлай кіріп, қолына сәлемімізбен бірге математикамызды ұстата береміз. Столын үш жақтан қыспаққа алғанбыз. Қасқиып қар сысында мен тұрмын. Ығар жайым жоқ, өзім әлжуаз дау болғанмен, нөкерлерім мықты. Оң жағымда – жауырыны қақпақтай Есен, сол жағымда – үрген қарындай Жабай тұр. Кескініміз шешімді, тайынар ыңғай байқатпаймыз. Айтұрсынов тіл қатпай, қағазға үңіліп отыр. Бір кезде бізге жәдігөйлене қарап:

	– Мұны қайдан алдыңдар? – деген сауал қойды.

	– Таныс боп шықты ма? – Жабай қарсы сұрақ жол-дады.

	– Онша емес. Қайдағы бір өсіңкі сандарды жазып-сыңдар.

	– Олай болса әлгі бухгалтеріңізге ұстатпайтын құ-пия кітабыңызды көтеріңіз, салыстырып көрейік.

	Ол жыланша жиырыла қалды. Күтіп тұрмыз. Әлден уақытта бұлаң құйрыққа сала бастады.

	– Шырақтар, мен бір ретін ойластырып көрейін, ер-тең келсеңдер қайтеді?

	Тапжылмаймыз.

	Біздің көз алдымызда тым төмендеп бара жатқа нын сезгені болар, креслосында не істерін білмей шірене шалқайып, саусақтарымен столды салмақтана тықылдатып едәуір уақыт отырды. Сосын маған танауын аспандата қарады да, ыңырана сөйледі:

	– Ендеше, қарғашым, сен маған Тампиевті шақыра қойшы...

	Мен Тампиевті «шақыра қойдым».

	– Ғаке, мына баланың қалған-құтқан ештеңесі жоқ па?

	Анау күмілжіді:

	– Бәрін беріп едік қой...

	Бастығы оған мағынасы өздеріне ғана мәлім көзқарасын бір тастап:

	– Мейлі енді, тағы қарастырып көр... – деді.

	Сөйтті де бізге мойнын бұрып, кеңпейілдене жымиды. «Барыңдар» дегендегісі.

	Тампиевтің соңына ереміз.

	Таныс бөлме. Бас бухгалтер көзімен алдындағы қағаздарын жеп қоя жаздап, есепшот қағып отыр.

	Тампиев ширақ басып барып, түкпірдегі сыры кеткен столдан орын тепті. Алақандарын қауыштырып стол үстіне қойды. Жүзін көкке көтерді. Содан биік тегі әлдебір маңызды нүктеге тесіле көз тіккен күйі пәлен сағат қимылсыз қатты да қалды. Шыдай ал май, оның қадалып тұрған жағына біз де қарап едік, төбеде салбырап тұрған шаң-шаң электр шамынан өзге еш теңе көрмедік.

	Мың жыл тостырып, қалтасынан тысының жұлмажұлмасы шыққан баяғы блокнотын суырып алды. Асық пай бір таза бетін ашты. Ақжем қарындашын олай-бұлай айналдырып көрді де, тісімен кеміріп ұшын шы ғарды. Бірдеңені баптана түртті, сонан соң маған қол қой деді. Өлімсіретіп түсірілген 12 сом 21 тиын деген жазуды көргенде, үшеуіміз бір мезгілде ышқына айқайлап жібердік.

	– Осыңды алпыс есе көбейт! – деп талап еттік біз.

	Енді Тампиев ышқынды. Төртеуіміз бірдей ұшып отырып Айтұрсыновқа жеттік. Ол кекеткен кескінмен былай деді:

	– Азсынсаңдар – қуа түсіңдер, бәлкім, тағы бірдеңе алып қаларсыңдар.

	Жабай қолын бір-ақ сілтеді.

	– Кеттік. Ойып аламыз. Тапқан екен майлы би дайды.

	– Бергенін ала сал, зияны жоқ, – деді Есен.

	Тампиев қойын-қонышынан жинастырып он екі сом берді. Одан, күйбеңдеп, қалтасынан тиын іздестіре бастағанында, Жабай:

	– Өзіңе қалдыр. Шайлығың, – деп, мырза қимыл мен оның қарынынан қақты.

	Біз орталық көшеге келдік. Дүкеннің есігінің жанында бүкшиіп отырған кемпірден бір-бір стақаннан піс те алдық та, шырт-шырт шағып, ширатылған жүйкемізді тарқата бастадық.

	Бір кезде Жабай радиодан ресми хабар оқып тұр ған дикторша, зор да мәнерлі дауыспен:

	– Оң жақтарыңа қараңдар! Бізге қарай бір кісі жүріп келеді, – деді.

	– Шын айтасың ба? Шынымен жүріп келе ме? – деп Есен күдіктене қалды.

	Мен күліп жібердім.

	– Сенен де өткен, доп тәрізді екен. Жүріп емес, домалап келеді, солай емес пе?

	Жабай міз бақпастан, әлгінде тауып алған сесті ырғағынан айнымай:

	– Доп болса да сенің құдайың – сол. Жұмысшылар мүддесін қорғайтын керемет ұйымның жоғары мәр тебелі бастығы, – деді.

	Есен екеуіміз аһ ұрдық.

	– Намысымызды жыртар бірден-бір одақтасымыз десейші!

	– Жабай-ау, неғып тұрмыз шағынбай?

	Қарсы ұмтылдық. Арамызда қол созым ғана қалғанда, жұмысшылар мүддесін қорғайтын керемет ұйымның жоғары мәртебелі бастығы:

	– Қақа, Қақа, – деп жанымыздан домаланып өте шықты да, көшемен ақырын сызылтып бара жатқан ГАЗ-69-дың есігіне жармасты.

	Машина тоқтап, алдыңғы есігі ашылды.

	– Ассалаумағалейкум, – деп, бастық екі қолы мен басын кәбіңкеге сұғып жіберді.

	Демігіп, тынысын екі иығынан алып тұр.

	– Қақа, мен жақында ғана Алматыдан келдім. Бірінші курсты тас қылдым. Міне, билетім.

	Лыпылдап, ішкі қалтасынан қалың күмәжнігін шы ғарды. Ішінен көкшіл кішкене студенттік билетті бей не бір қос алақандай диплом сықылды қастерлеп суы рып, еппен ғана Қақасына берді. Қызара бөрткен семіз бетінде екі құлағына қарай кеткен ұзынша ор қазыла қалды.

	– Амандық болса, келер жылы сіздің бас агрономға орынды босат деймін.

	Қақасы билетті қайтарып, құттықтады. Сосын есігін тарс жауып, жүріп кетті. Мынау үлкен жұмыс бітіргендей сестеніп, ышқырын бір көтеріп алды да, бортаңдап, домалай жөнелді. Соңынан қуып бердік.

	Жабай әдейі бізден бұрынырақ жетті. Сәлемдесіп, бұйымтайымызды айта бастады. Қалыңқырап тыңдап келеміз, ықыласты секілді. Шынында солай екен, со бетімізбен бәріміз оның кабинетіне сүңгіп кеттік.

	Ол бізді қарсысына отырғызып қойды да, одан-бұдан төңіректетіп азын-аулақ тергеп алды. Тартпасынан ақ қағаз әперіп, маған арыз жазғызды. Төртеулеп тура ладық па деймін. Көзімізше Айтұрсыновқа телефон соқ ты. Зіл бұрқыраған өктем сөздерінен-ақ ісіміздің оңға ба сып келе жатқанын сезіп отырдық. Микрофонға түйдек-түйдек соғылған демі конденсацияланып, су болып тамшылай бастағанда, ол трубканы орнына түсірді де, етті жұдырығымен столды құшырлана соғып қалды.

	– Інішек, тиісті ақыңды аласың. Арызыңда көрсетіл-ген төлем мөлшерін Айтұрсынов толық мойындады. Бүгін-ертең жазбаша түсінік әкелу керек. Бәрі орнына келеді. Балалар, алдағы жұмада хабарласыңдар, – деді шалқып.

	– Рақмет, ағай, – деп жатырмыз.

	– Неткен әділ адам еді, – деп, Есеннің аузының сілекейі көпке шейін шұбырумен болды.

	Ондайда Жабай кеудесін ұрып мақтанып қалады.

	– Мына ағаң емес пе о кісіге сілтеген!

	Үш-төрт күннен кейін, әбден төзімі кеткен Есен:

	– Бәлкім, ендігі ақымызды дайындап қойғаншығар? – деген жорамал айтты.

	– Өте мүмкін! Жүріңдер, сұрайық!

	Жүрегіміз алып-ұшып, жүгіре басып жеткенімізде, Тампиев миығынан күліп:

	– Бастықпен сөйлесіңдер, – дейді.

	Айтұрсынов сыздап отыр:

	– Неменеге топырлай бересіңдер? Сен бала бізбен есеп айырысып едің ғой.

	Кірген ізімізбен кері шығамыз.

	– Мұздауын, өрт жетпеген екен.

	– Әлі-ақ шыбын жанын қоярға жер таппас. Билер әлі-ақ.

	– Ағайға соғайық. Асықтырайық, соза бермесін.

	– Иә, салсын бұрауын...

	Өкінішке қарай, қорғаныш тұтқан ағайымыз да айнып қалыпты.

	– Інішек, сен тиісті ақыңды алыпсың. Түсінік міне.

	Мен шыж ете түстім:

	– Сегіз жүз сексен екі сомнан – алпыс екі сом ғана!

	– Жол-жөнекей көп қойды құртыпсың ғой. Қалғанын сол үшін ұстапты.

	– Ағай! Біз сізге не үшін келдік?

	– Шаруа мүддесін қорғағаныңыз қайсы?

	Есен күйіп кетіп, теріс айналып жүре берді. Біз ілесе жөнелдік. Ызадан сөйлей алсақшы. Тілсіз, үйді-үйімізге тарқар бұрышқа келдік. Кеудеде ашу-ыза сақырлап қайнап тұр.

	– Осылай қоя саламыз ба?

	– Беріспейміз. Ақ істі қуған кісінің...

	– Қойшы әрі, ақ істі қуамыз деп қара тер болмай-ақ қояйық. Жетер осы да.

	– Енді қандай шара қалды?

	– Қандай шара? Барамыз да Тампиевтің тұмсығын бұзамыз, әне, қандай шара қалды!

	– Обал ғой.

	– Солқылдақтығыңды қашан тастайсың осы сен?

	– Солқылдап тұрған мен жоқ. Соныңды жалғыз өзім-ақ езіп берер ем, бірақ ұят болмай ма?

	– Ұяттан садаға кет, кімдікі ұяттырақ екенін ажырата алмайтын болсаң.

	– Онда мен дайын. Қашан бұзсақ екен ол имек тұмсықты?

	– Күннің сәтін күтер түгі жоқ, қазір-ақ бұзамыз.

	Шиыршық атып кеңсесіне кірдік.

	– Тампиев қайда?

	Тышқан көз бухгалтер сескене қарап, басын шай қады.

	– Білмеймін, айналайын. Әлгінде шығып еді.

	Тасыр-тұсыр Айтұрсыновтың бөлмесіне жетіп барып ек, бос екен. Кідірмей қора жағын араладық.

	– Фигаро мұнда, Фигаро анда, Фигаро еш жерде, – деді Жабай ызаланып.

	Тампиевтің бағы бар екен: со беті, алғашқы қар түсіп, ашуымыз басылғанша бізге кезікпеді.



	Қызойнақ

	Жабайдың біздің басымыздан айырмашылығы шамалы – қарапайым қауашағын әлдеқандай кемеңгер ойдың кернеп қоя бергені сондай, бір үзілісте Есен екеуімізді екі қолтығына алып тұрып, құпия түрде төмендегідей сауал койды:

	– Әй, осы біз адамбыз да, жоқ па?

	– Шынымды айтсам, сені адам деп мазақтауға дәтім бармайды.

	– Қылжағыңды қоя тұршы-ей, кеудеңде жаның бар ма өзіңнің, әлде жоқ па?

	– Түу, білмейтін бе ең, мұның жаны шүберекке түйіліп, Әсемнің қалтасына баяғыда түсіп кеткен.

	– Ей бала-ай, қу сөзге үйір болғанша, мына тұрған ағаң құсап, іскерлікке машықтанбаймысың.

	– Өй, мынау қайдан шыққан ақылгөй?

	– Тап жанымыздағы данышпанды көрмей жүрген біз

	де соқыр екенбіз, осы өзіміздің Жабай ма өзі? – деп таңырқаған болдым да, көзімді қолыммен бақырайта ашып, бетіне үңілдім.

	Не керек, біз, ақыры, оның кемеңгер ойын тыңдап үлгермедік, қоңырау шылдырады. Шығар ауызға тақау қара есік айқара ашылып, дәліздің бел ортасы мұ ғалімдерге тола бастады. Буырыл тартқан қысқа кірпі ша шы бар сұсты ағай бізге қарай беттеді. Соғыста саяси жетекші болған кісі. Балалар оны политрук ағай дейді. Әскери жүрісінен әлі де танбаған, қаздия басып келе ді. Жапа-тармағай сыныпқа атылдық. Біз тынышталып үлгере бере, оқытушы да орнын алып, журналын ашты.

	– Кім жоқ?

	– Бәрі, – деді кезекші.

	– Немене, бәрі жоқ па?

	– Бәрі түгел қатысып отыр.

	– Үйге қандай тапсырма беріліп еді?

	Жиырмамыз бірден қарқ еттік:

	– «Материя мен сана».

	– Материя дегеніміз не?

	Тым-тырыс.

	– Кім айтады?

	Тағы тым тырыс.

	– Қайсың дайынсың деймін?

	Ол сыныпқа қарады. Төрт-бесеу саусағының ұшын көтерді. Әтеш те қолын шошаңдатып отыр. Сонысы әшейін-ақ, оллаһи. Ұсқынының қашуын қарашы. Бұл аферистерің білсін-білмесін белсене береді, солай етсем бір рет оқымай келгенімді елемей қалар деп ойлайды ғой. Бұл жолы қулық өтпеді.

	– Тайыров!

	Суға малып алғандай боп, Әтешіміздің жүні жығыла қалды. Салбырап тақтаға шықты. Қаңқа жәрдемге әзірленіп, кітапты салдыр-гүлдір парақтады.

	– Материя дегеніміз... – Тайыров кібіртіктеп, Сат-таровқа жаутаңдай карады.

	– Материя – алғашқы, сана – соңғы, – деп жанталаса сыбырлады анау.

	– Саттаров!

	Үні өшті.

	– Материя алғашқы, сана соңғы, – деді Әтеш сенім-сіз үнмен.

	– Материяның ғылыми анықтамасын айт!

	Әтеш аянышты кейіпке енді. Сауап! Екінші қайтып алдамайтын боласың. Айызымыз қанардай еді, өз ішімізден жанашыр табыла кеткені.

	– Материя дегеніміз – адамға оның өзінің түйсігі арқылы мәлім болатын, біздің...

	– Әшімов!

	Әшімов ықпастан жалғастыра берді:

	– ...түйсіктерімізге тәуелсіз бола тұрып, сол түй...

	– Күмісбекова!

	Маржан ұшып тұрды.

	– Қасыңдағының құлағының тығынын ал!

	Маржан Есеннің иығынан қозғады. Ол селк ете қалып, сыбырын тоқтата қойды.

	– Меңіреу болдың ба, Әшімов? Шық былай!

	Есен Әтештің жанына барып тұрды.

	– Тайыров, сөйлей бер!

	Тайыров сөйлей қоймады. Жабай менен:

	– Бүгін қай күн? – деп сұрады.

	– Қара күрең қызыл күн, – дедім мен.

	Ол санымнан мытып қалды. Мен ыршып түстім.

	Мұғалім жалт қарады.

	– Тұрыңдар!

	Біз орнымыздан көтерілдік. Турасында, мен онсыз да түрегеп тұрғам. Қандай жаза берсем екен деді ме, ол сәл ойланды.

	– Сәтов, марксизмнің құрамды бөлімдерін айт!

	– Неміс философиясы, ағылшын саяси экономи-ка сы, француз социализмі. Маркс он сегізінші ғасырдағы материализмді талдап, философияны күрт алға жылжытты. Ол...

	– Тоқтат!

	Жазасының батпайтынын сезді білем. Бізді бұлай сүріндіру қиын. Сонымен, Жабайдың жауабын ұстаз өзі үзді, менен ештеңе сұраған да жоқ. Дағдарып аз тұрды да, ең қатал түрмен тісінің арасынан сыздықтатып:

	– Сыртқа барып бой жазыңдар! – деген ұсыныс айтты.

	Танауымызды бір-бір тарттық та, ақырын ғана парта мызды босаттық. Азалы кескінмен есікке беттегенімізде, соңымыздан:

	– Қандай бақытты едіңдер, қызығам, – деп Есен күмпілдеді.

	– Қызықсаң – сен де бар, – деді ағай ашуланып.

	Оқушылар ду күлді.

	– Сендер де қызығып тұрсыңдар ма?

	Оқушылар жым болды.

	Коридорға үшеуіміз бір мезгілде шықтық.

	– Ал, тыңдаңдар, жарыместер, – деді Жабай бізді есік жабылар-жабылмастан тоқтатып. – Бір аптадан соң жаңа жыл келеді.

	– Мүмкін емес! Қашан естідің?

	– Ойпырмай, рас айтамысың? Қателескен жоқсың ба?

	Іштен тарс-тұрс басып келген беті ағай есікті жұлқа ашып, күнше күркіреді:

	– Неге даурығып тұрсыңдар?

	Біз фойеге кетіп тыныш таптық. .

	– Бөрік киген атымыз бар емес пе? – деді Жабай маңғазданып. – Ел қатарлы жаңа жыл құрметіне неге сауық ұйымдастырмаймыз?

	Ойланып қалдық. Орынды ұсыныс. Алайда Есен тарапынан күдік қылт етті.

	– Кіммен ұйымдастырамыз? Каникулға қарай көп-шілігі ауыл-ауылына тарап кетеді.

	Соның бірі өзі. Тоқсан аяқталысымен-ақ құмға қоныс аударған әке-шешесіне бармақ.

	– Бәрі бірдей тарамас. Оның үстіне, неменеге біз сенің ауылыңа кетуіңді күтеміз?

	– Күтпесең, жаңа жылды бермен жылжыт!

	– Дәл солай етеміз.

	Жабай жоспарын жайып салды, біз қоштадық. Біржола бекіту үшін қыздар өкілімен кеңеспек болдық. Жабық есікке қарап қаттық та қалдық. Тоқсан сағат тостырып, үзіліс келді. Кластан мұздап, журналын құшақтаған оқытушы шықты. Ол шығысымен артында қалған омарта гу етті.

	Біз Маржанды ортаға алдық. Қыздардың ішіндегі еті тірісі, жігітше сөйлесе алатыны – осы. Лезде оперативті жоспар белгіленіп, жедел топ іске кірісті.

	Тура бір жарым күннен соң қыздар таңдап тапқан үйде қолына күрең қызыл шай құйылған қырлы стақанды ұстап тұрып, Жабай кіріспе сөз сөйледі. Кең дастарқанды айнала малдас құрып, жамбастап, ұй лығып отырған бетімізбен бүкіл сыныбымыз оның аузына қарадық. Ал ол тізерлеп тұрып, кеудесін кере, қатты тыныстап қалды да:

	– Қымбатты бойжеткендер мен бозбалалар, – деп бастады. Сосын тамағын бір кенеп алып: – Мына дастарқан үстінде бас қосуымыздың себебі өздеріңе белгілі, – деді. – Енді төрт-бес күнде жаңа жыл келеді. – Маңғаз жүзбен айнала қарады. – Енді төрт-бес күнде мектептегі өміріміздің соңғы жылы келеді, – деп жалғастырды. – Соңғы жыл! – деп үстемеледі. – Екінші қайтып жаңа жылды дәп қазіргідей сынып болып бірге қарсы ала алмаймыз. Сондықтан бұл күніміз ұмы тылмасын. Әрдайым есте жүрсін!

	Қолындағы стақанын көкке көтерді де, мәнерлі қимылмен Маржанның қолындағы ыдысқа соғыстыр ды. Бұл күнімізді әрдайым жадында ұстайтынын әркім өз әлінше білдіріп жатыр.

	– Қымбатты бойжеткендер мен бозбалалар! Ара-мызда Алла тағала бойына нәзіктікті де, өжеттікті де бірден дарытқан жан отыр. Егер соған қазір сөз бермесем, өткір тырнақтарымен тамағымнан ала түсе ме деп қорқам.

	– Ойбай, онда өміріңе қауіп төнгізбе!

	– Қымбатты қыздар мен жігіттер! Сол жыртқыштай ай-барлы адамның елікше сүйкімділігін білсеңдер, шіркін! Құрғақ сөзден жалыққан біреу шыдамы таусылып:

	– Әй, бастық, өстіп ділмарланып тұра бермексіңбе? –деді.

	– Қазір. Сәл шыда, Сейсенбек. Маржан жалынды ті легін естірткенде, ана шелегіңнің қалай босағанын аңғармассың!

	Жабай қолын кеудесіне айқастырып, паң кескінмен Маржанға қарады. Маржан жалындырған жоқ.

	– Бәріміз қалаған арманымызға жетейік!

	Асаба міндетіне қызу кірісті. Кімнің болсын бардыжоқты қасиеттерін жіпке тізгендей түгендеп шығады. Аямай мақтап жатса – қайтіп ақтарылмассың. Мектептегі өміріміздің соңғы жылына теңеу іздегенде, біріміз ден біріміз асып түсеміз. Есен орнынан тұрғанда бәріміз тобығынан келіп, үйдің төбесін тіреген биіктен жақсы тілек айтқан аузына күн салып қарадық.

	Кезек Әтешке тиіп еді, ол да түрегеп тұрып кетті, сөйтті де, тірі жан ұқпас бұлыңғыр түкпірінен не бір аспани сөздер шығарды:

	– Татулыққа не жетсін! Қырғи-қабақтық құрысын! Достық жасасын! Біз біртұтас қабырғамыз! Алынбас қамалмыз! Біздің тату сыныбымыз дүние жүзіндегі ең тату-тәтті сынып болсын!

	– Әтен, – деп елжіреп қапты оған Есен. Өзі өз бол-ғалы оны есімімен бірінші рет атап тұр. – Әтен, қалай тамаша айттың сен! Біздің достығымыз нығая берсін!

	Кесесін дастарқанға қояр-қоймастан, Әтешті, ең қимас бауырын көргендей, сағынышпен құшақтай алды.

	Бір қарасам – қасыма Қаңқа кеп қапты:

	– Мен саған тілектестігімді білдіргім келеді.

	– Көңілің қалмасын, Қамысбек! – дедім жадыраңқы пейілмен.

	Стақанын шырт еткізіп шертіп жібердім. Сосын оның орнына кетіп бара жатқанын аңғарып, шап беріп иығынан тарттым:

	– Тоқтай тұр, сен де менің ыстық ықыласымды қабыл ал!

	Шын жүрегімнен айттым.

	– Мақұл! – деді ол бақытқа кенелген түрмен ыр-жиып.

	Бәріміз туысқан боп кеттік. Бауырмалдығымыз дың шегі болсайшы.

	– Балалар, – деді қыздар. – Келіңдер, өлең ай тайық!

	– Айтамыз, – деймін мен.

	Сағадатқа тақала отырам да, шырқалған әнге қосыла бастаймын. Дауысымыз үйлеспейді.

	– Дәуір, сен әнді бұзып отырсың, – дейді Сағадат.

	– Өзі бұзылып отыр.

	– Өзі қалай бұзылады? Әдемі әуенді ащы айқайға айналдырып отырған сенсің ғой.

	– Бұзылып тұрған өзі. Мен өлең айтып отырмын, – деп, шет-шекарасыз пікірталасқа қойып кетем.

	Әбүйір болғанда, қасымызға шайқала басып Жабай келеді.

	– Менің керемет достарым бар, – дейді ол даусын көтеріп. – Мен оларды жақсы көрем. Айтыңдаршы, оларды кім жек көрмек?

	Жан-жағына қарап еді, ешкім оған ағынан жарыла қоймады. Көп күтіп жанын қинаған ол жоқ:

	– Мен оларға бақыт тілеймін. Менің достарым-ның адал махаббаты жасасын, – деп бізді ырза ете салды.

	Келесі бір сәтте оның орнына Қаңқа жетті. Тамағын кенеп біраз тұрды да, даусын көтеріп сөйлей бастады.

	– Менің ішімде сыр жатпайды. Оның үстіне, сен-дерден жасырарым жоқ, жолдастар...

	– Қайран Қамысбек, досым менің, – деп мен тебірене сыбырладым.

	Анау иіліп, Сағадаттың төбесінен төне қарады да, үні қалтырап:

	– Сағадат, мен сені сүйемін, – деді.

	Мен қайнап кеттім. Қамысбек досым монологін аяқтап үлгерместен, жұмсақ жерімен жерге жалп ете түсті. Ә дегенде бәрі тым-тырыс бола қалды. Үлкен сойқан күткендей. Құлағыма ызғарлы үн жетті:

	– Мен соқсам – сені жерге иегіңе шейін, қазықша қағып жіберермін!

	Ол да қолма-қол менің уәдемді естіді:

	– Үстіңнен бір жүріп өтсем, шашылған сүйегіңді ең шебер деген зергеріңнің өзі жинай алмас!

	Тағы бірлі-жарым қорқынышты мүмкіндіктеріміз тура лы мәліметтермен алмастық та, ақырында, оқ жыландарша ысылдай-ысылдай, бірімізге біріміз тарпа бас салдық. Жолымызда кедергі кездеспеді, емін-еркін құшақтаса кеттік. Айқасқан күйі теңселіп тұрмыз.

	Кенеттен қарымды қолдар екеуімізді екі жаққа айырып әкетті. Одан, еркімізден тыс қайта бір қауыштырып алды да, орын-орнымызға дырылдата сүйреп апарып, басып-басып отырғыза салды.

	– Қалай ұялмайсың, – деді Сағадат маған.

	– Ұялуға онда уақыт бар ма, – деп, Маржан да мені мұр-нын шүйіре кемітіп жатыр. – Ей, сүт емер Дәуір, әй-әй!

	Сөйтті де екеуі билеп кетті. Оларына өкпелеген мен жоқ. Жабай кезігіп, екеуіміз бір ән айтып тастадық.

	Екеуімізден басқалар бұлыңғыр кеңістікте еріп кетті.

	Біз өзімізше рахатқа батып отыра бердік.

	Әлден уақытта Есен пайда болды.

	– Жетеді, жетеді, неге билемейсіңдер? Әлде сен-дерді біреу осында шегелеп қойды ма?

	– Иә, – деп күрсінді Жабай, сөйтті де шайы сарқыл-ған кесесіне қарады.

	– Онда отырыңдар шегеленіп!

	Есен қолын бір сілтеп, тұманға толы бостықты кезе жөнелді. Со беті жоғалды.

	Жабайдың кемеңгер ойынан туған керемет ертегінің бары осы. Дұрысында аяқ жағы да бар, тек көңілсіздеу.

	Ертеңіне, бірінші сабақ алдында, сыныбымызбен тү ре гелтіп қойып, бізбен ұстаздарымыз сырласты. Үзілістерде белсенділеріміз құдай берген күн тәртібін көкке көтере, қайта-қайта алға тарта отырып, қоғамдық ұйымдардың жұмысын жандандырды. Кешкісін біздің парталарымызға абыржыған, ашынған, толқыған, ашуланған папаларымыз бен мамаларымыз жайғасты. Ал біз тақта алдында мойнымызды ішімізге тығып тұрған қалпы сөгіс пен нақыл тыңдадық. Жасыратын не бар, кейбіріміздің бетімізді тұзды сумен шайып алғанымыз да рас.

	Белгілі дәрежеде «өңдеуден» өткен соң, жетектеліп үйді-үйімізге тарқадық. Папам мені үйге үн-түнсіз айдап әкелді, үйде де тіс жарған жоқ. Мамам да ләм-мим деп тіл қатпады-ау. Олардың осы тым-тырыстығының өзі маған берген жазаларының үлкені-ді. Мен мұны түсіндім де, өзімнің соншалықты бұзыла қоймағаным ның дәлелі ретінде, аялдамастан оқулықтарымды қолыма алдым. Сол-ақ екен, қасыма мұрынбоқ Қайрат келіп, кәдімгідей салмақпен:

	– Білесің бе, сен мүлдем шіп-шикі, мақсатсыз адам сың, – деді.

	Ал ендеше. Алғашқыда мен оған таңырқай қара дым. Одан ашулана бастадым. Ақыры, зығырданым қай нап, зеки сөйледім:

	– Ағаңды даттауға саған әлі ертерек, боқмұрын!

	– Мен шындықты айттым, – деді кіп-кішкентай Қайрат міз бақпай. – Идеялы кісі, сен сияқтанып, өзін пустякқа қор қылмайды.

	Менің көзім шарасынан шыға жаздады. «Идея! Пустяк!» Ей, мынау бесіктен белі шықпай жатып, ағасына ақыл айта ма? Масқара! Тіліме бірден еш сөз орала қоймады. Ал Қайрат сұқ саусағымен ортасынан жара ұстап тұрған қалың кітабын кеудесіне қысып, теріс айнала берді.



	Жауқазын

	Терезеден көктемнің күні күліп тұрғанда өзіңнің төзімің, соңғы сабақтың берекесі кетеді. Тағатсызданып қоңырау үнін күтесің. Ал күткен күмбір естілгенде – мұғалім орнынан тұрғанша, сен есік сыртына шығып үлгересің. Көктем ғой. Кеудеңді кере айрықша жұпар ауа жұтып, көңілді бірдеңелер айтысып, емін-еркін са қылдап күліп жүргенге не жетсін. Мұндайда көптен жүздеспеген жақсы жолдасың кездесе қалса, о, онда сен жалғанды жалпағынан басасың.

	Біз енді айырылысқалы тұрғанымызда, алдымыздан екі езуі екі құлағына жете ыржиған Сатан, кәдімгі қайрақтылық Сатан пайда бола кетті.

	Сатан қойнынан қара қоңыр кітапша суырып алып, тұмсығымызға тақады. Су жаңа жүргізушілік куәлік екен. Алып шыққан беті көрінеді.

	Жабай ішіндегі жазудың бәрін ежелеп оқып шықты. Сосын оған куәлігін қайтарып тұрып:

	– О, сен адам боп қапсың, Сатанжан, – деп мақтау айтты.

	– Ғалым мырзалар, лұғаттарыңды бір жерге қал-дырмайсыңдар ма?

	Жабай қалтасынан ұшы шығып тұрған бүктеулі жалғыз дәптерге қарап:

	– Мұның бізге еш кедергісі жоқ, – деді.

	Есесіне Есен екеуімізде кітаптар бар болатын. Жолай үйге соғуға тура келді.

	Асханаға бір тынышталған сәтінде жетіппіз. Негізгі залдан бөлек кішігірім әйнекті бөлме бос екен. Жұмыла қимылдап, алған тағамдарымызды сонда тасып алдық.

	– Ауданда шофердан өткен құдай жоқ. Егер онымен жең ұшынан жалғаса алмасаң, онда күнің қараң, – деп бастады Есен алғашқы сөзін. – Онда үйіңе отын түс пейді, күзеуден соғымыңды әкеле алмайсың, қыста үйіңде пешке жағар тезек, қораңда сиырыңа берер шөбің болмайды. Онда иегіңнің астындағы мына Қайрақ тыға да жете алмайсың. Алла тағала бізге Сатанды бер ді. Берді де, басқаға кіріптарлықтан құтқарды. Иллаһи мерейіміз үстем болсын!

	– Айтқаның келсін, Есеке. – Жабай ұшып тұрды. – Менің сөйлегім кеп тұр, жолдастар!

	– Сенің сөзің кімге дәрі?

	– Мейлі, сөйлесін.

	– Сөйлесем – Есекең жаңа сәл шатасты. Есекеңе шофер құдай болса, біздің ауылда шофердың да құдайы бар, біздің Сатанжанды соған тәуелді етпесін. Сатекеңе кездескенде оның аузы буылып, қолы қалтырасын! Ысқырығынан дыбыс шықпасын!

	Есен тыржиды:

	– Мына пәле қайдан қарғысшыл болып кеткен?

	– Жауымыздың үні өшсін, бізге ор қазған – сол орына омақасып өзі құласын, – деп анау өршелене түсті.

	– Түсіндік, түсіндік. Қой енді, көжеңді іш! – деп мен оны жеңінен төмен тарттым.

	Жабай отырды да, тәрелкенің ернеуінен борщты сылп-сылп сораптай жөнелді.

	Қабырға шайқалыңқырап, жан-жағымыз жеңіл торғын жамыла бастады.

	– Осы қыздың көзі әдемі, ә? –деді бір мезетте Сатан терезеге сұқтанып.

	Қарасақ, көшеде жеңгесімен бірге талшыбықтай бұ ралған Сағадат келе жатыр екен. Жабай мен Есен маған көздерін қысып қойды.

	– Жалғай бер, Сатанжан.

	Сатан дөңгеленіп кеткен жанарын Сағадаттан алмай:

	– Қай жігіттің бағы екен, ә? – деп қиялдана созды.

	Жабай елжіреген үнмен:

	– Қай жігіттің бағы деп ойласың, Сатанжан? – деп сұрады.

	Анау бізге қарап қолын жайды да, күрсінді:

	– Дау бар ма, жеңгесіне ұнаған жігіттікі.

	Табақтай жалпақ бетті көк көз сары әйел Сағадатты ертіп өтіп бара жатты. Мен еріксіз адуынды жеңгесіне қадалып қарап қаппын.

	– Сатеке, сен көпті көрдің, қолыңды ойғызып шаруа қылып жүрсің, айтшы, қыздың жеңгесіне мына отырған өзіңе бас иіп, құлдық ұрушы қызметшің ұнай ма?

	Таңданған Сатанның жанары ұясынан шығып барады. Көзі дөңгеленіп маған әлі қарап отыр, әлі қарап отыр. Ықылық атып қояды. Тесіліп, үндемейді. Жабай Есенге қарап, ақырын:

	– Мына жазған есіне адасып қалмаса игі еді? – деді.

	Сатан дүр сілкінді.

	– Сен... сен... ғашықпысың?

	– Қыздың жеңгесіне ме?

	– Қызға!

	– Жібегін аңсаған Төлеген дей бер.

	– Қарым-қатынасың қалай?

	– Қызбен бе?

	– Қыздың жеңгесімен!

	– Не үшін онымен қарым-қатынас жасамақпын?

	– Ой-бу-у-ууй, мақау-ай!

	Көзі кірбиіп басын шайқады кеп, шайқады кеп.

	– Мақау-ай, мақау-ай, – дейді үстін-үстін.

	– Есеке!

	– Әу!

	– Тый мынауыңды, болмаса, мен өзіме өзім жауап бере алмаймын.

	Сатан маған қайтадан үңіле қалды.

	– Мақау болмасаң, ұқпаймысың – ол сол үйдің биі!

	– Болса қайтейін!

	– Тфу, шикі неме! Ол қайын сіңлісін өзі ұзатпақ боп жүр.

	– Ұзатса қайтейін. Ей, тоқта, қайын сіңлісі кім, Сағадат па?

	– Енді кім деп ең? Биыл оқуға түссе – түсті, түс-песе – күйеуге береді.

	– Шіркіннің шеберін-ай, – деп күлдім мен.

	– Дайындап қойып па? – деп Жабай мысқылдады.

	– Күлмеңдер, – деді Есен. – Естеріңде болсын, жеңгенің қолынан бәрі келеді.

	Жақтас табыла кеткен соң, Сатан жөткірініп, қодырая қалды.

	– Ал Дәуір, елеулі қатердің барлығына енді сенерсің деймін?

	– Сатеке, сен баланың басын айналдырма. Турасын айт, кімнен естідің?

	– Кімнен естуші ем? Елден естимін. Ойлашы өзің, отсыз түтін бола ма?

	Мен мұздап кеттім.

	– Әдірә қалсын, – деді Жабай. – Ол – өзіміздің келін.

	Сатан қарқылдап күліп жіберді. Одан байсалдана қалды да, қасыққа жармасты:

	– Өзіміздің келін болса, қобалжып не бар? Келің дер, қарын жайын да ұмытпайық!

	Мен жеңілденіп сала бердім. Жабай Сатанды тергей бастады.

	– Біздің құрметті жүргізуші мырза қашан машина алар екен?

	– Берген уақытында, – дейді анау марғауланып.

	Жыланды інінен шығарар тәтті үнге салып, Жабай:

	– Қашан береді екен? – деген сұрақ қояды.

	– Барған уақытымда, – деп, Сатан керги жауап қатады.

	– Қашан барасың? – Жабай міндетті түрде бәрін егжей-тегжейіне шейін біліп алуға бекінсе керек.

	– Қазір. – Ол есінеді.

	– Қой, ұйықтап алмайсың ба?

	– Кім ұйықтайтын? Ойыма да келмейді!

	Столға асылды да, айқасқан қолдарын жастанып, көзін жұмды. Жабай оған күдіктене көз тастап:

	– Мынаны көтеріп масқара болмайық? – деді.

	– Есен жүкшіміз тұрғанда бізге ауыртпалық түсе қоймас.

	– Есен жүкшің саған жүк боп жүрмесін! – деп қитықты Есен маған мүсіркей қарап.

	– Олай болса, екеуің құшақтасып осында қалыңдар.

	Асхананың да қызығын көрсеңдерші.

	– Не дейсің, ей? – Сатан басын көтерді.

	– Әлдилеп жатырмын да! Ұйқың тыныш болсын! – Мен оның басынан сипадым.

	– Сен былшылды қой. Кеттік!

	– Әп-бәрекелді!

	– Тоқтаңдар, мен котлетімді жеп болайын...

	Әрең дегенде көшеге де шықтық-ау. Көктемнің жұпар ауасы бұрқ етті. Үш қадам басып үлгермей, құла ғыма:

	– Дәуір! – деген таныс дауыс сап ете қалды.

	Мектептен қайтқан үш-төрт бала иіріле қапты. Қайрат келіп бәрімізге сәлем берді де, маған шүбәлана қарады. Жабай мен Сатан асты-үстіне түсіп, балпылдап, әр нәрсені айтып, бірдеңелерді сұрап жатыр. Ол ешқайсымызды да аямайтын прокурордың көзімен бізді бастан-аяқ тінте шолып, ақыры маған:

	– Папам көрсе – сені өлтіреді, – деді.

	Сатан оған бипаздана тақалды да, саусағын ернінің ұшына апарып:

	– Ал сен оны папаңа көрсетпе, – деп кеңес берді.– Ешкімге ештеңе айтпа. – Жабай да үгітке көшті.

	– Сұрай қалса, жолдастарымен сабаққа дайын-далып жүр екен де, мақұл ма? – деп Есен пысықтап жатыр.

	Мен оған жалынышты түрмен қарап, галстугін түзедім де:

	– Кешікпей барам, – дедім.

	Үндеместен, күтіп тұрған жолдастарына қосылды.

	Жабай қолын көтерді:

	– Жолдастар, менің ұсынысым бар!

	– Айта ғой, – деді қашанғысынша кеңқолтық Есен.

	– Бізге қазір бірлесіп отырып тригонометрияны шығару керек!

	– Онда мен ауылға қайтам, – деп Сатан алға жүріп кетіп еді, тәлтіректеп бір жағына ауа жөнелді.

	Есен тез жетіп, оны қолтығынан ұстай алды. Сол бетімізбен Сатанды сүйемелдеп, асхананың желкесіне шықтық.

	Есен бет-аузын тыржитып, қолын шошайтты:

	– Әй, мынау не істеп жатыр?

	Жабай құдықтың жанында тұр. Кепкісі мен күртесін лақтырып тастапты, енді мықшыңдап көйлегін сыпыруда. Біз жеткенше басына бір шелек су төңкеріп үлгерді. Аһылап-үһілеп рахатқа батып қапты. Ойланып жатпастан біз де жалаңаштандық.

	Мойындау керек, біз құдық басында басқа адамға айналдық. Мен әлгінде ғана жолыққан Қайратты еске алдым, жолдастарым да үйлерін ойлады, нәтижесін де, Қайрақтыға шығатын жолды жарты сағаттай күзетіп, бірінші өткен машинаға Сатанды мінгізіп жібердік те, аялдамастан, өзіміз де тарадық. Күн болса батып барады, ал ертең – тағы сабақ.

	Үйге тақала ұрланып басып, ешкімге көрінбей ішке жып бердім. Қайрат төрге жастық пен көрпе алып тастады. Оранып домалай кеттім. Сәлден соң:

	– Денің сау ма, Дәуір-ау? Апақ-сапақта бұ жатысың не? – деп келген мамама Қайрат мен үшін:

	– Тимеңіз, мама, терлесін. Басы ауырып қапты, – деді.

	Ас әзір болғанда бір-ақ оятты. Тыңайып тұрдым.

	Бұрынғысынша таң атты, күн батты, оқи бердік. Күндерде бір күн Жабай қуанышты хабар естіртті. Тығыз жұмыспен жүрген Сатан түнде ат үсті соғып, жексенбіде бізге қызмет етуге әзір екенін білдіріпті.

	Дос ықыласын қайтарып ақымақ боппыз ба, шақырылғандар демалыс күні сәскеде уәделескен жерге жиылып, көлікті жолдасты тостық. Көшенің ұшар басына қарай-қарай екі көзі төрт болған Жабайдың көкіре гін, ақырында, көптен күткен айқай жарып шықты:

	– Әне от арба! Сата-а-ан!

	Дымымызды шығармай, бізге қарай жорғалаған машинаға қадалудамыз. Салдыр-гүлдір, шиық-шиық етіп келіп жанымызға тоқтады да, кабинадан өзіне-өзі ырза Сатан маңғаз түрмен қолын бұлғады. Сәлемдескені. Жапыр-жұпыр темір қорапқа мініп алдық.

	– Ал, тарт, Сатеке!

	– Алға, тек қана алға!

	– Машина жүрмейді, – деп мәлімдеді Сатекең.

	– Әзілді ғой, тездет!

	Кабинаның төбесін барабанша соққыладық. Сатан қаттырақ айқайлады:

	– Машина жүрмейді!

	Сөзінің дәлелі ретінде моторын сөндіре салды. Қал жыңдап тұрмағанын ұқтық. Есен борттан асылып, жайымен:

	– Сатеке, не боп қалды? – деп сұрады.

	Анау қарсы сауал қойды:

	– Менің кәбіңкеме неше адам сиятынын білесің бе?– Неге білмеймін, қаншауы кірсе, соншасы сияды.

	– Ендеше неге мен жалғыз отырмын? – деп қапа-лана сөйледі жүргізушіміз.

	– Дұрыс-ау! – Жабай төменге секіріп түсіп, есікке жармасты. – Сатанжан, саған өзім серік болам.

	– Ізіңше орныңа қайқай!

	– Өй, Сатанжан, өй! – Жабай шынымен сасқалақтап, бір сәт енді не істерін білмей, аңтарылып қалды.

	– Қайқай деймін! Мен жалғыз отырам!

	– Мейлі, мейлі. Өзің біл онда! – Бортаңдап, қайтадан қорапқа өрмелей бастады.

	– Тоқта, Жабай! Мә...

	Жабай кабинаға қайта ентелеп еді, іштен Сатан оталдырғыш бұранданы ұсынды.

	– Бұрап жібер!

	– Әуп де, бір, екі! – деп біз де қуаттадық.

	Жабай машинаның тұмсығында ысылдап-пысылдай жөнелді. Мен Маржанға қарадым:

	– Сатанның тарылуын-ай!

	– Тарылып қайда ұзар дейсің. Кеңіп келе жатқан жоқ па? – деп иегін шошаң еткізді тәкаппар қыз.

	Двигатель дүр ете қалды. Жабай бұранданы кабинаға тастап, кузовқа шықты. Машина гүр-гүр етіп орнынан жұлқа жөнелді. Бірімізге-біріміз соқтығысып, енді-енді түзеле бергенімізде қайта өшті.

	– Жабай, бұра!

	Біз ду күлдік. Ашық дауыс саңқ етті:

	– Бұл кімнің арбасы? Сатандікі ме, Жабайдікі ме?

	Намыстанды білем, Сатан басын кабинадан шығарып:

	– Менсінбегендерің түсіп қал, – деп қызарақтады.

	– Дат, арбакеш! Ау, Сатан арбакеш, ашуыңды бас! – деп Маржан тағы саңқылдады.

	Еркек балаша жерге дік ете түсті. Кәбіңкеге мінді де, әмірін берді:

	– Айда арбаңды!

	Сатан бұранданы алып, оталдыруға өзі шықты.

	– Қайран Мәкең!

	– Сөйтші өзін! Қисығын мұның!

	Құлақтан қоңыр жел еседі.

	Тербеліп, қыздар ән бастады.

	Ирек жолды қуалап келеміз.

	Ашық аспан, мөлдір ауа, жасыл дала, жарқын күлкі, ән, ән, ән... Ұшып келеміз, ұшып келеміз. Қызыл теңбілді көкорай бел қол бұлғайды. Тезірек, тезірек!

	Қызғалдаққа тұнып тұрған жолды оңымызға қалдырып, оқшау киіз үйге бет түзедік. Машина тоқтартоқтамастан Жабай төмен қарғыды. Бар даусымен айқайға басып, далбалақтай жөнелді:

	– Сүйінші, сүйінші!

	Біз аңырып қалыппыз.

	– Мына жазғанға не болған?

	– Сүйінші, сүйінші!

	Есіктен апырақтап апамыз шыға келді.

	– Келін келді, апа, сүйінші!

	Әсем өрт боп кетті. Ду күліппіз.

	– Не дейді, айналайын-ау!

	Апа сасқалақтап, ішке қайта сүңгіді.

	– Жынды Жабай, – деді Әсем өкпелі үнмен.

	Сағадат сылқ-сылқ күледі. Маржан бірдемелерді айтып самбырлап жатыр. Сатан мәз.

	– Шашу!

	Кабинаның төбесіне тарс-тұрс етіп, құрт пен бауырсақ тие бастады. Сол қолына ұстаған шұңғыл табағынан апамыз бізге қарай уыстап-уыстап шашуын шашып тұр. Жабай құнжың-құнжың етіп, шөпке түскендерін аузы мен қалтасына алма-кезек тықпалауда.

	Есен ызаланып шешесіне барды.

	– Қалқам, – деп апай оның маңдайынан сүйді.

	– Бұл – әзіл, апа, – деді Есен жылап жібере жаздап.

	Апай бос қолымен көзін көлегейлеп:

	– Келін қайсы, балалар? – деп сұрады.

	Машинадан түспестен, ішек-сілеміз қатып, тыйыла алмай тұрған бізге қуанышты шүбәмен қарайды.

	– Апа, өтірік деймін! – Есен жарылудың аз-ақ алдында.

	Біздің апай ғажап жан ғой.

	– Мейлі, қалжың болса, – деді мейірленіп. – Балалар, үйге кіріңдер. Түстеніп қайтасыңдар.

	Текемет төселген төрге өтіп бара жатқанында Әсемді қарынан шап беріп ұстай алып:

	– Апа, келінің міне, – дедім.

	Әсемнің бетінен қаны тамып кете жаздады.

	– Е-е, қысылма, айналайын, – деді апай.

	Күлкі тағы бұрқ ете түсті. Бізге қосылып апамыз да күлді.

	– Есенжан, дастарқан жасап, балаларға сусын бере бер. Айналып кетейіндер, қысылмаңдар. Мен қазан көтерейін.

	Ол кісі шығысымен Жабай:

	– Ал, келінжан, меймандарыңа қызмет ет, – деді.

	Әсем оны наздана нұқып қалды. Есен тамақ тұрған кебеже жақта күйбеңдей бастап еді, Маржан жетіп барды да, емін-еркін араласып кетті.

	Біз сыртқа шыққанда, апай лаулаған ошаққа теппе тезек қалап жатыр екен.

	– Апа, біз гүл теріп келеміз, – дедік.

	– Барыңдар, айналайындар. Оралғандарыңша ет те әзір болар. – Білегімен маңдайын сүртті де, бәрімізге кезек-кезек сүйсіне қарады: – Қалқаларым-ау, сендер өздерің гүлсіңдер ғой!

	Қызыл бояуға малынған қол созым төбеге жүгіре ба сып барамыз. Артымыздан көзін алмай ақ жүрек апа қарап тұр. Жарыса-жарыса қалың қызғалдақ тың ортасына кі реміз. Қандай көп гүлдер! Әсем гүлдер! Таптап кетпеуге тырысып, аяғымызды абайлап басамыз.

	Жасыл алаңқайға етпеттеп жата кетем. Бір сәт дүние ұмытылып кетеді. Арқама аударылып түсем. Алтын күн нұрын төгіп тұр. Қыздар мен балалар бытырап, гүлдердің әрі үлкен, әрі әдемілерін таңдап үзіп жүр. Сонадай жерде құшағы жауқазынға толы Әсем тұр. Бақытты кескін. Әне, Есен оған тағы бір шоқ гүл қосады. Қүліп бірдеңе дейді. Әсем жайнаған жанарын қадап, жауап қатады. Олардың өздері жауқазын!

	Аунап түстім. Тағы аунадым. Ақыры, жылдам-жылдам домаладым.

	– Дәуір, – деді күміс үн. – Маған жақсы гүл тауып берші!

	Денемді жалын шарпып кетті. Аунап келем, аунап келем. «Маған жақсы гүл тауып берші», – дейді құлағыма сүйікті дауыс. Аунап келем, аунап келем. Аунаған сайын масая түсем. Аунаған сайын бақыттан басым айналады...



	Тәртіп

	Артымыздан машинаның бебілдеген сигналы естілді. Біз көшенің шетіне ығыстық. Жүк автомобилі ырғалып өте берді де, тұра қалды. Кабинаның терезесі нен быттиған жалпақ бет көрініп, өктем дауыспен барқ етті:

	– Әй, неге шықпайсыңдар жолдан?

	Жүргізушінің қасына қонжиып алып, жазықсыз бізге қыр көрсетіп тұрған – кәдімгі шоферлардың құдайы Шенбаев.

	– Шықтық қой, өте беріңіз, – деді Жабай.

	Анау екіленіп:

	– Не дейсің, әй? – деп ақырды.

	– Есеке, мынаған жолыңнан қалма деші. – Мен Есенді шынтағыммен түртіп, сыбыр еттім.

	– Дәу де болса осы әулиеңнің бізден ішкісі келіп тұр, – деді Жабай басын сипап.

	– Ағай, бізде шаруаңыз бар ма еді? – деп Есен қаттырақ дауыстады.

	– Неге көшемен жүресіңдер деймін мен сендерге, сайтанның сапалақтары?

	– Естисіңдер ме, достар, бізге көшемен емес, көше-нің астымен жүру керек екен ғой? Әттеген-ай!

	Жабай өкінішті пішінмен басын шайқады.

	– Ағасы-ау, дәулетіңіздің көлеңкесінде бір аспалы жол салғыза салсаңыз қайтеді? Заманыңыз жүріп тұрғанда сізге сол сөз бе, тәйірі!

	Шенбаевтың көзі шатынап кетті. Қорбаңдап кабинадан түсті. Ірк-ірк етіп жетіп келді де, быртиған саусақтарымен жағамнан алып:

	– Өй, күшік, жүр бері, – деп ысылдады.

	– Құрмет тұтып шақырғаныңызға тәнтімін, тек дәл қазір уақытымның болмай тұрғаны.

	– Болдырам мен сенің уақытыңды!

	Ол мені машинаға қарай сүйреледі. Кузовтан тұмсығын қылтитып қой маңырады.

	– Дәуір-ай, қандай бақытты едің? Бұл кісі саған мал соймақшы екен ғой!

	– Ағатай, бізді де ала кетіңізші, құлақ жеп қарық боп қалайық.

	Мені босата салды. Түтігіп біресе Жабайға, біресе Есенге ұмтылды. Шофер жігіт арашаға келді.

	– Әбеке, Әбеке, бір жолға ашуыңызды басыңыз, – деп, алдынан кес-кестей жүгіріп, құшақтап жүр.

	Шенбаев сабасына түсе қалды.

	– Екінші көзіме түспейтін болыңдар, сайтанның са-палақтары, – деп саусағын безеді.

	Машинасына отырып, есігін тарс жапты.

	– Қош болыңыз, сапалақтардың сайтаны!

	Есен алақанымен Жабайдың аузын басты:

	– Немене, онымен жақынырақ танысқың кеп тұр ма? Машина қайта аялдаған жоқ.

	– Жоныңнан таспа тілінбей қалғанына жеті сом құдайы айт, Жабай Сәтов!

	– Жеті тиын да айтпаймын.

	– Өзің біл...

	Үлкен көшені кесіп өте бергенімізде Жабай бізді иығымыздан жұлқып тоқтатты.

	– Тоқта, мынаны қараңдар!

	Газет редакциясы үйінің үстінде үлкен әріптермен жазылған жазуды саусағын шошайта нұсқап, қуанып тұр.

	– «Баспасөз – қуатты қару», – деп оқыды Есен.

	Жарты сағаттан соң дөңгелек столдың айналасына отырдық.

	– Біріншіден, болған оқиғаны суреттеуіміз керек!

	Ең бастысы, оның моральдық жағын айқын ашып беруге тырысу ләзім.

	– Жазсайшы енді!

	– Не жазам?

	Не жазарымызды үшеуіміз де білмедік. Топас жанды әшкерелеу керек екенін түсінеміз. Бірақ қайтіп? Қалай келтіру керектігі көңілінде сайрап тұрған сияқты.

	Алайда ойың мен түйсігіңді сөзге айналдырып, қағазға түсіре білу қолыңа күрек алып жер қазғаннан қиын ба деп қалдық. Табандатқан екі сағатта бір сөйлемді мың бастап, мың өшіріп ештеңе тындыра алмап едік, қол жұмысына келгенде жапырып жібердік. Көзді ашып жұмғанша бір атыз қауындықты айдап тастап, жазғыштығымызға түкірдік те, көшеге шықтық.

	Ертеңіне сабақ үстінде Жабай мені түртіп қалды:

	– Маған бір ой келіп тұр.

	Құлағымды тостым. Сыбырлай бастап еді, мұғалима столды тықылдатты. Жабай есінеді:

	– Апай, үзіліске шығайықшы, шаршадық тіпті.

	– Тұр, – деді апай.

	Ол тұрды. Түрегеп тұрған беті қоңырауға да жетті. Сабақ аяқталысымен мектепке тақау Есеннің үйіне ұмтылдық. Божылдаған самаурынды ортаға алғанда:

	– Кейінгі кезде жұптарың жазылмай кетті ғой, қыз алып қашайын деп жүрген жоқсыңдар ма? – деді жең гей хош иісі бұрқыраған сүт қатқан шайды беріп жатып.

	Жабай «тсс!» деп саусағын ауызына апарды.

	– Дәл таптыңыз, тек келгенше үндей көрмеңіз.

	Дөңгелек стол айналасынан тағы орын тептік. Кернеген ыза бұл жолы аса көп қиналтпай, қағазға төгіле берді. «Біз айыптаймыз!» – деген тақырып жаздық. «Біз Шенбаевты моральдық қағидадан жұрдай, этикасыз жан ретінде айыптаймыз!» – деп шүйліге жалғастыр дық. Одан әрі болған оқиғаны баяндап келдік те, «өзін жар ты патша сезінетін топастың ауыздықталарына сене міз» деп аяқтап, соңына үшеуіміз қолымызды қойдық.

	Келесі күні түстен кейін маңдайшасында «Баспасөз – қуатты қару» деген ірі жазуы бар үйдің ішінен «Хат тар бөлімі» аталатын бөлмені таптық та, есігін аштық. Столда отырған көзілдірікті жігіт ілтипатпен кіріңдер деп жатыр. Біз кірдік.

	– Мақаланы кімге көрсетуге болады? – деп сұрады Есен.

	– Қане, маған әкеліңдер, – деді анау.

	Есен оған дәптерді ұстатты. Үшеуіміз иін тіресе төніп тұрмыз. Ол оқи бастады. Бір бетті аударды, екіншісін аударды, сонан кейін:

	– Жігіттер, мыналарың тым ащы дүние екен, ре-дактордың өзіне көрсетіңдер, – деді.

	Жабай жай ғана сұрай салды:

	– Сізге тұщысын ғана әкелейік пе?

	Көзілдірікті жігіт тіксініп қалды. Әйтсе де өзін-өзі ұстап, байыппен былай деді:

	– Сын мақалаларыңды редактордың өзі қарайды. Мен алар едім, бәрібір оның жібермей қалуы мүмкін.

	Коридорға бізбен ілесіп шығып, қара есікке сілтеді. Есенді алға сап киіп-жарып кіріп бардық та, төрдегі кісіге дауыстап сәлем бердік. Қысқа, етті саусақтарының ұшын үшеуімізге кезектестіре ұстатты да:

	– Отырыңдар, – деп диванды көрсетті.

	Көзәйнегін киіп, алдына алған біздің көк дәптері мізге көз жүгірте бастады. Тыныс алмастан қалшиып біз отырмыз.

	– Мақаланың арқауы – әділеттік қуу екен, – деді редактор соңғы бетті аударып.

	Салқынқандылықпен ақырын қозғалып қойдық.

	– Жеткілікті мөлшерде дәлелдер келтіріліп, жатық тілмен жазылыпты, – деді редактор кішкенеден соң.

	Есеннің жүзінен ризашылық сезілді. Жабай қуақы жымиыспен маған бетін бұрды.

	– Алайда бізде мынадай тәртіп бар: сынның шындығына көз жеткізіп алуға тиіспіз, – деді редактор бізге жанарын, «ұқтыңдар ма» дегендей, самарқау қадап.

	Неге түсінбейік. Терең дем алдық.

	– Мақалаларыңды тексеруге жіберемін, таққан айып тарың анықталса, қалғанын көре жатармыз.

	Сөз бітті деген ишараты ма, алақанын дәптеріміздің үстіне салмақпен тастай салды.

	Бірнеше күннен соң бізбен сынып жетекшіміз сөйлесті. Болған жағдайға әбден қанықты да:

	– Әй, балалар-ай, – деп күлімсіреді. – Талаптарың мүлдем зор екен. Мейлі енді, барып келіңдер – сендерді шақырып жатыр. Орынсыз қызбаланбасаңдаршы...

	Имене басып, зәулім кеңсеге келдік. Мундир киген келбетті кісі қаламұшын шиқылдатып ұзақ отырып алды.

	Есен мұрнын тартты, Жабай есінеді, мен жөтел дім.

	– Не айтасыңдар, балалар?

	– Ештеңе... Сізді тыңдағалы келдік.

	– А, иә, әңгімеміз мына арыздарың жайлы болмақ.

	– Біз арыз жазбаған сияқты ек?!

	– Жарайды, мақала дейік. Қалай болып еді өзі? Біреуің басынан бастап айтып шықшы?

	Есен сөйледі. Біз толықтырдық. Сосын сұрақ-жауап кеші басталды. Кешіміз созылып барып мундир киген келбетті кісінің монологімен аяқталды.

	– Бұл істі әлі де зерттеңкіреу қажет секілді. Жақын да өздеріңді тағы да шақыртамыз. Ал енді, рақмет, бара беріңдер, – деп тамамдады ол сөзін.



	Бағыт

	– Менменбек дос, осы біз шынымен оқу бітірдік пе?

	– Сен әлі бітірген жоқсың.

	– Қап, мына қылжақбасты-ай... Мен тіпті сене ал-май тұрмын, осы біз шынымен кәмелетке толып, енді жоғары оқу орнына түспекпіз бе?

	– Кәмелетке толсаң – толған да шығарсың, бірақ егер тағы оқымақ ойың болса, тез райыңнан қайт.

	– Неге?

	– Есеке, ұғындыршы мынаған...

	– Не түсіндіретіні бар. Кітап көтеріп, жанын қинауға жоқ екенін өзі де біледі, қайта қоңынан айрылып, жүдеп қалады.

	– Иә, бұ шіркіннің қолы қой ғой, етті – етке, сорпаны бетке шығарып, тыр-тыр қасынып жүре беретін.

	– Мен әлемдік төңкеріс жасаймын, – деді Жабай кенеттен.

	Мен таңырқағаннан аузымды ашып қалыппын.

	– Ал ендеше! Қайтіп? – деп сұрады Есен.

	– Мен кеудесінде жаны барды айдауында жүргізе тін қара ниет директорды білем.

	– Шын айт?

	– Шыным. Мен соны жоям.

	– Астапыралла, ақыры қанішер атанғың келді ме? – деп мен жағамды ұстадым.

	– Құпия болмаса, айтсайшы, сонша өшіккен дирек-торың кім? – деп Есен ынтыға сұрады.

	– Ақша! Өртеймін мен оны. – Ол жұдырығын түйіп, кіжінді.

	– Құрыдық, Есеке, ақшасыз қалай күн көреміз?

	– Батырың тарылған екен. Қой, көңілдендірейік мұны...Залға кірдік.

	Оркестр «Мектеп вальсін» төгілте жөнелді. Оркестрдің құрамында Қайрат та бар. Ол титімдей денесіне қарамастан, баритонда ойнайды. Кернейдің төменгі имегі тізесіне жетіп тұрса да, әсіресе солоға басқанында, кішкентай аузымен үріп шығарған қуатты қоңыр үн залдың бұрыш-бұрышын қақыратып сөгіп жібере жаздайды.

	Мен Сағадатты биге шақырдым. Әуен жетегімен сырғып келе жатқанымызда, ол бірдеңе айтқысы келетінін сездіріп, маған әдемі көздерін төңкере тастады. Тыныс алуымды тоқтата қойдым.

	– Қайрат маған ұнайды, – деді ол.

	Мен оны сүйіп ала жаздадым. Біз екеуіміз құсша қалықтадық. Музыка аяқталып, оркестранттар тынығуға тарады.

	– Қыздар, бері келіңдер! – Маржанның қуанышты айқайы естілді. – Ой, қандай әдемі! Қамысбек, Әтен, біздің балалардың ішіндегі нағыз джентельмен екеуің болдың!

	Қолын шапалақтап, ана екеуі екі құшақ қып тырсита көтеріп тұрған гүлдерге о жағынан бір, бұ жағынан бір шұқшия қарайды. Сүйініші шексіз. Біздің тақалғанымызды байқап, Қаңқа бермен бұрылды. Алуан түрлі, көздің жауын алар гүлдестені маған тосып:

	– Дәуір, көмектес, қыздарға сыйлайық, – деді жай ғана.

	«Ех, Қамысбек, дегенмен жақсы жігітсің-ау өзің», – дедім ішімнен. Гүлдесте ортасынан абайлап үш тал алқызыл райханды босатып алдым да, Сағадатқа ұсындым. Сонда, Қамысбек әкелген гүлді Сағадатқа сыйлап тұрып: «Осы лақап ат тағуға несіне құмар екенбіз, – деп ойлаймын. – Қой, балалықтың шалығы болса – осы соңғы кешпен кетсін бәрі».

	Қасымызға сынып жетекшісі келді. Қыздар оны шу етіп қоршай кетті. Қамысбек пен Әтен қолдарында қалған гүлдерін апарып мұғалімге тартты.

	Көтеріңкі көңіл күймен өткен-кеткен әрнені еске алып, жайдары күлкіге бөленіп біраз тұрдық. Бір кезде ағай әрқайсысымыздың алдағы жоспарымызбен әуес тенді.

	Мен тұрып:

	– Жабай ақшаға соғыс жариялады, – дей салдым.

	– Игілікті мақсат, – деп, сынып жетекшіміз жайбара-қат басын изеді.

	– Сен өзің жөнінде айт, – деп шап ете түсті Жабай маған.

	Ойланып қалдым. Көп күттірмей:

	– Тәрбиеші болғым келеді, – дедім.

	Жабай сақ-сақ күлді. Басқалар әліптің артын бақты. Ағай жымиып тыңдап қапты.

	– Шын айтам, тәрбиеші болам, – дедім мен тағы да. – Кішкене балдырғандарды тәртіптілікке үйретем. Біз жіберген кемшіліктерді қайталамайтын болсын.

	Бұл жолы Жабай күлген жоқ. Кескіні байсалданып, бірдеңе айтуға оқтала берді де, ізінше тыйыла қалды. Көз алдымда жағы сопайып, қасы керіліп, жанарының аласы көбейіп бара жатты. Аузым аңқиып, бетіне тесірейе қарадым.

	Алайда оның назары менде емес екен. Қадалып тұрған бағытына көзімнің қиығын салғаным сол, жү зінің кісі таңырқарлықтай құбылу сыры маған лезде айқындала кетті. Тайыров пен Саттаровты екі құшағына мықтап қысып алған Есен ұл-қыздардың арасынан киіпжарып өтіп, сынып жетекшіміздің алдына барып қапты.

	– Ағай, Дәуір дұрыс айтты, – дейді демін екі иығы нан алып. – Қараңызшы өзіңіз, мына Әтен, Қамысбектер менің де жап-жақсы досым емес пе? Ал біз он жыл бойы дүрдараз боп жүрдік. Неге? Себебін ешкім білмейді. Өйткені ешқандай себеп болған жоқ. Әйтеуір екі жарылып жүрдік, бітті. Бір бітіспес кегіміз бардай, алайдық та жүрдік. Нағыз ақымақтық емес пе? Ағай, менің де тәрбиеші болғым келеді. Інілеріміз бізден үлгі алмасын! Қос қолтығынан қылтиған қос бас та жігерлене шұлғынып, құптап жатыр:

	– Достықтың қадірін білмеппіз, ағай, – дейді Тайыров.

	– Ағай, мен ініме: «Тірі жанды бөлектеуші болма», – деп ақыл айттым. – Саттаров та өндіршектеп, мектеп бітірерде басына келген асыл ойын баяндап жатыр. – Татулық қымбат дедім. Досың көп болсын...

	Дауысын Саттаровша асыға-аптыға, дірілдете шығар ған Жабай:

	– «Жауың жоқ болсын дедім», – деп іліп әкетті оны мазақ қылып.

	Мен мырс еттім. Есеннің бауырына жабыса түскен Саттаров ыржиып:

	– Дәл солай, – деп тамамдады сөзін.

	– Жарайсыңдар, балалар! – Ақ жарқын Маржан бәрімізді аямай мақтап жіберді. – Сендердің дос болатындарыңа біз сенгенбіз.

	– Ағай, өзіңіз айтыңызшы, біздің балалар шынымен тамаша емес пе?

	Қыздар түгел жымың қақты. Маржан қолындағы гүлін мұрнына тақалта иіскеп, жауап күткендей, мұғалім нің аузына қарады.

	– Білем, білем. Тезірек ересек болсақ дедіңдер. Дұрысында – сендер үлкен кісілердің рөлінде ойнадың дар. Дегенмен соларыңның қателік екенін түсінгендерің жақсы болған. Үлкен болудың үлкен сыны – алдарыңда.

	Есеннің иығынан қағып тұрып, жымиған қалпы шәкірттеріне сынай қарап шықты.

	Есеннің көңілі босап сала берді.

	– Мен біздің көп қылығымыздың теріс екенін кезінде-ақ білгенмін, ылғи білетінмін, – деді көзі жасаурап. – Мұнымыз дұрыс емес, мұнымыз тентектік деп мен достарыма әрдайым айтып отыратынмын. – Кішкене мүдіріп, күрсінді. – Бірақ мені екеуі де тыңдамайтын, сосын оларға өзім де еріп кететінмін.

	– Қой, Есенжан, мұңайма, – деп жорта мүләйімси қалды Жабай. – Сенде айып жоқ. – Мұғалімге бұрылды. – Ағай, білесіз ғой, бізге ешкім қыздарды сыйламайсыңдар деп кінә таға алмайды, – деп бірдеңенін ұшығын шығарды.

	Әлденеден секемденіп, құлағымызды түре қалдық. Жабай қыздарға қарап:

	– Кешіріңдер, қыздар, біз сендерді көздеріңше ғана сыйлап, көз алдарыңда ғана мәдениетті боп жүріппіз. – Бізді қайран қалдырған Жабай қайтадан сынып жетекшімізге қайырылды. – Мәселенің бәрі, ағай, әлгінде өзіңіз көзімізге шұқып көрсеткен әлсіздігімізде жатыпты ғой. Біз бар шаруаға үлкендер көзімен қарап, үлкендерше пайымдап, үлкендерше сөйлеуге әлектенетінбіз. Қыздардың сыртынан біз олар жайлы үлкендерше сөз қозғайтынбыз. – Қайтадан қыздарға қарады. – Кешіріңдер, қыздар!

	Мына Есен мен Жабайдың ойда жоқта өздерінің күнәһарлықтарын мойынға алып қалуы жұқпалы дерт секілді бір пәле болып шықты. Әтен сабақ үлгерімі жөнінде бізбен бәсекелесем деп жүріп барып тұрған акылсыздық тірлік жасағанын – журналдың өзіне жақпайтын бір бетін адам баласына сездірмей жыртып тастағанын, енді қазір соған бола масқара өкінішке батып тұрғанын мойындады.

	Тілі қышып кеткен Қамысбек Есеннің велосипедін қалай ұрлағанын айтып қоя жаздады. Дер кезінде бері бұрылып, біздің үстімізден милицияға шағым беріп ұятты болғанын сыр етіп ашты. Соны ести бере Есеннің кемсеңдей бастағанын көріп, мен енді мүлдем абыройдан айрылып, құритын шығармыз деп ойладым.

	Біздің Жабай қу шетін әрекетке мықты ғой. Істің насырға шабуына аз-ақ қалғанын дәл шамалап, екі-ақ секіріп Есенге жетті. Бірақ Есенге емес, Қамысбекке қарап сөйледі. Қамысбекке қарап сөйлемес бұрын Есенді шынтағымен қаға кетті. Әдейі қақты. Көрер көзге нұқып тұрып қақты. Есен де ессіз емес, қанша дегенмен, рас айтам, – селк ете түсті де, айылын жия қойды.

	– Сен жаңа ініме өсиет айттым деп әндеттің ғой. Бі-ліп қой, егерде біз мектеп қабырғасында жүріп бірдеңе үйренгендей болсақ, әлсін-әлсін әрнеге байланысты ерегісіп жүргеніміздің арқасы деп ұқ. Қамысбек, сенімен де, Әтен, сенімен де бұдан былай да жауласа берем демейін, бірақ осыған дейін татуласпай келгенімізге мына мен өкінбеймін.

	«Дегенмен аузына лақап аттарын емес, өз есімдерін алды», – деп ойладым мен.

	– Алла-ай, мен сені осынша қатыгез деп ойламаған едім, – Маржан таңдайын қағып, басын шайқады. – Артық айтасың, – деді Қамысбек.

	– Сенің бұл пікірің түбірімен қате, – деді Әтен.

	Екеуі ұстазымызға қарап қосарлана үн қатты:

	– Дұрыс емес қой, ағай, ә?

	Мұғалім жұмбақ күлкімен:

	– Сәтов та өз ойын білдіріп тұр, – деді.

	Мен де пікірімді қыстырып қалдым:

	– Біз, ағай, үлкен боп ойнап қана қойған жоқпыз, үлкендерге сыншыл көзбен қарадық. Шолақ пішіміміз көп болды. Бірақ бұдан былай өзімізді жөн ұстаймыз деп, біз сізге, ағай, уәде береміз.

	– Біз, ағай, сізді ұятқа қалдырмаймыз, – деді Есен.

	– Бәріміз де ұстаздарымыздың ойлағандарындай адам боламыз, – деді Әтен.

	– Мен зоотехник болам және ағайды ешқашан ұмытпаймын, – деді Қамысбек.

	– Мен қайда жүрсем де барлық мұғалімдерімізге хат жазып тұрам, – деді Маржан.

	Қыздар түгел сол ойға тоқтам жасап жатты.

	Жабай тұрды да барлық адамдарды адал, кішіпейіл, шыншыл ету тәсілін үйрететін оқуға түскісі келетінін хабарлады. Қамысбек ондай оқудың болмайтынын айтты. Жабай оның зоотехниктің оқуынан өзге оқудың бар-жоғын білетін-білмейтінін сұрады. Алайда ол Қамысбектің жауабынан бұрын Сағадаттың:

	– Меніңше, Жабай педагог болғысы келеді, – деген қорытындысын естіді.

	– Ағаймен бірге бала оқытатын болады! Қандай қызық, ә?

	– Мен де мұғалім болам...

	Біз армандап кеттік.

	Арманымыз асқар таудай. Әркім бір заңғар биіктікті нысанаға алған. Рас, биік межеге тайғақ сүрлеу ғана апарады. Ал тайғақ сүрлеу бізді жасқанта алмайды.

	Батылдарға кедергі жоқ.





	Оглавление

	Жақсы көрем

	Есейгіміз келеді





