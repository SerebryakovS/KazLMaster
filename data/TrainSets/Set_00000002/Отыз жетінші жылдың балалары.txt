Төлек Тілеуханов

	Отыз жетінші жылдың балалары





	Халықаралық «Алаш» сыйлығының иегерi жазушы Төлек Тiлеуханның «Отыз жетiншi жылдың балалары» деп аталатын жаңа кiтабына «Отыз жетiншi жылдың балалары» атты романы және әр кезеңдерде жазылған әңгiмелер топтамасы ендi.

	Романда әке-шешелерi отыз жетiншi жылы қуғынға ұшы- рап кеткен үш сәбидiң тағдырларына араша түскен қарт әйелдiң сонау Сiбiрге дейiн балаларын iздеп барған ерлiкке пара-пар iс-қылықтары бейнеленген. Орысша бiр ауыз сөз бiлмейтiн, қалтасында көк тиын қаржысы жоқ, бұрын-соңды ауыл айналасынан шығып көрмеген қазақ әйелi қайсарлық пен төзiмдiлiктiң керемет үлгiлерiн көрсетедi. Адам тағдыры мен мiнез-құлықтарының әр түрлi қыр-сырын суреттейтiн әңгiмелерде адам өмiрiндегi сан қилы құбылыстардың сыр-си- паттары әңгiмеленедi.

	Адамның адамдық қасиеттерi уақыттың талабы мен қоғам- ның өзгерiстерiне қаншама тәуелдi болғанымен, қандай қоғам- да, қай уақытта болса да қасиет-құнын жоғалтпайтын асыл құндылықтар екенi шығармада паш етiлелi.

	Автордың тiлi құнарлы, сөз-сөйлемдерi бейнелi. Кейiпкер та- биғатын оқиға арқылы ғана емес, психологиялық барлау, ой- сезiм бiрлестiгiн қабат ұштастыру тәсiлдерiн әсерлi қолдануы ар- қылы да аша бiлуi – жазушының өзiндiк қолтаңбасын танытады.





БIРIНШI ТАРАУ




	Дүн-дүниенiң бәрi жарқын. Жарқын жаз, жадыраңқы көңiл. Ал өмiр? Дүние жарқын, көңiл жадыраңқы. Демек, жарқын өмiрдiң белгiсi осы ғой. Әрi-берден соң, дүниенiң жарқын, көңiлдiң жадыраңқы болуы жарқын өмiрдiң нәтижесi шығар.

	Мейлi. Бала көңiл бұлғаң тiрлiк дүниеге де, өмiрге де мән берiп, мағына қорытпайды. Күнделiктi күннiң рақаты мен та- машасын бойға сiңiрiп, соның ләззатына шомылады. Кешегiден бүгiнi қызық, бүгiнiнен ертеңi тамаша. Тек... Иә, бiр ғана «тек» бар. Мектепке барады, сабаққа дайындалады. Балалық өмiрдiң негiзгi қиындығы – осы. Онсыз болмайтын көрiнедi. Жетiге жеттiң – оқуың мiндет. Бала бiткеннiң бәрi оқиды. Оқымаған бала қор болады, көр болады. Басқаның бәрi сенен артық, сен солардың бәрiнен кемсiң. Ақылың аз, тұрмыс-тiршiлiгiң төмен, өмiрдiң қызық-шұжығының бәрiнен кендесiң. Тiлегiңе жетпейсiң, қалағаның қолыңа түспейдi...

	Иә, солай. Мектепте мұғалiмдерi соны уағыздайды, үйде ата-аналары соны талап қылады. Өздерiнiң аңғарымдары да осыны сезiнедi. Қазiргi қамсыз, қылаусыз тiршiлiктерi соған куә.

	Қамсыз, қылаусыз тiршiлiктерi – әкелерiнiң арқасы. Ал әкелерiнiң мұндай тiршiлiкке жетуi – оқу мен тоқудың ар- қасы. Әкелерi – елдегi үлкен бастықтың бiрi. Жұмысқа қара мәшинемен барады, жұмыстан қара мәшинемен қайтады. Сол қара мәшине бұларды мектепке апарады, мектептен алып қайтады. Басқа балалар қызығып қарайды, қызғанып сөз қылады.

	Мамаларын базарға, дүкенге, басқа да қажеттi жерлерiне апаратын да осы қара мәшине. Қара мәшине – басқалардан ерекшелiктiң, ерекшелiк қана емес, артықшылықтың белгiсi.

	Осы артықшылықты мақтан қылатын да, кей-кейде буына пiсiп кеуде көтеретiн де, қызығына шомылып, қызуын





сезiнетiн де балалар. Тым асып-тасып дандайсып кетпейдi, әрине. Дегенмен, баршылық пен тоқшылықтың қызуы бой- ларын желiктiрмей және қоймайды. Сол желiктiң әсерi жиi- жиi сыртқа теуiп, мақтанға айнала бередi. Жүрiс-тұрыста- рында да, құрбыларымен қарым-қатынаста да сол мақтанның лебi есiп-ақ тұрады. Тiптi әке-шешелерiне еркелегенде де дандайсу мен масайрау қабат сезiледi. Ешқашан ортаймас, таусылмас бақыттарына разылық бiлдiрiп дандайсиды. Ор- таймайтын, таусылмайтын бақытқа кенеген әке-шешесiне разылықпен масайрайды.

	Мұндай өмiрге, осы тiршiлiкке Фатима ханым да разы. Құдай қосқан қосағы – Төребегi ел жақсыларының бiрi. Қызметi беделдi, дәрежесi үлкен. Астында – мәшине.

	Арнайы мәшинемен жүретiн зиялылар оншалық көп те емес. Өтiп бара жатқан мәшиненiң нөмiрi мен сырт кейпiне қарап, жiктеп айыра қояды. Қай мекеменiкi, iшiнде кiм кетiп барады, бiр-бiрiне беп-белгiлi. Қарапайым көпшiлiкке емес, әрине. Зиялылардың өздерiне белгiлi. Қарапайым көптiң пiкiрi мен көзқарасы зиялылардың құлақтарына жете де бермейдi, ете қояр әсерi де шамалы. Тәкаппарлық немесе менмендiк емес, қалыптасқан дағды солай. Тiптi дағды деуге де келмес, заңмен бекiтiлген заңды өлшем.

	Ал үй-iшiлiк iшкi тұрмыс-әркiмнiң өз ұқсатуы мен қалау- ына қарай. Әрине, негiзгi өлшем қаржы-қаражаттың аздығы мен молдығына тәуелдi.

	Сол қаржы-қаражат ас та төк ағыл-тегiл болып жатпаса да, құдайға шүкiр, баршылық. Аптасына бiр рет қара мәши- неге отырып, қаладағы дүкеннiң бәрiн адақтап шығады. Киiм-кешектен гөрi үй-iшiлiк сәндiк бұйымдар мен жињаздар- ға көбiрек ден қояды. Алтындаған, күмiстеген ыдыс-аяқтарға құмар. Алтын ауыз, күмiс құйрық кеселер, оюлаған, оймыш- таған зерлi тостағандар; жиегiн алтынды-күмiстi оюмен көмкерiп, iшi-сыртына сәндi суреттер салынған тәрелкелер, ою-өрнегi сәнмен шебер қырланып, сан алуан түрмен кемер- ленген вазалар; сабы таспаның өрiмiндей бұралған, алтынды, күмiстi қасықтар. Осы сияқты асыл бұйымдар толып жатыр. Өздерi дәрежелес құрбы-құрдастарының бәрi тамсанады. Қайдан алғанын, қалай тапқанын сұрайды. Бағасын ешкiмi де сөз қылмайды. Бағасының құнды екенiн бәрi түсiнедi. Ба- ғасының оншалық мән атқара қоймайтыны белгiлi. Көңiлдерi қаласа, көздерi қызықса, iздегенде кездестiре қалса, бағасына тоқтау қылмайтындары бәрiне аян.

	Қайдан, қалай алғанын Фатима ханым желп етiп айта қой-





майды. Ондай желкiлдек мiнезi жоқ. Қожаларға тән дөңес қабағы мен дөңес мұрыны сәл тершидi де, пәлендей жарқ етiп ашыла қоймайды. Тұйықтығы немесе керқайзаң кердеңдiгi емес, туа бiткен қасиетi солай. Қолында бармен көзге ұрып, сөзбен асып-тасу, шалқақ қылық көрсету табиға- тында жоқ қылық.

	Құрбылары сұрайды, бiрақ ары қарай қуаштай бермейдi. Көрсеқызар, қызғаншақ адамның кейпiн таныту қай-қайсы- на да қол емес. Сабыр сақтауды, орнымен, орайымен пiкiр тартуды дiттейтiн, қызықпа құмарлықтың қытығына ере қой- майтын салиқалы жандар. Салмақты қалжыңнан, сабырлы күлкiден бұра тартып кете қоятындары аз.

	Ал отағасы Төребектiң өзi – тiршiлiгiнiң негiзгi қызық- шұжығын ел қамына арнаған кiсi. Әрине, ел қамы, қоғам мүддесiнiң сала-саласының бәрiне бiрдей жауапкер емес. Өзiне жүктелген, оқып маманданған жүйесi бар. Қоғам тiршiлiгiнiң әр саласы бiрiне-бiрi байланысты, тәуелдi. Көп тармақтың бiр тармағы жетiлмей қалса, барлық тiршiлiкке кедергi жасайды. Зардабы қоғамға тиедi. Азаматқа ауыр сын – осы. Сол себептi де, бұл қоғамда жеке бас қызығын күйттеу, от басының тiршiлiгiне алаңсыз берiлу – өрескел ерсiлiкке жатады. Тiптi ерсiлiк қана емес-ау, қоғам тәртiбiн бұзған жат қылықтың қатарында саналады. Бiрақ қоғам қызметiндегi аза- маттың көбi (көбi емес-ау, бәрi шығар) тек қоғам мүддесiн ғана ойлайды. Қоғам мүддесi ел тiлегiнен шығып, өмiрдiң сала-саласының бәрi орайымен орындалып жатса, елiнiң де, қоғамының да, өзiнiң де мерейлерi үстем болып, өмiр қалау- лары орындалды деп есептейдi. Олар үшiн от басының бақы- ты жеткiлiксiз. Ел-жұрты тоқшылыққа кенелiп, өркендерi өсiп, көкiрек саналары озық елмен теңелiп жатса, сонда ғана бұлар да бақыттың ұшпағына шықпақ.

	Төребек мырза да, жоқ, мырза емес, жолдас. Мырзалар-

	дың күлiн көкке ұшырған. Күндерiн келмеске жiберген. Со- лай ойлайды. Шартты, принциптi ой емес, санасына да, сезiмiне де бiржолата сiңген, жаны мен тәнiнiң уәдесiне ай- налған өмiрлiк кредосы.

	Ал, ел-жұртының тоқшылыққа кенелуi, өркендерi өсiп, көкiрек саналары озық елмен теңесуi әзiрге жеткiзе қояр ны- сана емес. Ал оған жеткенше жанға тыным, көңiлге мiсе, ойыңа тоқпейiлсу болмақ емес. Сүйген жардың қызуы, бала- лардың қызығы – жан-жүйеңе ләззат жүгiртiп, бойыңа қуат беретiн, жаныңа нұр құятын тiршiлiк көздерi. Оларсыз өмiр күресiне шыға алмайсың, жарамайсың. Әлсiзсiң, жiгерсiзсiң.





Ал Төребек мырзаның, жоқ, Төребек жолдастың жан жары- на да, үш перзентiне де көңiлi қош. Көңiл сыры, жүрек жыры солар. Өмiрiне нәр алады, бойына қуат алады. Тек... Тек, үш перзентi де бiртектi. Қыз балалар. Бiрақ құдай (жоқ, құдай емес, жаратылыс қой) иә, жаратылыс шiркiннiң жарылқай салуы қиын құбылыс емес. Бастары жас, жағдайлары оңды. Жүрген-тұрғандарына бiрер жылдан артық көлденең түсер бөгетi жоқ.

	Иә, жар қызуы, балалар қызығы – жеке бас өмiрiңнiң тiрегi-ақ. Сөйтсе де, қоғамдағы үлесiң, өмiрлiк сыбағаң, ел- жұртыңа бересiң олар емес. Олар – осындай-осындай көп- көп бересiңнiң қайнар шабыты. Жүрек жылуы, жан қанаға- ты, бiрақ үлкен мақсаттың өзi емес.

	Төребек жолдас соны терең сезiнедi. Терең сезiнгендiктен де, бiржақты күй кеше алмайды. Жүрек қызуымен, жан қанағатымен қатар, үлкен мақсаттың қанағаты қоса жүруi шарт. Шүкiр, әзiрге соның екеуiнiң де оралымы мен орайы келiп-ақ тұр. Жоқ, оралымы мен орайы деуi – тым жеңiл ай- тылған сөз. Жаны мен жүрегiнiң бақыты үшiн күймедi ме? Күйдi ғой! Күйiп қана қойған жоқ, үлкендi-кiшiлi бөгеттердiң бәрiнен тайсалмады. Қарсы тұрды! Күрестi! Жеңдi!

	Ал мақсатты iсiне студенттiк шағынан бастап ден қойған. Түбегейлi ғылымды түбегейлi меңгеруге, өзi қалаған саласы- ның бүге-шiгесiн түгел дiттеуге тырысты. Тырысқан жоқ, жiгерiн жұмсады. Сөйтiп, қызмет соңында құр салпылдамай, өз саласын ғылыми жүйемен өркендетуге күш салды. Жос- парлы, жүйелi бағдары бар, ғылым тiлiне сүйенген қоғам са- ласы ғана мәндi нәтижеге жетпек. Қоғамның сала-саласы- ның бәрi ғылым. Ендеше, оны ғылыми тұрғыда ғана өркенде- ту абзал. Жас қоғам, тарихта бұрын-соңды болмаған, жаңа қоғам өзiнiң ғылымын да жаңаша жасайды. Жаңаша ғылым жасау үшiн ескi ғылымның бәрiн тәрк ету шарт емес. Ескiнiң жетiстiгiнiң бәрiн пайдаға алады, кемiстiгiнiң бәрiн жолға тастайды. Ескiнiң тәжiрибесi мен жаңаның күшiне сүйенген ғылым ғана өмiршең болмақ. Өмiршең ғылым ғана қоғамның қызметiне жарамақ. Ғылымды басшылыққа алған қоғам ғана келешекке өркен жаймақ.

	Осы әлiпбидi түсiне бермейтiн қызметкерлер көп. Қыз- меткерлер былай тұрыпты, ғалымдарды қайтерсiз. Кейбiреуi тек ескiге ғана жармасады. «Бұған шейiнгi ғылыми жетiстiктiң тәжiрибесi әлi күшiн жойған жоқ. Ылғи алыптар мен данышпандар». Солардан асамыз, оларды өзгертемiз





деудiң өзi әрi күпiрлiк, әрi әбестiк. Солардың сызған жолы- нан қип етiп бұрылмай-ақ, қоғам бiткендi шегiне жеткенше жетiлдiруге болады. Бұлар – қорқақтар. Бұрынғы даныш- пандарды қалқан ғып ұстап, жаңаға аяқ басудан қорқады.

	«Бұрын-соңды тарих бiлмейтiн жаңа тұрпатты қоғам жа- садық. Ендi сол қоғамның iшкi-сыртқы атрибуттарының бәрi тек қана жаңадан жасалуға тиiс. Ғылымын да, мәдениетiн де, өнерiн де, тұрмыс-тiршiлiгiн де, экономикасын да, өндiрiсiн де түп-түгел жаңадан жасаймыз!» Бұлар – әпербақан, айғай- шылар.

	Осылардың екi жағы да қоғамға кесапатын тигiзетiндер. Бiрi керiтартпалығымен дамуды тежейдi. Бiрi құрғақ ай- қаймен жарға жығады.

	Осындайға бойұрып, толқушылар үлкен басшылардың қатарында да баршылық. Мiне, солар қиын. Сендiрiп көндiре алмайсың. Күшпен июге шамаң жоқ. Қарсылассаң – жат пи- ғылды зиянкессiң.

	Иә, елiн ойлаған ер азаматының ойына да, бойына да түсер жүгi ауыр-ақ. Сол жүктiң ауырлығы ойлы азаматты, мақсатты адамды тек отбасының қызығымен ғана алданды- рып қоя алмаса керек.

	Мiне, сондықтан да, Төребек жолдастың көңiл қошы бiржақты бола алмайды. Көбiне-көп мақсатты iсiнiң iлгерiлеуi мен сәтiнiң салуына қарай бұл да бiрде жайдары жайсаң күйде жүрсе, бiрде тұп-тұйық түнерiп, iштен тынып түйiледi де қалады. Ондай сәттерде бала да, жар да жан жұба- нышына жарай бермейдi. «Азаматтық» деген биiк өре тек от- басылық бақытты ғана мiсе тұта алмайды.

	Қоғамның бұған дейiнгi iшкi-сыртқы дүрбелеңi бәсең тар- тып, даму жолының бiр арнасына түссе керек едi. Бұған дейiн талай миқамнан өтiп, көп-көп құрбандық кешкен ел- жұрты ендi бойларын жинап, ойларын түзеп, өмiрдiң ағымы- на iлессе керек-тi. Әркiм өз саласында әрi адал, әрi саналы еңбек етiп, сонсоң сол еңбегiнiң жемiсiн жесе керек-тi. Еңбегiнiң жемiсiн жеп, бiр уақ бой тынықтырып, көңiл қыр- тысын жазулары керек-тi. Сөйтiп, өмiр рақатының дәмiн тата бастаулары керек-тi. Бiрақ өйтпедi. Керiсiнше, тағы бiр қыспақтың құрсауы кеңiнен шеңберлеп, бiрте-бiрте қысып келе жатқанға ұқсайды. Зиялы қауымның арасында үрей көп. Секемшiлдiк, сенiмсiздiк, бiрiне-бiрi үрке қараушылық бар. Жазықсыз адамға жазықсыз соқтығып, күстiналау, қара күйе жағу көбейе бастады. Топ-топқа, жақ-жаққа бөлiнедi. Кәдiмгiдей, науқанға айнала бастады. Әрi көпiрме, әрi





тегеурiндi науқан. Ел-жұртты арандататын, қоғамға iрiткi са- латын нағыз лаң.

	Төребек сияқты бейбiт жүрiп, берекелi күн кешiп, жiгер күшiн атқарған қызметiне ғана арнаған тұрлаулы жандар ма- засыздана бастады. Жеке бастарына қауiп-қатер төнедi деп емес, елiне iрiткi түседi, қоғамның берекесi қашады деп маза- сызданады.

	Иә, Төребектiң мазасыздығы шындыққа ұласты. «Халық жауы» атанып, азаматтардың алды ұстала бастады. Және қандай азаматтар?! Елдiң қорғандары! Ұлттың мақтанышта- ры! Өнердiң саңлақтары! Әдебиеттiң тарландары! Ғылымның жұлдыздары! Кiлең ығай мен сығайлар!

	Алдымен, топ-топқа, жiк-жiкке бөлiнiп, өздi-өзi айтыс- тартысқа түстi. Айтысып-тартысып жатыр. Кiршiксiз әппақ беттерiне айғыздап күйе жағысты. Аямайды. Ақыл-ойға сый- майтын кiнәмен айыптайды. Бiреуiн бiреуiне қосақтап,

	«құйыршық» атауын таңды.

	Неге бүйтiсiп жатыр? Қайдан басталды? Қалай басталды? Жайдан-жай, тектен-тек бастала қалды ма? Iргесiн қазған кiм? Қоздырған кiм?

	Жалпыодақтық құбылысқа айналып барады. Ел iшiне лаң түспесе жарады де.

	Жылға суындай жылтыңдап басталған осы науқан iп-лез- де қара нөпiрге айналып жүре бердi. Екпiнi елдi шайқалтып, тасқыны жолындағының бәрiн түбiне қарай иiрдi. Таңдау, та- лғам дегенге пәлендей жiк қойып жатпады. Кiм кiмдi түртiп қармағына түсiрсе, соны жемi қылып жентектеп жұта бердi. Тiрi пенденiң ешкiмi де қауiп-қатерден аулақ емес едi.

	«Бейбiт жүрдiм, берекелi күн кештiм, жiгер күшiмдi ел- жұртыма арнадым» деп көңiл тыныштандыруға болмай қал- ды. Әркiм бас сауғалап, бұқпантайлауға кiрiстi. Өзi қауiпсiнген адамын одан бұрынырақ қамтып қалуға тырыса- тындар көбейдi. Қамтығанда да, қапысын тауып, қалай да көзiн құртуға ұмтылады. Қапысын табудың жолы – жала жабу. Жала жауып, ұстатып жiберу. Жаласы жақсылап жа- былып, үкiметтiң құрығына бiр түссе, қайта тырп еткiзбес.

	Мiне, осылай ел-жұртты жалпағынан жайпап келе жатқан зобалаң Төребек сияқтыларды да жалмай салуы әбден мүмкiн едi. Ендi бейқам жүруге болмады. Бiрақ не iстей ала- ды? Белдi бекем буып, күту ғана лазым. Егер бiр құдай өзi жар болып (осындайда ерiксiз құдайды ғана табасың. Панаң да, санаң да бiр құдай ғана), тағдырдың кеңшiлiгi туса, тата- тын дәмi, көретiн жарығы таусылмаған шығар...





* * *


	Көңiл күптi, жүрек қобалжулы. Дегенмен де, пенде шiркiн қашан да жақсылыққа сенедi. Қорқыныш пен үрейге де бой үйретесiң. Қайғы мен қасiреттен кейiн де тәуба қыласың. Жоқ, жеке басына қайғы мен қасiрет түсе қойған жоқ. Бiрақ қорқыныш пен үрей қауiп төндiрiп, өзегiн өртейдi де тұрады. Тарамайтын түйiнге айналып, кеудесiн тiрейдi. Сонда да, от басы, ошақ қасында, назқылықты жарының, қамсыз, қаперсiз ойнақтаған балаларының ортасында бiр уақ мейiрленбей және тұра алмайды. Рас, жарының көңiлi де сынық. Бiрақ «үмiт аузы – жоғары», «Ақ, аққа – құдай жақ» деген. Қауiп пен қатер бұларға соқпас, айналып өтер деп дәмеленедi.

	Осындай-осындай сенiм мен дәмеден кейiн шалқып тұрған шаңырағында отырғанда бiр уақ көңiлi көншiмей және қоймайды.

	Бүгiн де көңiлi әжептәуiр көншулi едi. Табалдырығынан аттай бере-ақ жадау көңiлi бiрден сергiген.

	– Папа, мен бүгiн барлық сабақтан сұралдым. Кiлең бестiк алдым.

	Тұлымы желкiлдеген кiшкене Лаурасы жүгiре шығып, мойнына асылған. Қуаныш, бақыт, мақтаныш – жүзiнде бәрi төгiлiп тұр. Ешқандай қалау жоқ, қылпу жоқ. Дүниеге разы, өзiне разы. Әке-шешесiне разы.

	Кеудесiне қысты, маңдайынан сүйдi, дәл төбесiндегi орай- ынан иiскедi. Көкiрек қуысының әлдебiр тұсы шаншып-шан- шып кеткендей болды. Әлде ашыды ма? Желкiлдеген бақыт- ты балғындарының қылаусыз тағдырларына көлеңке түсер ме екен деген қауiп жүрегiн зырқ еткiзсе керек.

	Мазаң ойды жанына дарытпауға тырысты. Көңiлiн кеуек- теген осалдыққа бой алдырмауы керек.

	Шынында да, тез сергiдi. Үлкенi – Айткүлi келiп, қолты- ғына кiрдi, кiшiсi Заремасы аяғына оралды. Көтерiп алып, кеудесiне қысты. Емiренiп бет-аузынан сүйдi. Сәбиi де мой- нынан құшып, иегiн әкесiнiң тамағының астына тықты.

	 	– Балалар-ау, әкелерiң қызметтен шаршап келдi ғой. Кiшкене демiн алдырсаңдаршы. – Фатима ханым салқамсоқ қана күңк еттi. Балаларға ескертпесi де емес, мырзасына ар- налған өлiп-ұшқан жанашырлыққа да ұқсамайды. Әбден үйреншiкке айналған дағдылы қамқорлықтың белгiсi бар.

	– Менiң жан тынымым да, тән тынымым да осылар емес пе! Мiне, бiрден-ақ сергiп сала бердiм. – Төрекең тым сергек сөйледi.



	Фатима ханым ас үйдiң есiгiнен берi қарай аңтарыла қара-





ды. Төребекте бұрын бола қоймаған қылық. Балаларын еркелетiп жатады, мойнына мiнгiзедi, құшағына қысады, ба- сына көтередi. Бiрақ дәл жаңағыдай ақтарылған емес.

	Сол лепiрiктiң екпiнi жатар орынға шейiн тарқамады.

	Алдымен монтиып-монтиып балалар ұйықтады. Моп- монтаны, дүн-дүниенiң бәрiнен пәк, ешқандай ренiш жоқ, ешкiмге өкпе, наз жоқ, бәрiне разы, бәлкiм құп, бәрiне құмар кескiн.

	Төребек әр баласының бетiне барлай қарап, әрқайсысы- нан жеке-жеке сыр аңлаған сыңайда кiдiрiстеп тұрды. Сыр аулай ма, тағдырларын болжай ма, әлде болашақтарына тон пiшiп тұр ма? Әйтеуiр, көңiлi көншiп-ақ қалған. Сiрә, бола- шақтарын межелегендiгiне емес, сәбилерiнiң пәк мөлдiрлiгiне сүйсiнгендiгi. Мерейi көтерiлiп, жаны жадыра- ды, жүрегiне қызу жүгiрдi.





* * *


	Бiр ұйқының ар жақ-бер жағы шығар, есiк қағылды. Жай қағылған жоқ, тасыр-күсiр тоқпақтай жөнелдi.

	 	– Келдi. Солар, – дедi Төребек. Көптен күткен жолаушы- сы келгендей, сенiмдi сөйледi. Ешқандай қобалжу, қорқу, сезiк нышаны бiлiнбедi.

	– Кiмдер? Қайдан келдi? – Селқос жүрiп, аңқау ойлай- тын Фатима ханым жалқау ғана күңк еткен. Қапелiмде ештеңенi пайымдап үлгермеп едi.

	– Балаларды шошытып алма. Киiн де, қастарында отыр. – Бөлменiң жарығын жақты.



	Балалар оянып үлгерiптi. Лаура апыл-ғұпыл атып тұрды. Желкелiгiне ендi ғана түсе бастаған шашы дудырап қобырап тұр. Айткүл мен Зарема бастарын ғана көтердi.

	 	– Папа, қорқам. – Лаура екi қолын алдыға созды. Әкесiнен пана тiлеп, қамқор күтулi. Тыныштығын бұзған, қорқыныш үйiрген тарсыл-гүрсiлге әрi түсiне алмай, әрi көндiге алмай тұрғаны анық.

	– Қорықпа, балам. Маған келген кiсiлер ғой. – Папасы кiшкене Лаурасын тыныштандырып бақты. Бiрақ «ол тықыр мен бұл тықыр бiр емес» едi. Тыс жиi-жиi тоқылдатқан дүрсiл, дiкiлдей кiжiңдеген өктем үн, бала түгiлi, үлкенге де үрей төндiргендей едi.



	Фатима ханым көйлегiн киiп, сыртынан халатын жамыл- ды. Бiрiне-бiрi ұйлыққан үш сәбиiн құшағына қысты. Әлi де ештеңенiң байыбына жете алмай, күйеуiне қарап алақтай бередi.





Төребек сәл ойланып тұрды. Ұйлыққан бала-шағасы мен дүрсiлдеген есiк жаққа кезек-кезек қарады. Екi жақтың қай- сысына ұмтыларын бiлмей дағдарғансынды. Ақыры, тағатын алған тарсылға ұмтылды.

	Үшеу екен. Кiдiңдей кiрдi. Айдап кетуге келiптi. Қолда- рында бұйрық қағаздары бар. Үй iшiн тiнтуге құқылы екен. Бәрiн ақтармалай бастады. Шашты, лақтырды, қираған-сын- ғандарға қарайтын емес. Қолдарына ештеңе iлiкпедi. Осыған одан сайын кәрлене түстi.

	 	– Iздегендерiң не? Айтыңдар. Бар болса, еш жасырмай өзiм көмектесейiн. Балалардың үрейiн алдыңдар ғой. Бала- шағаларың жоқ па едi, шiркiндер. – Төребек не жалынудың, не зiлденудiң ретiн таппады. Пенделiк жөнiмен ұялтуға ұйғарған. Балаларын шошытып алмауды ойлаған. Бәрiнiң кескiндерi жалынышты едi. Үрпиiп-үрпиiп аналарының бау- ырына тығылады. Саяны да, пананы да тек сонан ғана таба- тындарын түйсiктерiмен сезедi. Үйде де, түзде де құжыры мықты әкелерiнiң тап осы арада дәрменсiз, шарасыз, әлсiз екендiгiн де түйсiнгендей. Әкелерiнен пана күтпеулерi де сондықтан. Иә, әкелерi алғаш рет балаларына көмекке ұмтылмады. Ұмтыла алмады. Паналыққа жарамады. Бар жа- саған айбары жаңағы сөзi ғана болды.



	Ол айбары мына келгендерге бит шаққан ғұрлы әсер етпедi. Құлақтарына iлмейдi, елең қылмайды. Төребекке осылары батты. Намысы қозды.

	 	– Менiң үйiмнен iздегендерiң не? Айтсаңдаршы. Жоқ нәрсенi iздеп, арам тер болып жүрген шығарсыңдар. – Бәрiбiр зiлдене алмады. Мына келгендердiң мыстары басып бара жатқан сықылды. Күнi кешеге дейiн адам деп көзiне iлмеген, мұның алдында құлдық ұрып тұратын әлдебiреулер аяқ астынан жондарын одырайтып, қоқаңдай қалуларын-ай.

	– Өзiң состиып неғып тұрсың? Киiн. Дайындал! – Үшеудiң бiреуi (сiрә, басшылары болса керек) зiрк ете түстi.



	 	– Дегенмен, ойлан. Өз еркiңмен пәктiлерiңдi берсең, прото- колға енгiзем. Жазаңның жеңiлдеуiне көмектеседi.



	Мынаның көсемсуi-ай, ә. Емексiткен түрiн.

	 	– Қайдағы пәктi? Қандай пәктi? – Ананың өз тiлiмен сөйлеуге тырысты.

	– Сен өйтiп тәлiмсiме, ұқтың ба? Сен ендi бiздiң қолы- мыздасың! Бұлар пәктiлерiн тапқызбайды. Ешкiмi тапқызған емес. Бәрiн тығып тастаған. Күнi бұрын барлық жағдайды бiлiп отыр бұлар. Жансыздары үкiметтiң басына шейiн кiрiп алған! – Үшеудiң басшысы тыжырына сөйледi.





	– Күнi бұрын барлық жағдайды бiлiп отырсақ, жансызы- мыз үкiмет басына кiрiп алса, осыншама бейқам жүрер ме едiк. – Мына бiр жылмиғанның алдында ағынан ақтарылып, дәлелге жүгiнбей-ақ қойғаны жөн едi.

	– Ә, мiне, мiне, қапы қалған екенсiң ғой. Знашит, қылмы- сыңды мойындайсың. Сыбайластарың сенi тотитып кеткен. Өздерi iздерiн жасырған.



	Мына жылмиғанның пәлесiн қара! Жылпылдатып төндiрiп барады. Ұстаған жерiнiң ұрымталын. Шынында да, аңдамай сөйлептi.

	Бұлармен сөз таластыру, рақым тiлеу – бос әуре, бекер дәме. Ендi киiнбеске лаж жоқ. Қалай киiнгенi жөн болар екен? Сiрә, көнетоздау, iсi берiк, кiр көтеретiн киiм дұрыс шығар.

	Ыңғайлаған киiмiн үстiне iле бердi де, қайта кiдiрдi. Күнi бұрын мойын ұсынып, ырқын бермегi не?! Аналар бiрден-ақ өршеленiп алар. Ұнжырғасы түспей, жүнi жығылмай, тәкап- пар қалпынан иiлмей отыруы қажет.

	Төребек көнетоз киiмдерiн қайта жинады да, сәндi костюмiнiң бiрiн кидi. Сәндi, бiрақ тым жылтырақ емес, кiр көтеретiн, iсi мықтысын таңдады. Көйлектiң де қоңырқайын кидi, соған лайықтап галстук тақты. Iшкi пижамасын әдейi шешкен жоқ. Қалтасының бәрiне беторамал салды. Не күтiп тұрғанын кiм бiледi? Мүмкiн қажетi болар.

	 	– Ал мен дайынмын. – Бала-шағасын мына жендеттерден тезiрек құтқарғысы келдi. Үрейлерi ұшып, құттары қашып барады.

	– Пањ! – Жылмиған сарының аузы аңқиып, көзi бағжи- ды. – Салтанатты жиынға шақырғандай жасаныпсың ғой. Бұл қай қыры екен? – Жанындағы екеуге қарап, көзiн қыл- митты.



	Жанындағы екеу қарқылдап кеп күлдi.

	 	– Қандай жерге баратынын түсiнбей тұрған шығар, – дедi бiрi. Сонсоң бәрi қосылып, тағы күлдi.



	Дарақылық па, пасықтық па? Көрлақаттық шығар. Тек бiреуi ғана емес, осының бәрiнiң жиынтығы бар. Бәрiнiң бас- тауы надандықта.

	 	– Ал түс алдыға! – Жылмиған сары есiктi нұсқады.



	Кiмнiң шаңырағында тұрғанымен түк iсi жоқ.

	Төребек ыңғайлана бердi де, кiлт керi бұрылды. Жарымен, балаларымен қоштасуы керек екен. Жылмиған сары қолы- ның қырынан ұстай берген. Қағып жiбердi. Қол серпiнi тым қатты тисе керек, анау әрi жасқанып, әрi сескенiп, жамбасы-





на қарай қол жүгiрттi. Балаларын құшып, сүйiп қоштасып жатқанын көргенде ғана қолын қайта тартты.

	Балаларымен қоштасқаны ма, әлде балаларын жұбатқаны ма? Жұбатқаны емес, уатқаны ғой. Iштей қоштасып, сырттай уатып жатыр.

	 	– Қорықпаңдар, үрiкпеңдер, көңiлдерiңдi қамықтырмаң- дар. Мен қайтып келгенше ұйқыларыңды ұйықтап, тыныш алыңдар. – Үш баласының бет-аузынан сүймеген жер қал- тырған жоқ. Жалап-жұқтап сүйiп жатыр, құшырлана құмар- тып иiскеп жатыр. Жүрегi елжiреп, жаны үзiлiп барады. Ендi қайта қауышпайтын сияқты. Үш қарғасынан мәңгi айрылып бара жатқан сияқты. Басына күн түспей-ақ, жанына зорлық келмей-ақ, өзi жан-тәнiн аямаған, өзгелерге күндiз-түнi уағыз қылған қоғамның бекер құрбаны болып бара жатқаны, әлдекiмнiң жапқан жаласы мен жаққан күйесi тағдырын тәлкек қылар (бәлкiм, тамырын қиып түсер) айғаққа айна- лайын деп тұрғанын санасы сездi. Санасы езiлдi, үмiтi уанба- ды. Жiгерi, қайраты құм болып, езiлiп бара жатты. Ақылы ештеңенi тоқтам қылмады.



	Үш қарғасымен iштей қоштасып, құшып-сүйдi де, жан қосағы Фатимаға қарады.

	Төребек өзi төре тұқымы да, Фатима – қажының қызы. Аса көңiлдес шағын топпен базыналы бас қосқандарында құрдастары қалжың қылады: «Төренiң зайыбы, қожаның қызы. Нағыз ханым – бiздiң Фәкең», – деседi. Сонан барып, достарының арасында, «Фатима ханым» атанып едi. Фатима соны iштей мақтан қылатын. Солардың желiгiмен бұл да:

	«Бiздiң Фатима ханым» дейтiн.

	«Ескiнiң салтын қоздырушы» деп бiреу-мiреу бетiңе шiркеу қылар. Сондайды желкiлдетiп қайтесiң. – Фатима, кәдiмгiдей, қауiп қылатын.

	Бұл қарқылдап тұрып күлушi едi. Астары жоқ, зiлi жоқ қалжыңды кiм түсiнбейдi. Жүрегi таза, көңiлi де, iсi де адал екенi ел-жұртқа белгiлi. Жала да жабысатын жерiне жабыса- тын шығар.

	Иә, сөйтiп жүргендерiнде қара нөпiр зобалаңның алды басталды да кеттi. Әуелгiде бәрi тiксiнген. Өз бастарына қауiп төнедi, ана ұсталғандардың кейпiн киемiз-ау деген қор- қыныш емес, мұндай сұмдық қайдан шықты, мынадай қараниеттiкке кiмнiң дәтi барады деген жантүршiгу едi. Сон- дай түршiгулерi бiрте-бiрте түсiнбестiкке ауысты. Содан ба- рып, қорқынышқа, үрейге айналды. Әркiм бассауғаның қамына кiрiстi: туған-туысқанын сатты, жолдасына опасыз-





дық жасады. Мiне, сол опасыздықтың құрбанына бұл да iлiндi...

	Фатимасымен қалай қоштасудың (әлде уатып, жұбатудың ба?) қисынын бiлмей, сәл кiдiрiстеп қалған.

	 	– Бол! – Жылмиған сары шаңқ ете қалды.



	Төребек ендi ғана Фатиманың басын кеудесiне басып, маңдайынан сүйдi.

	 	– Балаларыңды жүдетiп алма. Менiң адал, таза екенiмдi ұқтырып өсiр. – Сонсоң екi бетiнен, ернiнен сүйдi. – Қош! Құнттарыңды кетiрiп алмаңдар. – Жан жары мен үш қарға- сына айтқан соңғы сөзi екенiне санасы бойлай қоймады. Әлде үмiтi сенбедi. Бiрақ ендi қайта даусын естiгенше талай уақыт өтетiнi еш күмәнсiз едi. Зобалаңның ауқымы сондай қарқынға жетiп тұрған.



	Шаңырағының төрiнен босағасына дейiн әрең жеттi. Бар- лық үмiтi, қуанышы, аңсары, тiршiлiгiнiң қуат көзi, бәр-бәрi бiр уыс қана болып ұмарланып-жұмарланып, төсектiң бас жағынан ғана пана тауыпты. Әншейiнде мына ағар-дағар үш бөлмеге сыймаушы едi. Бұдан былай...

	Төребек босағаға жете берiп, қайта кiдiрдi:

	 	– Елдегi туыстарға хабарлаңдар. Назымға хабар жет- кiзiңдер. Солар пана болады. – Көмейiне кептелген көп сөз- дiң ең түйiндiсiн ғана жеткiздi. Тағы да қош айтысты да, үйден шықты.





* * *


	Талай күндер өттi. Үлкен сұр үйдiң алдында тұрады. Та- ңертеңнен кешке дейiн. Күн ашық па, жаңбыр ма, жел ме, тымық па, бәрiбiр, қате жiбермейдi. Өзi дорбасын көтерiп, босағада тұрады, үш баласы етегiне жармасып, арт жақты қаумалайды. Ойынды, күлкiнi ұмыта бастады. Әкелерiн ойла- ған қайғы мен қасiреттен гөрi мазасы кеткен күндер, ұйқы қанбаған түндер, қарны ашып, шөлдеген жүрiс пен тұрыс көбiрек әсер еттi.

	Тек бұлар ғана емес, бұлар сияқтылар топ-тобымен жүр. Жүздерi түнерген, өңдерi қуарған, көз жанарлары бозарып, шүңiрейе түскен, иықтары қушиып, жауырындары арбия бастаған, сүлдерсiз, сүреңсiз топ. Көбi – бiр-бiрiне танымал адамдар. Бас изесiп қана аман-саулық бiлдiрiседi. Сыбырла- сып қана аман-саулық сұрасады. Өздерiнiң жағдайлары емес, мына сұр үйдiң iшiндегiлердiң (әлде сұр үйдiң астындағылар- дың ба?) жағдайларынан хабар күтедi. Жолықтырды ма? Көре алдыңдар ма? Ешкiммен сөйлестiңдер ме? Iсiнiң бетi





қалай екен? Бiрiнен-бiрi жақсылық хабар күтедi. Бiрiне да- рыған жақсылық хабарды бәрiне ортақ көредi, басқаларына да жұғысты деп бiледi. Сондай жақсылық өздерiне де әне- мiне жетедi деп үмiт қылады.

	Бiрақ жақсылық хабар айтушылар жоқтың қасы. Бәрi дерлiк, қатулы қабақтарын жазбаған қалпы, бастарын ғана шайқайды. Ерiндерi де күбiрлемейдi, көз қиықтары да қоз- ғалмайды, тек бастары ғана... Сәл-сәл шайқалады. Бәрi ұғынықты. Ары қарай қазбаламайды, ешкiмдi ешкiм қуарла- майды.

	Азын-аулақ жаңалығы барлар бесенеден белгiлi: ойқас- тап, одырайып, ешкiмге жоламай тұрады. Өңшең сұрғылт, сұрықсыз көпшiлiктен еңсе асырып, басына батпандай бақ қонғандай кекiрейедi. Ешкiмге жөн айтпайды, жауап қатпай- ды. Сырғақтап, оқшаулана бередi.

	Ал өзге көпшiлiк... екi жақ есiкке жалтақтаумен сары- лады.

	Шағын есiк қызметкерлердiң кiретiн-шығатын есiгi. Кiм қандай бастық, кiм неге жауапты – сыртта тұрғандар бәрiн айырады. Қайсысының иi жұмсақ, кiмiнде мейiрiм бар, кiмi сөз тыңдайды – оларды да бiледi. Зарыққан, сарғайған топ, көбiне, сондайларға жүгiредi. Бiрiн-бiрi кимелеп, бiрiн-бiрi итерiп, әлгiндей бастықтың аяғына оратылады. Сонсоң, бiрiне-бiрi есе бермей, әркiм өз жағының аты-жөнiн тақпақ- тай жөнеледi. Жолықтыру тiлейдi, әлдебiр хабарын бiлуге жан ұшырады, тамақ беруге рұқсат сұрайды...

	Бәрi бекершiлiк. Иi жұмсағы да, сөз тыңдайтыны да қай- ыспайды, ешкiмнiң тiлегiн құлағына iлмейдi.

	Көпшiлiк сонда да тарамайды, бәрiбiр күдер үзбейдi. Келесi бiр бастықтың кiрген-шыққанын аңдиды. Ол үмiттерiнiң де киер кебi – осындай.

	Әлдебiр уақытта үлкен қақпа сықыр-сықыр ашыла бас- тайды. Күнiне үш-төрт уақыт ашылып-жабылады. Белгiлi уақыт жоқ. Өздерiнiң керектерiне, қажеттерiне қарай ашы- лып-жабылатын болса керек.

	Есiк аңдыған топ көздерiнiң бiр қиығымен осы үлкен қақпаны қоса күзетедi. Тұтқындарды («тұтқындарды» деуге ауыздары бармайды, бiрақ заң жүзiндегi атау солай. Бiрте- бiрте бұларға да сiңiстi болып барады) сол қақпадан кiргiзiп, сол қақпадан шығаратын болса керек. Кiргiзуi анық, ал шы- ғару жағы...

	Әркiм әр түрлi жорамал айтады: «осы есiктен шығарып, басқа жаққа тергеуге апарады екен» дейдi; «ана үлкен қақпа-





ның арғы жағында тiкенек сыммен қоршалған үлкен алаңқай бар екен. Тұтқындар соның iшiнде бiр уақ сейiлге шығады екен» дейдi; «соның iшiнен өз адамдарын көргендер бар екен» деседi. Кiм көрiндi? Қашан көрiптi? Қалай көрiптi? Ондай бүге-шiгесiн ешкiмi бiлмейдi. Бәрiнiкi де дәтке – қуат. Қысыр үмiт.

	Күн өттi. Апта өттi. Ай өттi. Тағы да ай өттi. Дәл үш ай- дың жүзi толды. Кеше емес, ертең емес, дәл бүгiнгi күн. Үш ай бұрын дәл бүгiнгi күнi Төребектi ұстап әкеткен. Содан берi тырс еткен хабар да, ошар да жоқ. Талай есiктi тоздыр- ды, көп-көп арыз жазылды. Ештеңе шықпады. «Ештеңе шық- пады» дейдi-ау, әркiмнiң көзтүрткiсiне айналды. Жиiркене қараушылар, қорқып-үркiп жалтақтаушылар, табалап таңба қылушылар көбейiп кеттi. Бұрындары «арамыздан қыл өтпейдi» деушiлер ендi бұрын-соңды көрiп-бiлмеген бiреудей сырт айналатын болды.

	Қорлық та, кемдiк те бастарына орнай қалды. Үш-ақ ай- дың iшiнде елден шыққан, жұртқа сыйымсыз бiреудiң кебiн кидi. Ешкiмнiң ала жiбiн аттамай, бiр адамға иненiң жасуын- дай қиянат қылмай, қоғамнан аласталған адам болып шыға келдi.

	Балалар соның бәрiн түсiне бермейдi, әрине. Әкелерiн са- ғынады, iздейдi. Ештеңенiң мән-мағынасына түсiне алмайды. Жау деген не? Қалай жау? Кiмге жау? Бiр адам бүкiл елге жау бола алушы ма едi? Осындай балалық сұрақты балалық аңғалдықпен сұрай бередi.

	Шама-шарқынша түсiндiрiп-ақ бағады. «Қараниет жаман адамдар бар. Бiреудiң бағын, барын көре алмайды. Жала жа- бады. Пәленi үйiп-төгедi...»

	«Бастықтар соған сене ме?»

	«Жоқ, сенбейдi, бiрақ тексередi».

	«Тексерiп-тексерiп, қоя бередi ғой?»

	«Иә, тексерiп-тексерiп, қоя бередi».

	Балалар осыны жұбаныш тұтады. Балалар түгiлi, өзi де соны жұбаныш тұтуға тырысады. Өзi ойлап тапқан осы жо- рамалына сенгiсi келедi. Өз сөзiне өзi емексiп, ары қарай айта түсуге пейiлдi тұрады. Осындай алдаусыратудан кейiн ойы ортайып, бойы жеңiлейгендей сезiнедi.

	Үлкеннiң үмiтi баланың үмiтiмен шамалас келгенi ғой. Әсiресi, амалсыздықтан аса алмаған кезде ойың да бала, өзiң де баласың.

	Иә, сөйтiп, үмiт пен күдiктiң арасында бүгiнгi күнге жет-





кен. Үмiттiң арқасында төзбейтiн қорлықтың бәрiне төздi. Күдiктiң салдарымен сан күйiп, сан жанды. Күдiк пен үмiттiң арпалысы әлi қанша уақытқа жалғасады?.. Шыдамы жете ме? Жетедi, әрине. Төребегi үшiн неге болса да шыдай- ды. Қанша уақыт қажет – сонша уақытқа төзедi...

	Айткүлi мен Лаурасын мектепке жiберiп, Заремасын ба- лабақшаға апарып өзi үйде отырған...

	Есiк алдына машина тоқтады. Жүрегi атша тулады. Дүрсiлi құлағына естiлдi. Кеудесiн ұрғылап, тынышын кетiрiп барады. Төребегi түсiп жатыр ма екен? Есiкке жете алмады. Терезеден қарады. Әскери киiм киген бiреулер. Анығы – екi адам. Жабық машина.

	Соның арасынша, есiк қағылды. Есiктi қақты ма, соққы- лады ма? Әйтеуiр, дүрсiлдете жөнелдi. Асығыстықтың белгiсi анық бiлiнедi. Асығыстықтың белгiсi ме, өкiректеген өктемдiк пе?

	Екеу екен. Түнегүнгi Төребектi әкеткен екеу ме, басқа ма? Әйтеуiр, солардан аумайды. Бәлкiм, түр кескiнi басқаша шығар. Ал сырт кейiптерi, киiнулерi дәл солар. Әсiресе, қылықтары мен мiнездерi – тура солар. Өктем, дөрекi. Алда- рында бала тұр ма, үлкен тұр ма, әйел ме, еркек пе, бәрiбiр. Адам есебiне қоспайтын сияқты. Олардың түсiнiгiнде – бiреу нұсқағанның бәрi – не жау, не жаудың сiлiмтiгi.

	 	– Тез, жинал! Киiн! Әкетемiз! – Көзi ақшиып, екi бетi сыздап тұр. Бетке тура қарамайды, шақшаңдаған жанарын төбеңнен асырып, арғы жақта бiр жерлердi тiмiскiлейдi, не- месе аяғыңның астын қазбалайды.



	Фатиманың жүрегi үзiлiп, аяғының басына түстi. Өне бойы қалтырап, буын-буыны ұстамай барады. Екi құлағы азан-қазан шуылдап қоя бердi. Басы айналды ма, мәңгiрдi ме, әйтеуiр, қан толып кеткен сияқты. «Киiнi несi?»

	«Әкетемiзi несi?» Қайда апарады? Қызметкер де емес. Бiрдеңеге iлiгi бар деуге түк қисыны жоқ. От басы, ошақ қасында ғана жүрген қазақ әйелi.

	 	– Қайда әкетесiңдер, қарақтарым? – Үздiгiп, үзiлiп әрең сөйледi.

	– Жыртығымызды жамаймыз. – Екеудiң бiреуi сайқыма- зақ дауыспен жырқылдай күлдi.



	Қасындағысы оны жақтырмады ма, ала көздеп адырая қарады. «Жиiркенiштi бiреуге әзiл көңiлiңдi неге бiлдiрiп тұрсың» деген сөгушiлiк ап-айқын танылды. Әлде барлық сұрақ-жауапты өзiне ғана телiгендiктен, ананың сүйрелеңдей жөнелгенiн жақтырмады. Алдына түсiргiсi келмегенi.





	– Қарағым, арнайы түстеп, тапсырмамен келмесеңдер, менi қайтесiңдер. Ешқайда бармай-ақ қояйын. Үш балам бар. Жап-жас. Үшiншiсi әлi детсадқа барады. Панасыз қалады ғой. Сөйтiңдер, қарақтарым, ана нәрестелердi аяңдар. – Жа- лынып, жалбарынуға әбден төселiп алыпты. Өтiрiгi жоқ, шын жалбарынады. Шыныңды айтып, шын жалбарынудың өзiне де икемдiлiк керек екен. Төребегi үшiн не көрмедi, неге төзбедi. Санап отырса, ұзақ шұбырған жылдар емес, шұбаты- лған айлар да емес, небәрi – үш ай. Ал көрген жан азабы, кешкен жүрек қиналысымен есептесе, шетсiз, шексiз күндер сияқты. Таусылмай қойды, бiтпей қойды. Анау сұр үйдiң ал- дында мөлиiп өмiрбақи тұрғандай сезiнедi. Есiн бiлгеннен берi сол жерде тұрған сияқты. Басынан еш қызық өтпеген- дей, дәурен сүрмегендей. Сұр үйдiң есiгiнен кiрiп-шыққан- дардың бәрiне телмiредi, бәрiне жалбарынады. Сықырлап ашылған қақпаға жүгiредi. Далбаң-далбаң жанұшырып жүгiрiп бара жатады. Бар ғұмыры осы жүгiрумен өткен секiлдi. Қақпа қайта жабылғанша ауланың iшiн бiр шолып қалулары керек. Машинаға мiнгiзген, түсiрген адамдардың қарасын көрiп қалулары керек. Көздерiне әлдебiреудiң қара- сы түссе, соны да медеу етедi. Дабырласып, жапырласып, бiр- бiрiне айтып жатқандары. Көре алмай қалғандары көргендерiнен тәптештей сұрағыштайды: бойы қандай? То- лықша ма, арықша ма? Жауырын тұсы қандай екен? Еңкiш пе, шалқақ па? Сұрамайтындары жоқ. Әркiм өз кiсiсiнiң сырт тұлғасындағы ерекшелiктi танығысы келедi. Сырттай ұқсатып, үмiт қылып, дәмеленiсiп жатады.

	– Өй, мына қатын ұйықтап қалды ма өзi?! – Дөп-дөрекi



	дауыс гүж ете түстi.

	Астапыралла! Неткен дөрекi үн! Қандай жиiркенiштi сөз! Фатима ханым сонда да орнынан қозғала қоймаған.

	Жаңағы дауыс келiп, мұның жеңiне жармасты. Фатима ханым әлдебiр қоқсықты сiлкiп тастағандай ғып, жеңiн сiлке тартты. Жоқ, тартқан жоқ, ананың қолын қағып жiбердi. Жеңiн сiлiккен сияқтанды, бiрақ қағып жiбергенi анық. Осы қимылы ақырған жендеттiң мысын басты.

	Туабiткен жендет емес, қолдан жасалған шоқынды неме ғой. «Тәйт!» десең, бұға қалады. Тумысынан құл-құтан!

	Фатима ханым ежелгi паң, кербез қалпына түсе қалды. Қайдағы бiр құл-құтандардың бұған дауыс көтеруге қандай қақысы бар?!

	Қақысы? Қақысы бар! Қоғам солардiкi. Билiк соларда. Жо... жоқ, қоғам өз қоғамдары! Билiк өз қолдарында бол-





ған. Кеше ғана... Иә, кеше ғана бәрi басқаша болған. Ал бүгiн? Бүгiн бәрi төңкерiлiп түстi. Қоғам иелерiнiң көздерiн жасырып жатыр. Ендi солардың бала-шағасына килiкпек... Бала?: Мыналар не айтып тұр өздерi? Сонда, балаларын қайтпек? Тентiретiп көшеге қоя бермек пе?

	Өне бойы қалшылдап, жүрегi түршiктi. Жүрегi түршiктi, жаны шырқырады. Жоқ, өне бойын үрей билеп, мең-зең бо- лып бара жатты. Мыналар мұны қайда апарады? Қашан боса- тады? Сұрақ сұрай ма? Жауап ала ма? Төребекке жапсырған жалаларын iндете алмай, екi арасына шырылдатып мұны сал- мақ қой. Одан не өндiредi? Бұл оларға қай өтiрiктi айтады? Бәрiнен де, бұл қайта оралғанша, балалары қайда барады?

	 	– Ей, қарақтарым, мен түк те бiлмеймiн. Менi әуре қыл- май-ақ қойыңдар. Үш қарғам тентiреп кетедi ғой. Мына иен үйде қалай отырады? – Даусын жұмсартты. Басын идi. Қасиетсiздерге қасиетiмдi танытамын деу – өз құныңды өзiңе кемсiту екенiне әбден көзi жеткен. Кiшiрейiп, жалбақ- тасаң ғана аз-маз илiккенсидi. Көтермелеп, мадақтай сөйле- сең, соған кәдуелгiдей-ақ мәртебеленiп қалады.

	– Үйiң иен қалмайды, үйге кiретiн ие табылады. Балала- рың детдомға өтедi. Үй мүлкiң қоғамға кетедi. Көрдiң бе, мiне, барлық жағдай қарастырылған. – Бастықтау кiсi кекесiндi үнмен мырс-мырс күлдi.



	Мынаның сөзiнен бұрын қылығы қорқынышты екен. Бәрiн бiлiп тұрған, әлгi айтқанының бәрiне сенiмi кәмiл адамның сөзi. Сандырағы ма, шыны ма? Әй, осылар өз беттерiмен сандырақтай да алмас. Бұлар күнделiктi iстегендерi мен көрiп жүргендерiнен арыға бара алмас. Бәлкiм, дәл осы екеуiнiң қолынан келер ештеңе жоқ та шы- ғар. Тапсырмамен, нұсқаумен келiп тұрулары мүмкiн... Әкел дегендi – әкеледi, кес дегендi – кеседi.

	 	– Бәйбiше, бiз тапсырмамен жүрген адамдармыз. Өз бетiмiзше ештеңе шешуiмiзге заң қоспайды, – дедi екiншiсi.



	Осы бiреусiнде аз-кем құдайға қараған құлық бар. Анау- сынан жасқанады. Әйтпесе, жөн-жосықты түсiндiргiсi-ақ келедi.

	 	– Бiр-екi қабат киiмiңдi ұқыптап ал. – Басшысымақтың көңiлi жiбiген сияқтанды.

	– Сонда менi қайда апарасыңдар, қарақтарым?



	Екiншiсi бiрiншiсiне қарады. Қипақтап тұр. Көңiлi де қопарылуға дайын. Тегiнде, мейiрiмнен жұрдай адам емес. Бiрақ қорқақ, жасқаншақ. Қатар жүрген екi-ақ адам. Екеуi бiрiнен-бiрi жасқанады. Жасқанбайды-ау, қорқады. Құр





күжiрейгенi болмаса, мынасы да екiншiсiне қарап басбаға бередi.

	 	– Жеңгей, жаңа айттық қой, бiз тапсырмамен ғана жүрген адамдармыз. Сiрә, сiз де ұзаққа баратын шығарсыз. Қамда- нып шығыңыз.



	Бастықтау милиция да (өздерi кiмдер екен, шындығында?) жiбиiн дедi. Құдайдан қорықты ма, әлде қасындағысының пиғылына илiктi ме? «Ұзаққа» дейдi. Сонда, мұны да соттай ма? Не үшiн? Жазығы не? Төребектi соттап жiберген болды ғой. Қайда жiбердi екен? Қанша жылға жiбердi екен? Ендi мұны да... Құдай-ау, бостан-босқа... Осындай да болады екен? Балаларын қаңғыртып қайда тастайды?

	 	– Қарақтарым, дегендерiңнiң бәрiне көнейiн, айтқанда- рыңды түгел орындайын. Тек, бiр-екi сағатқа мұрсат берiңдер. Балаларымды туыстарымызға табыстап келейiн. Қаңғырып қайда қалады ендi? Сондай бiр адамшылық жа- саңдар, қарақтарым. – Жүрегi езiлiп, көзiнен жас ақты. Ша- расыздық, панасыздық, балаларын ойлаған жегi ой ендi ғана жанын бойлап, тәнiне тараса керек.

	– Жеңгей, оның бiрiне де рұқсат жоқ. Балаларға үкiмет өзi иелiк жасайды. Үй-мүлкiңiз қатталады, өзiңiз қазiр бiзбен бiрге жүресiз. – Бастықтау милиция қайта қатайды.

	– Өзiңiзге мұрша берiп тұрғанда, қажеттi киiм-кеше- гiңiздi қамдаңыз.



	Иә, сөйткеннен басқа лаж қалмайды. Үш қарғасының бiреуiнiң де маңдайынан иiскей алмайтын болды. Ой, Алла- ай, аяқ астынан мұндай да тағдыр болады екен?!

	«Қажеттi киiм-кешегiңдi» дейдi. Қандай киiм-кешек қажеттi болушы едi?

	Әйтеуiр, түртiнiктеп жүрiп, бiрдеңе-бiрдеңелерiн алған болды. Шабаданға салған болды. Ал, сонсоң?.. Түк ұқпайды. Түк түсiнбейдi. Дел-салдық та емес, бекемдiк те жоқ. Iшi-ба- уыры өртенген күйiк, жүрегi алабұртқан шарасыздық бар. Үш қарғасы...

	Есiк асыр-күсiр ашылды. Лаура ғана сөйтiп жүретiн. Тап өзi. Неғып келдi? Неге келдi? Құдай бiлдiрдi ме?

	Буын-буыны құрып, жүрегi үзiлiп бара жатты. Ендi-ендi құлап түсуге айналған. Екi милицияның жуастауы қолтығы- нан сүйей қойды. Жаңа ғана жинақтап салған шабадан қасында қырынан тұр екен. Сүйемелдеп соған отырғызды.

	Лаура есiктен екпiндеп кiрiп, төрге жетпей табандап тұрып қалды. Үйiндегi жат көрiнiстi бiрден жатырқады. Алдымен бөтендерге қарады. Әрi қорқыныш, әрi түсiнбестiк бар.





	– Мама, бұл не? – Үздiгiп әрең сұрады.

	– Папаңа керектi қағаздарды таба алмай жатырмыз, құлыным. – Үздiгiп әрең жауап қатты. Алқымына кептелген өксiктi жұтты, көрiп отырған шындықты жұтты.

	– Неге шашып тастадыңдар? – Өмiрге түк алаңы жоқ бала көңiл көргенiнiң оғаштығын ғана сезiнедi.

	– Асықтық қой. – Осындай жалған алдаусыратуды жаны- нан қалай шығарып отыр. Ойланбай-толғанбай, опырып келiп қалады. Иә, өтiрiктi опырып түсiрдi.



	Лаураның өңi сәл-сәл сабасына келген сияқтанды. Бiрақ, бәрiбiр, жөнiн таба алмай тұр. Шеше сөзiне алдаусырап мектебiне қайта қайтудың не мына көрiнiстiң артын бағып байқастап қалудың жөнiн бiлмейдi.

	 	– Сабағың қайда? Бүйтiп келмеушi едiң ғой. – Баласы- ның жөнiн де сұрамапты. Жөнсiздiктiң үстiнде отырып, жөн сұраудың қисынын таппаған ғой.

	– Үзiлiс қой. Келгiм келiп кеттi. – Бiрiншi класқа биыл барса да, сабақ арасында үй жаққа жүгiрмейтiн. Дәл бүгiн келгiсi келiп кетiптi. Тап үстiнен түстi. Өмiрбақи көз алды- нан кетпей, көңiлiнен шықпай жүруi үшiн Алланың өзi үйлестiргенi ме екен.

	– Бала мектебiне қайтсын. – Бастықтау милиция бұйы- рыңқырап сөйледi. Ендi не деп алдаусыратады? Қалай ал- даусыратады?



	Екi ұмтылып барып, орнынан әрең көтерiлдi. Екi қолы өз- өзiнен екi жамбасына сүйендi. Сiрә, жамбасына емес, белiне қойғысы келсе керек. Белi құрсаулап, ауыр тарта қалыпты. Тұрғанын жақтырмайтын сықылды.

	Қалың екi тiлiм нанға қалың етiп, май жақты. Үстiне аз- дап қант септi. Екi тiлiм нанның бiрiн бiр парақ ақ қағазға орады. Үстiңгi жағын қопсытыңқырап, майы жұғып қалмай- тындай жасады.

	 	– Мынаны Айткүлге апарып бер, мынаны өзiң же. – Тама- ғына өксiк тығылып, әрең-әрең күбiрледi. Көзiне лықсыған жасты көрсетпеуге тырысты. Еңкейiп Лаурасының маңдайы- нан сүйiп едi, қатты бiр өксiк кеудесiн жапырып келiп-ақ қал- ғаны. Арғы тереңнен лықсып, лақ етiп шығар ауыз iздеп келе- дi. Ешқандай бөгетке, тосқауылға бөгеле қояр сыңайы жоқ.



	Фатиманың қолынан бар келгенi Лаураны иығынан бұрып, тезiрек шығарып жiбердi. Итермелеп, сүйрегендей қылып шығарды. Онсыз да, опырылып тұрған көңiлi мен үзiлгелi тұрған жанын мына әрекетi тiптi мүжiп тастады. Ендi тiресуге, шыдам жасауға шамасы жоқ едi...





Боздап еңiреген жоқ, бiрақ алқынып, қыстығып, қысылып өксiдi. Бүкiл денесi дiрiлдеп, кеудесi алқына бердi.

	«Уњiлеген» зарлы мұң аузынан жалын болып шыққан сияқ- ты. Сол жалын шыққан сайын кеудесi сәл-сәл тыныс алады. Әйтпесе, қыстығып, қысылып қалатын сияқтанады. Дем жет- пей, кеудесi тола бередi.

	 	– Жеңгей... Жеңеше. Бiздер тек тапсырманы орындайтын- дар ғанамыз. Бiзге әдiрiсiн бередi, аты-жөнiн айтады. Келемiз. Алып кетемiз. Апарып беремiз. Бiздiң бар мiндетiмiз – осы. – Бастықтау мелиция өзiнше аяушылық бiлдiрдi.

	– Иә, бекерге егiлмеңiз. Мүмкiн кеңшiлiк жасалар... – Екiншi мелиция тағы да бiрдеменi көпсiтпек сыңайлы едi, бiрiншiсi алая қарады. Анау кiлт тыйылды. – Жүрейiк, жүрейiк, – деп қопаңдай қозғалды.



	Иә, шынында да, бұлардың қолдарында не тұр? Өздiктерiнен не iстей алады? Жасаған бар жақсылықтары – әлгi сөздерi шығар. Құдайдың салғанын көредi. Көредi де, көнедi.

	 	– Қарақтарым, ең болмаса, телефонмен сөйлесiп, бiр-екi ағайынға балаларымды тапсырып кетейiн. Қайда апарады – жөн-жосықтарын бiлiп қалсын. – Жалынышты үнмен, жал- барынған кескiнмен екеуiне кезек қарады.



	Ана екеуi де, «ондайдың қисыны қалай едi» дескендей, бiр-бiрiне бағжиды. Бағыныштылауы сәл-пәл қомдап иығын қозғады. «Сен бiлесiң» деген деген сiлтеуi сияқты. Бастық- тауы осыған кәдуелгiдей қопайыстанып қалды. Бiреулердiң тағдыры қолында тұрғандай маңғазданды.

	 	– Обшым, ондайға рұқсат етiлмейдi. Тек сiзге... Бөтен сөз айтпайсыз. Қайда баратыныңызды бiлмесiн. «Бiр жаққа жүрушi ем» деңiз. – Бастықтау милиция иегiн шошайтып те- лефонды нұсқады. Сiрә, рұқсат бергенi.



	Фатима ханым «бөтен сөз» айтқан жоқ. Жол жүремiндi желеу қылып, балаларын тапсырды. Дәл бүгiн мектептен үйге келiсiмен алып кетiңдер деп нақтылады. Зареманың дет- садының адресiн ескерттi. Аржақтағылар уәде бердi.

	Фатиманың көңiлi сәл-пәл көншiген сыңайланды. Бiрiнен-бiрi құлақтанып, Төребектiң қарындасына хабар бiр жетсе, жаны тiрi болса, алып кетер.

	Жеңiл шабаданын қолына ұстады да, екi милицияның ал- дына түстi. Артына қарамайын-ақ деп едi, шамасы жетпедi. Есiктен шыға берiп, қайта қайырылды. Үй мүлкi, бұрыш- бұрышы, еденi мен төбесi – бәр-бәрi қопарыла көтерiлiп, құшағына қарай қаумаласып келе жатқан сияқтанды.





Фатима құшағын жайды. Көзiнен жас парлады. Мынаның бәрi алған дүние, жинаған мүлiк емес, кешкен ғұмыры, көрген қызығы ғой. Әр затта ғұмыр тарихы бар, әр күнiнiң қызығы тұр. Қандай күндерi, қай жылдары – қай затпен қалай байланысты, қай мүлiк қандай қуанышына ортақтасты, жан күйiнiң қандай сәтiне қай дүниесi куә – көз алдына тiзiле қалды. Дүние-мүлкiн де аялап, қадiрлейтiн. Тұрмысы мен тiршiлiгiне қажеттi құрал деп қана емес, үй iшiндегi сәндiктiң, жылылықтың, береке мен бiрлiктiң, көңiл мен көздiң бiр уақыт тоят алатын, көншу табатын көзi деп баға- лайтын. Ендеше, осы уақытқа шейiнгi тұтас ғұмыры осын- дай-осындай үзiндiлерден құралмақ.

	Көзiн жұмды. Әр мүлкiн, әр дүниесiн сипалап, аймалап жатқан сияқтанды. Жоқ, дүниеқорлықпен емес, аналық жүрегiмен, иелiк, паналық көңiлiмен аймалады. Анасы, па- насы, иесi екенiн ендi ғана анық сездi. Жаутаңдап, жалтаң- дап, жетiмсiреп қалып бара жатыр. Қашан қайта қауышады, қашан қайта қолына ұстайды? Шағылып қала ма? Әлдебi- реулердiң жай ермегiне айнала ма?

	 	– Бәйбiше, жүрiңiз. – Бастықтау милиция иығынан қақты.



	Фатима құшағын жинап, көзiн ашты. Сонсоң тереңнен тартып күрсiнiп салды. Күрсiнiс емес, iштегi зардың күйiктi жалыны едi.

	Үйден ұзай бере iшiне бiр дәме жүгiрдi: бәлкiм, түрменiң iшiнде Төребекпен жолығар...





* * *


	Екi бала мектептен қайтты. Бала көңiл аумалы-төкпелi. Әкелерiн бiрде уайым қылса, бiрде ойынға алданады. Жаз бойғы түрме есiгiн күзеткен пұшайман күйлерiн үйге кiрген бетте бойларынан сыпырып тастайды. Әкелерiн iздейдi, әри- не. Бiрақ сары уайымға салынып, қатыңқы қабақпен жүре бермейдi. Ойынның қызығына түседi, күлкiге берiледi.

	Бүгiн де мектептегi қызықтарды сөз етiп келе жатқан. Үйге тақай бере Лаура жүгiре жөнелдi. Бағанағы көрiнiске ой қорытпаса да, сезiмi алабұрта бастаған. Балалық сезiм, ба- лалық аңғар. Еш жаманшылық күтпейдi, қауiп ойламайды. Тек, алаңдайды. Мамасының бағанағы отырысы, түр әлпетi көз алдына орала кеттi. Әйтеуiр, бiр көңiлсiздiктiң бары анық. Қазiр қайттi екен? Бағанағы бiреулер кеттi ме? Мама- сының жүзiндегi кiрбiң тарқады ма?

	Жүгiрген екпiнiмен жетiп, есiктiң тұтқасына жармасқан.





Қолын әлдебiреу қағып жiбердi. Түсi суық, бейтаныс адам. Көзiн алартып, басын шайқады. Иегiн көтерiп, жанарын ба- ғыттап, есiктiң әлдебiр тұсын меңзедi. Мөр басылған қағаз- бен желiмдеп тастапты. Ол ненiң белгiсi екен?

	 	– Бұл – менiң үйiм. Мамама барам. – Лаура көзi бағжи- ып, шегiншектей берген.



	Күзетшi тағы да басын шайқады.

	 	– Мамаң басқа жерде. Бұл ендi сендердiң үй емес. – Күзетшi, кәдуелгiдей, тәжiкелеспек ниет қылды.

	– Жоқ, бұл – бiздiң үйiмiз. Мамама барам. Бiздi тастап кетпейдi ол.

	– Лаура ендi бақырып қоя бердi. Мамасынан бөлiнiп қал- дым ба деген үрей, мынау үп-үлкен жаман кiсiнiң соншалық жат естiлген сөзi, өз үйiне өзi кiре алмаған қорлық – бәрi жиналып, бала көкiрегiнен жас болып шықты.



	Айткүл келген бетiнде аңырып тұрды. Еңкiлдеп жылаған, солықтап-солықтап күрсiнген Лаураға бағжиды. Сонсоң жақтырмаған, жаратпаған кейiппен бөтен кiсiге оқты көзiн қадады.

	 	– Менiң сiңлiме неге тиiсесiз? – Қақшиып тұрып, қадала тепсiндi. Дәл осындай ерлiктi өзiнен күтпеген. Сiрә, намысы мол ашуына қатты тисе керек.

	– Өздерiнiң бауырмалын қарай гөр. – Жаман кiсi тiстене кiжiндi. Лаура жылаудан тыйыла қалды. Қорқып кеттi. Мына жаман адам Айткүлге қоқыраңдай сөйледi. Ұрып жiберуге даяр. Қолы әне-мiне көтерiлiп-көтерiлiп, қайта басылады.

	– Жылама. Ол саған тиiстi ме? – Айткүл Лаураның кiшкентай басын өзiнiң кiшкентай кеудесiне басты.

	– Үйге кiргiзбейдi. «Мамаң жоқ» дейдi. «Бұл ендi сендердiң үй емес» дейдi.

	– Неге бiздiң үйiмiз емес? Бiздiң үйiмiз! – Айткүл алдыға қарай тепсiндi. Есiктi жұлқып ашпақ ниетте.



	Бiрақ ана жаман кiсi алдын кес-кестеп жолатпады.

	 	– Рұқсат жоқ, есiктi пешаттап кеткен.

	– Мамамыз қайда? Мамамызға барамыз. – Ендi екеуi қосыла жылады.

	– Е, иә, мамаларыңа барасыңдар. Мамаларың күтiп отыр. Бiздi сендерге жiбердi. – Жүк мәшинеден тағы бiр еркек түстi. Түскен бетте жылыұшырай сөйлеп, жылы қабақ танытты.



	Айткүл мен Лаура өксiп-өксiп барып, бiрте-бiрте жы- лауларын қойды. Анда-санда күрсiнiп салады.

	 	– Есiктi неге жауып тастады? Үйiмiзге неге кiрмеймiз? – Айткүлдiң алабұртқан көңiлi, бәрiбiр, басыла қоймады. Шы-





нында, есiктi неге жауып тастады? Мамалары неге үйде отырмайды? Бұларды өз үйлерiне өздерiн кiргiзбеу себебi не? Жылы жүз танытқан ана кiсiден осыларды сұрағысы кел- ген. Бiрақ қисынын таппады. Тiптi мұршасы да келмей қал- ды. Ана кiсi қолдарынан алып, машинаға қарай жетеледi. Айткүл тартыншақтаған. Жүрегi иланбады, көңiлi қабыл ал-

	мады. Ана кiсi күштей сүйреп, жетегiне ерiксiз көндiрдi.

	Жүк мәшиненiң үстi күркеленiп жабылған екен. Әлгi кiсi бұларды борттың артқы жағындағы ашық жерге дiк-дiк еткiзiп, бiр-бiр-ақ көтердi.

	 	– Ана есiктi ашып, арғы жағына кiрiп отырыңдар. – Дау- сы қатқыл шықты.



	Күркешiктiң iшi күңгiрттеу екен. Борттың екi жақ қабыр- ғасынан ұзынынан жапсырып отырғыш орнатыпты.

	Бес-алты баланың жанарлары бұларға қарап жаутаң еттi. Таңырқау, тексеру, тосырқау – бала көңiлiндегi әр түрлi күйдiң бәрi көз ұяларына бiрден топталды.

	Айткүл тағы да тартыншақтап қалған. Мына балалардың отырыстары оншалық ұнамады. Неғып отыр? Қайда барады? Қайда апарады бұларды?

	Мұндайда ешкiмге есесiн жiбермеуге тырысатын Лаура батылдық жасады. Айткүлдiң қолынан зорлай жұлқып, отыр- ғыштардың ең алдыңғы жағына зiлдене орнықты. «Сендер, сонша, кiмсiңдер?!» деген өктем пиғылын iрiккен жоқ. Со- нысы әсер еттi. Балалар сәл-сәл ығысып, жоғарғы жақтан орын ыңғайлады.

	Машина оқыс қозғалды. Балалар бәрi лоқ етiп артқа лық- сып, бiрiн-бiрi иығымен қақты. Қолдарын ербеңдетiп қарма- нып үлгергенше, алдыға қарай қайта тербелдi.

	 	– Ылғи осылай жүредi екен өзi. – Ересектеу ұл бала ны- ғырта сөйледi.



	Сонда мына балалар (әсiресе, ана ұл бала) таңертеңнен берi осы мәшиненiң iшiнде жүрген бе?

	 	– Сендер қайда барасыңдар? – Айткүл қасындағы қыздан сыр тартты.

	– Мамамызға, – дедi қыз. – Сендер қайда барасыңдар? – Беткелдi жүрген бiреудi мұқатқандай мұқата сөйледi.

	– Мамамызға. – Айткүлдiң жауабын Лаура тақ еткiзiп қағып әкеттi.



	Отырған балалардың бәрi бажырайып бұлардың бетiне қарады.

	 	– Сонда... бәрiмiздiң мамамызды бiр жерге жинап қойған ба?

	– Iштерiндегi ең ересектеу сары ұл балалардың бәрiне жа-





ғалата қарап шықты. Даусы қандай зiлдi. Әрi зiлдей, әрi сұп- суық. Мамасына бара жатқан бала сияқты емес. Өзгеше түйген сыры бар сияқты. Бiрақ онысын кең жайып жариялай қояр сыңайы бiлiнбейдi. Балалардың көңiлiне күдiк салды да, өзi iштей түйiлiп үнсiз қалды.

	Машина тағы да үш-төрт жерге тоқтаған. Тағы да бес- алты бала бұлардың қатарына қосылды. Бәрiнiң қылықтары бiрiнен-бiрi аумайды. Жалтақтап кiредi, жаутаңдап тұрады. Бәрiнiң бетiне бiр-бiрлеп қарап шығады. Ештеңе ұқпайды, ештеңе түсiнбейдi. Сiлейiп-сiлейiп тұрып қалады. Отырған балалар алдыға қарай ығыса сырғып орын ыңғайлайды. Әлдебiреуi «отырыңдар» дегеннiң ишарасын жасайды. Соңы- нан келгендер еппен ғана жылжып басып, бос орынға құйрықтарын әрең-әрең қояды. Жасқанатын сықылды, қолайсызданатын сықылды.

	Ештеңенiң мәнiне жетпей және дел-сал.

	Машина тербетiлiп көп жүрдi. Шаршады, қарындары ашты. Уақыт беймәлiм. Жабық машинаның iшi күңгiрт. Уақытты күнмен болжауға да мүмкiндiк жоқ.

	Әлдебiр уақытта... Иә, әлдебiр уақытта салдырлақ машина тоңқаң етiп тоқтады да, балалардың бәрiн лоқ еткiзiп алдыға қарай еңсерiп тастады. Оқыс тоқтады, оқыс еңсердi. Ал- дыңғы бала қарманып үлгермей, кейiнгi бала оның үстiне жалп етiп құлады. Сөйтiп, бiрiне-бiрi құлап, опыр-топыр үйiлiп қалды. Кейбiреуi шекесiн соғып, кәдуелгiдей, ренiш бiлдiрдi. Өзiнен кейiнгi балаға, әрине.

	Күрке-кузовтың есiгi ашылды. Тағы да бала кiргiзбек қой. Қанша бала? Қандай балалар? Неге мұнша көп? Бәрiнiң ма- маларын бiр жерге неге жинап алған? Ендi үй-үйден балала- рын алып, шешелерiне апарып қоспақ. Сонсоң қайтадан үйлерiне қайтарады... Тығылмақ ойнаған сияқты...

	Күрке-кузовтың есiгi бұл жолы қаттырақ ашылды. Әрi қатты ашылды, әрi екi жақтауы бiрдей кең ашылды.

	 	– Түсе қойыңдар. – Бағанағы екеуiнен басқа адам. Әйел. Өңiнде жылылық бар. – Маған қолдарыңды берiңдер де, бiр- бiрлеп секiрiп түсе берiңдер. – Қолын созды.



	Балалардың бәрi жаудырап соған қарады. Тырп етiп қоз- ғала қойған ешкiмi жоқ.

	 	– Қорықпаңдар. Түсе қойыңдар. Ендiгi үйлерiң осы бола- ды. Көңiлдi.

	– Өңi жылы әйел саусақтарын бұлғап елiктiре шақырды. Ешкiм мiз баға қоймады. Әлдебiр жөнсiздiктi, әлдебiр жол- сыздықты балалық аңғарлары сезiнетiн сықылды.





	– Әй, түсiңдер! Мәшиненiң iшiнде қалайын деп пе едiңдер?! – Күнi бойы бала жинаған екеудiң бiрi. Сiрә, мәшиненiң шоферi. Қолын сермеп, «түсiңдердiң» белгiсiн жасап тұр.

	– Мамама барам. – Лаура орнынан бiрiншi тұрды, бiрiншi дауыс шығарды.

	– Мамама...

	– Мамама...



	Өксiген, өлеусiреген, шаршаған, жалынған, шағынған да- уыстар мәшиненiң iшiн ығы-жығы әр түрлi дауысқа толтыр- ды. Бәрiнiң жыламсыраған көмейiнен бiр-ақ сөз шығады:

	«Мама!»

	Ақыры, бәрi де машинадан түстi. Жүзi жылы әйел бәрiн топтап иiрiп, үлкен ауланың үлкен қақпасының ар жағына алып кеттi...





ЕКIНШI ТАРАУ




	Назымның қаралы көңiлi қайғыдан қайғыға ұласты. Ағасының ұсталып кеткенiн естiдi. «Халық жауы» атаныпты. Ондай дүмпу ауыл iшiне де жеткен. «Қалың елiмнiң қамы» деп жандарын салып жүрген талай боздақтар көздерi жауды- рап, ұсталып кете барды. Қызметi үлкен – халық жаулары. Қызметi төмендер – солардың құйыршықтары. Ал ендi кейбiр момындардың не iстеп жазалы болғанын ешкiм түсiнбейдi. «Қосақ арасында бос кеткен сорлы» деседi де қояды.

	Бiреудiң қайғысы бiреуге бата бермейтiнi белгiлi. Бiреулердi сыртынан естидi, бiреулердi көзi көрдi. Бәрiне де iштей жанашырлық бiлдiрдi. Уақытша бейнетке санады. Қырғынға кетедi деп тiптi де ойлаған емес. Олай ойлау қиянат едi. Адамға да, өкiметке де қиянат болар едi. «Жер бетiндегi ең әдiлеттi өкiметпiз» дедi. «Жер бетiндегi ең мейiрiмдi адамдар – бiзбiз» дестi. Солай шығар. Өтiрiк ай- тып, бүкiл дүниенi алдап не көрiнiптi...

	Сөйтiп жүргенде... Иә, сөйтiп жүргенде, қайғының қара бұлты өз басына да төне қалды. «Төребек ұсталыпты» де- ген хабар жеттi. Әуелiнде нанбады. Нана алмады. Жүрек шiркiн алабұртып, жаманшылықты қабылдай қоймады. Тiптi ойлауға да дәтi бармады. Жалғыз ағасы. Өзiнен бұрын құдайдан соның тiлеуiн тiлейтiн. Соның тiлеуiн тiлейдi. Соның қуанышын қуаныштайды. Соның аман-





дығы мен жетiстiгiн уаныш қылады. Өз шаңырағын сонан кейiн ғана тiлейдi.

	Күйеуi байғұс соның бәрiне көнбiс. Ештеңенi өкпе қыл- майды, ештеңеге тарықпайды. Бәрiн кеңiнен салып, ұзағынан өлшейдi. Шолақ қайырып, дызалақтап тұрғанын бiр көрмейсiң. Құдай сонысына қарай берсе-ақ керек едi. Бiр шикi өкпеге зар қылып-ақ қойғаны. Рас, үмiттерi әлi үзiле қойған жоқ. Алла тағала берейiн десе, әлi де уақыт көп, әри- не. Қазан аузы жоғары, үмiттерiн үзген емес...

	Иә, сөйтiп үмiттi үмiтке жалғап жүргендерiнде күтпеген хабар жеттi...

	 	– Барып қайт. Анығын бiлiп кел, – дедi күйеуi.



	Соған өзiнiң де көңiлi ауулы едi. Бiрақ қалай барады, қалай жетедi? Стансаның басына жетудiң өзi екi күншiлiк жер. Одан ары отарбаға отырып, тағы да екi-үш күндей изелеңдеуi керек екен. Мейлi ғой, жол қиындығын қойшы. Қалқоздың күндiз-түнi салпақтаған жұмысынан ауыр деймiсiң. Алматыны пойыз табады. Ағасының үйiн қалай та- бады? Мойнын тұқыртып, белiн бүккен мына мойынтұрық- тан сытылып, бiр уақ бой жазбапты ғой. Ағасының үйiне бiр бармапты. Бала-шағасын ертiп, екi-үш жылда бiр рет өзi келедi. Ауыл-аймағы бар мәзiрiн алдына тосып, хан көтередi. Келгенi – бiр мейрам. Кеткенi – бiр мейрам. Масайрап, көңiлдерi өсiп, бұлар қалады. Демалып, туған топырағына аунап-қунап олар қайтады. Бұларды Алматыға шақырады. Қаланы көрiп, бой жазып қайтуларын, кәдуелгiдей мiндет қылады. Бұлар келер жылғыға уәде бередi. Көңiлдерi шын-ақ құлшынады. Келер жылғы өмiрлерiнiң басты мақсаты етiп ұстанады...

	Сонсоң... Сонсоң келер жылдың да кезегi келедi, бiрақ

	жол жүрудiң сәтi тумайды. Жұмыстың артынан жұмыс шы- ғады. Бiтпейдi, таусылмайды, жалғаса бередi. Жыл мезгiлi өзгерiп ауысқан сайын сол жыл мезгiлiндiк науқан шығады. Жаңадан шықпайды, әрине. Әр жыл мезгiлiнiң өзiндiк нау- қаны бар. Әр науқанның өзiндiк жұмыс түрi бар. Жыл мезгiлi қайталанған сайын жұмыс түрлерi де соған сәйкестенiп қайталана бередi. Бас билiгiң де, ерiк құжырың да сол жұмысқа тәуелдi. Арқандаулы өгiз сияқтысың, бiр ай- наланы шиырлайсың да жүресiң, шиырлайсың да жүресiң. Бiрақ, қалай да, баруы керек. Iсiнiң бетi қалай екен? Фатима байғұс не күйде? Балалар қайтiп жүр? Соның бәрiн өз көзiмен көрмей, өз көңiлiмен ұғынбай, жаны тыным табатын емес.





Иә, осы ұйғарымға әбден бекiнген едi. Жан жолдасы... да осыны құп көрген. Құп көрген ғана емес-ау, көбiне-көп шы- рылдап жүрген сол.

	Әйел шiркiн басына қайғы түскен сәтте ақылға жеңдiре алмай, абдырап қалатыны бар. Тiршiлiк бiткен құрып-суа- лып, жер көктiң бәрi қирап шағылатындай көрiнедi.

	Ағасының жағдайын естiгенде бұл да сөйткен. Тұралап қалған. Сонда басына да, жанына да сүйеу болған – осы жан жолдасы едi.

	Сөйтiп жүргенде ... Иә, сөйтiп жүргенде, қайғы үстiне қайғы жабысты. Жанына да, тәнiне де сүйенiш қылған жан- жарынан айрылды. Суға кетiп, опат болды. Оқыстан келген опат емес, көпе-көрiнеу жанкештiлiк, қатерлi екенiн бiле тұра жанкештiлiкке бару. Дарияның жалпағынан жайылған жойқын толқыны да емес. Қысаң тоғанның қыстыққан долы суы. Соның бөгетiнiң аузын ашамын деп жүргенде аяғы жа- затайым тайып кетiп, саз балшықты лайсаң су қайта тұрғыз- бапты...

	Құдай өзi арнап жiберiп, басқа салған қасiретiнен қашып құтылуға пенде шiркiннiң еш дәрменi жоқ. Көтередi, төзедi. Азды-көптi ғұмырының таусыншық күндерiн арыға жалғап, күн кеше бередi. Жылап жүредi, қайғырып жүредi, өмiрдi керексiнбейдi. Алдыдан үмiт күтпейдi. Өткенiнiң қайта айна- лып келмейтiнiн бiледi. Иә, өткен келмейдi. Алдыда үмiт жоқ. Бүгiнгi күн қайғы мен қасiретке толы. Сонда да күндi күнге жалғап, ғұмыр кеше бередi. Ұйқысын ұйықтайды, тамағын iшедi. Қолынан келгенше дұрыс киiнуге тырысады. Соның бәрi не үшiн? Кiм үшiн? Оны пенде шiркiннiң өзi де бiлмейдi. Анығы, бой салып, соны ойлай да бермейтiн шығар. Тiрi адам- ның тiршiлiкке жасаған, әйтеуiр, қаракетi болса керек.

	Иә, сөйтiп, басқа түскен қайғының бәрiн көтердi. «Жер бауыры суық» деген, жан жолдасын арулап қойып, жетiсi мен қырқын өткiздi. Мына апалаң-топалаң заманда сырттағы туыстардан ешкiмi келе де алмады. Көбiне хабар жетпеген де шығар. Ешкiмге кiнә қояр уақыт емес. Өз басынан аса қоюға екiнiң бiрiнiң шамасы жете бермейдi.

	О, құдай-ай, заман түзелiп, дүние кеңейiп, пенде шiркiндер ендi бойларын жазады деп жүргенде, мына зоба- лаңды төндiре қойғандарын айтсаңшы. Әлдебiреуi ойлап тап- ты ма, немесе шын қауiп қылған адамдар бар ма? Кiм бiлiптi? Оған жай пенденiң ақыл, өресi жете ме? Ел билеген көсемдер өздерi қанық шығар. Тек, ел-жұртының күйзелiске ұшырап, зар тұтып жүргендерiн бiле ме екен...





Ендiгi тiрлiктiң бағыт-бағдарын ойлап-ойлап, белдi бекем буды. Алматыға баруы керек. Жай-жапсардың бәрiн өз көзiмен көрiп, өз құлағымен естуi керек. Тек жан жолдасы- ның қырқын өткiзсiн... Сонсоң... Алматыға барады да, жеңгесiне – сүйеу, балаларға – пана болады. Сөйтiп, келер жылы жылын бередi. Белдi бекем буып, жолға шықты.

	От арба дегенi – нағыз жантыныштықтың көлiгi екен. Темiр дөңгелегi тоқылдап, ентелейдi де отырады. Тоқтар ал- дында, жүрер алдында iшегiн тартып-тартып күшенiп- күшенiп бақырады екен. Сонсоң пыс-пыс етiп сырғып қоз- ғалады да, тақылдай жөнеледi екен.

	Жол бойы бiр-екi күн әжептәуiр тыным алған. От арба- ның бiр сарынды ырғағы мен тақылы ойыңды жүйкелетiп, бойыңды маужыратады. Жан-жағыңа қарайсың – бәрi ұйқы- лы-ояу. Манаурап-манаурап мүлгiп отырады. Ендi бiр уақыт- та қарасаң, көздерi жұмылып бара жатады... Ендi бiр уақыт- тарда... Қай уақытта ұйықтап кеткенiңдi өзiң де бiлмейсiң...

	Иә, тыным алды, бiрақ тыныққан жоқ. Алас ұрған күдiк пен жүректi езген қайғы, бәрiбiр, жанын түрткiледi де отыр- ды. Тарамайтын түйiн болып алқымына кептелiп, тiреледi де тұрады. Сырт бiреулердiң күлген күлкiсi де, көтерiңкi сөз ауандары да жанына тiкендей қадалып, жүйкесiне тие бердi. Неге күледi? Несiне мәз? Сонша даурығып сөйлегендерi несi? Қағанақтары – қарқ, сағанақтары – сарқ бiреулер ме? Мына заманда, қазiргi уақытта сондай адамдар бар ма екен? Осы қарайған жұрттың бәрiнде дерлiк әлi тарамаған қайғы- ның табы болса керек-тi. Кәмпескеге түсiп, жер ауып кет- кендер – көктен түскен бiреулер емес, осылардың ағайын- туыстары, құда-жекжаттары едi ғой. Одан берi де, ашаршы- лықтың шарпуы тимеген шаңырақ қалып па едi. Ендi мынау зобалаң да жалпағынан жайпап келедi. Сонда, мына күле- гештер қайдан шыққандар? Мұндайлар бар ма едi? Бар едi ғой. Бар тұғын. Бұлардың ауылдарында да жүрдi ғой мұндай- лар. Аяқтағы асын алып iше алмайтын жөнең бiреулер сияқ- ты едi. Өз күйiсiн өзi алып, не мал құрамай, не еңбек қылмай жүрген қырсыздар тұғын. Ағайынға сыймайтын, бiреудiң барлығы мен байлығын сол ақы иесiнiң өзiнен қызғанатын бейбақтар едi. «Теңдiк алдық, байды құртамыз!» десiп, әкiреңдеп шыға келдi. «Малшы, жалшы қылып құлдықта ұстады. Ақымызды жеп, қақымыздан айырды» деп өңмеңдедi. Жазықсыз жандарға әңгiр таяқ орнатты. Мiне, сондайларға түк жолаған жоқ. Неге? Құдай қайда? Құдайдың әдiлетi қайда? Тақсiреттi неге тартпайды олар? Одыраңдатып,





есiртiп, қарқ-қарқ күлдiртiп қойды. Асқанға-тосқан болар ма екен?

	Мыж-мыжы шығып отырған жолаушыларға жан кiрдi. Елеңiтiп бойларын көтерiп, үстi бастарын түзей бастады. Те- резеге қараулары жиiледi.

	Бұл да сырт жаққа назар тiктеген. Тоқырайған тоқал үйлер, әредiк-әредiк ара-арасында бой созған еңселi үйлер дөңгеленiп шыға келiп, еңсерiлiп қалып жатыр. Ендi бiр уақытта үлкен-үлкен қоймалар шықты. Ашық-тесiк созыл- ған атшаптырым қабырғалар. Соларды анда-санда бiр жерiнен тұйықтап, қойманың нұсқасын жасаса керек. Алды- мен, тау-тау боп үйiлген темiр-терсектер шықты. Ұсақтары бар, отыз жiгiт жабылса қозғалта алмас шоң-шоң шойында- ры бар, әйтеуiр, бей-берекет шашылған үйiндiлер. Сонсоң көмiр басталды. Ұзындығы ат шаптырымға созылған қара жал. Ана тұсынан түрткiлеп, мына тұсынан түрткiлеп, мәши- неге, арбаға тиеп жатыр, әкетiп жатыр. Иен-тегiн дүние, әншейiн. Ауылды жерге жетiп, өстiп ағыл-тегiл болып жатар ма едi, шiркiн. Соның арасынша, әлгi әлейiм-тәлейiм дүние жинақтала қалды. Айналаның етек-жеңi түрiлiп, жапырайған үйлер еңселi, шатырлы үйлерге ауысып, бәр-бәрi еңсе көтере қалды. Соның арасынша, екi иығынан демiн алып екiленiп келе жатқан отарба баж етiп бақырып қоя бердi де, ентiгiп- ентiгiп дем шығарды. Демi – көк ала бу. Баж-бұж бақырған сайын, ентiгiп демiккен сайын жүрiсi де баяуға ауысты. Ақыры, ырсылдап-ырсылдап барып, тайғанақтай-тайғанақ- тай табан тiредi.

	Отарба тоқтар-тоқтамастан-ақ iштегiлер есiкке анталаған.

	Асығып-үсiгiп, бiрiн-бiрi кимелей ентеледi. Бiрдеңеден құр қалғандай, қойғандары суып бара жатқандай асығыс.

	Иә, мұның да түсуi қажет. Асығыс па? Өзi де бiлмейдi? Қайда барады? Анығы, қалай табады? Қолындағы тiлдей қағазды жөн бiледi-ау деген әркiм-әркiмнiң көз алдына тос- ты. Көпшiлiгi назар салмай-ақ бас шайқады. Шынымен бiлмей ме, әлде жөн айтуды ауырсына ма? Мүмкiн, бұлар да жолаушылар шығар. Бiрақ тым көп, қаптаған жолаушы...

	Вокзалдың қарсы алдынан басталған ұзын көшемен («көше» деген аты қызық екен. Ауылды жердiң көшесiнiң заты да, мәнi де бөлек. Мынасы көше емес, кәдуелгi жол ғой. Көлiк те жүредi, адам да жүредi. Мәнерлеп, сәндеп, туралап салып қойған даңғыл жол.) жоғары өрлеген. Ығы-жығы жо- лаушылардан ұзаңқырап шығып, қала тұрғындарының бiреулерiнен жөн сұрауға ұйғарды.





Әркiмi әр түрлi жөн айтады, әр жаққа жол сiлтейдi. Ештеңенi ұқпаған, ештеңе түсiнбеген бұған жұрт сiлтеген барлық жөннiң бағыты бiреу ғана сияқты – iлгерi қарай жүре беру.

	От арбадан түс әлетiнде түскен, күн еңкейiп қалды, ағасы- ның от басына әлi жете алмай-ақ қойды. Кең дала, ауыл- ауылдың арасында ғана жорға екен. Үймеленген үйлерi, құжынаған адамдары бар қала iшiне өр көкiрегi қараңғы, шерменде бiреу болып шыға келдi. Ара-арасында күдерi үзiлiп, үмiтi таусыла қалғандай болады. Қаласы түскiрге ертелi-кеш келiп жүрмегенiне өкiнедi. Ертелi-кеш дейдi-ау, ертелi-кеш келiп жүре алатын жер ме мынау. Жердiң түбi. Бұдан да алыс жер бар ма екен? Мейлi ғой, бұған бәрiбiр. Жететiн жерiне жеттi. Ендiгi мiндет... Мiндет емес-ау, жаны шырылдап келе жатқан мүддесi ғой. «Мүдде» деу де аз. Бәлкiм, өмiрдегi ендiгi тынысы, жан саясы шығар... Жоқ, мұның бәрi де емес, iстi болған ағасына жүрегi қақ айрылып, шулап қалған бала-шағасына жаны шырылдап келедi. Солар- ды көзiмен көргенше, жағдайды бiлгенше өрт алған өзектiң дертi тарқар емес. Соларды көрген соң, жағдайды бiлген соң өзектiң өртi сөнiп, дертi тарқай қалсашы шiркiн?! Әй, кiм бiледi, жүрегi құрғыр тым күптi, көңiл шiркiн ештеңеге дауа- ламайды. Ұзаққа тартар жайсыздықты сезетiн сықылды. Түнде де, күндiз де маза тапқан емес.

	Күн батуға айналған. Батар күнмен таласа бұл да жеттi-ау

	ағасының үйiне. Жүрегi толқып-толқып кеттi, жиiлей соғып, аузына тығылды. Тiптi алқымына демi тығылып, тұншығып бара жатқан сияқтанды.

	Не де болса...

	Есiктi қаттырақ тақылдатқан. Асықты ма, шыдамының әбден таусылған жерi осы болды ма, дегбiрi қашып, тағат-са- быры қалмаған.

	Есiк бөгелiп барып ашылды. Бөтен әйел. Сұсты, айбарлы, тәкаппар бiреу. Көз ұшымен ғана құр қиықтайды. Есiктi қай- та жабуға ыңғайланды.

	 	– Қарағым, мына... осы үйдiң иесiнiң... Төребектiң қарындасы едiм. Бiрге туған қарындасы... Елден келдiм. Күнi бойы қаңғырып әрең таптым. Бала-шағалары үйiнде ме екен?



	 	– Бәтiр-ау, рұқсат сұрағандай болып мұнысы несi? Бауыры- ның үйi, бауырының бала-шағасы... Кiмнен жасқанады? Неге қорғалақтайды?



	Өзiне-өзi дем берiп, есiкке кимелей ұмтылған. Айбарлы бөтен әйел есiктiң көзiн босата қоймады. Босатқаны сол,





кеудесiн кере түстi. Екi қолын да ыңғайлай бастаған сияқты. Босағасынан iшке қарай аттатпауға, жақындай берсе-ақ кеу- деден бiр-ақ итеруге дайын пиғылын әдейi танытып тұр.

	 	– Ей, қарағым, осы үйдегi Төребектiң...

	– Ешқандай Төребек жоқ бұл үйде. Бұл – бiздiң үйiмiз. Өкiмет өзi берген. Ешкiмнен тартып алғамыз жоқ. – Әйел есiктi жабуға ыңғайланды.

	– Қарағым, сәл кiдiршi, ең болмаса жөн сұрайын. Жазып берген әдрiсi тура келетiн сияқты. – Қағазына қарап, әдрiстi қайталады.

	– Бiлмеймiн, – дедi әйел, бұлданыңқырап сөйледi. Кiдiрiп, жауап қатып тұрғанына ақы сұрайтындай ма әлде соншалық кiшiрейдiм деп намыс қыла ма? – Халық жаула- рының қайсысын бiле берейiн мен. Бiлмеймiн ешкiмiн де.

	– Есiктi тарс еткiзiп жауып алды.



	«Бiледi екен. Бiлiп тұр. Әдейi қияңқылыққа салды. Мына үйге осылар кiрген ғой. Сонда ағасының бала-шағасын қайда жiбердi? Оларды қалай табады? Әдiрiстерiн осы үйге қалай- ша тастап кетпедi екен?»

	Есiктi тағы қақты. Әлгi әйел қайта дыбыс бермедi. Қатты- рақ, жұлқына қақты. Бiрдеңесiне ортақ болады деп тұр ма?

	Есiк те жұлқына ашылды.

	 	– Тағы не?

	– Ей, қарағым, тыңдашы менi. Мен жау да емеспiн, қаңғырып та жүргем жоқ. Осы үйдегi Төребектiң қарындасы- мын. Бiрге туған ағам. Соларды iздеп келдiм. Ерiккеннен емес, зарыққаннан келдiм. Жалғыз ағамның басына iс түстi деп естiдiм. Әрине, қатеден болған iс. Соның жөн-жосығын бiлейiн деп келдiм. Әйтпесе, жетiсiп отырған түгiм жоқ едi. Күйеуiмнiң қырқын берер-берместен осылай тарттым. Жұмыс үстiнде қайтыс болды. Қапылыста опатқа ұшырады. Тағдыр бiр қырсыққа, өстiп жан-жағыңнан қыспаққа алады емес пе?! Қара жамылып күйеуiмдi жоқтап отыруға да мұршам келмедi. Көрмеген, бiлмеген жолға шығып, жеткенiм осы едi... Оларды қайдан табам? Қалай iздеймiн? Қарағым, жәрдем етсеңшi. Бiр амалын тапсаңшы...



	Әйел тасбауыр екен: жiбiмедi, жiбiте алмады. Жетiмдiк те, жесiрлiк те басына түспеген бiреу. Ел басынан өтiп жат- қан көп науқан мен көп сойқанның бiр зұлматына да ұшы- рамаған бiреу ғой. Ұшырамай-ақ қойсын-ау, бiрақ шiркiннiң ет жүрегi қара тасқа айналып кеткен бе? Тiптi селт етпедi ғой.

	 	– ...Қарағым, екi дүниеде де жамандық көрме. Мен осын-





дай мұқтаждықпен... Бауырымның бала-шағасын қалай та- бам? Әдiрiсiн...

	 	– Мен ешкiмнiң күзетшiсi емеспiн. Әдiрiс бюросынан сұра... – Есiк қайта жабылды. Ендi ашылмайтынын, қайта мазалауға болмайтынын тарсылымен ұқтырды. Әйел өз аузы- мен айтқан жоқ, жансыз есiкке айтқызды.



	Қашан, қай уақытта келсе де, айқара ашылуға тиiс есiк едi... айқара ашылуға ғана емес, қуанышпен, тiлекпен қарсы алуға тиiс едi... Ақыры ендi... Бiрге туған жалғыз ағасының от жаққан ошағының басын әлi көрген жоқ. Қазiр ендi ошағы бар ма, жоқ па? Бала-шағасы қаңғырып қайда жүр? Уњ, жалған-ай! Жалған дүние осынша жалған екен-ау.

	Ендi қайда барады? Бүгiн қайда қонады? Қаланың ың- жың ымырты қоюланып келедi. Түнi түгiлi, күндiзiнде қай- дан келiп, қайдан тұрғанын бiлмеген кеще көкiректi ендi қай- да сүйрейдi?

	Мұң, зiл, шарасыздық, торығу – бәр-бәрi кеудесiн кептедi, өзегiн өртедi. Өртенген өзектi тырналап ап-ащы бiрдеңе жоғары қарай өрлеп келе жатты. Аузынан шықпады, көзiнен шықты. Қыстықтырып, булықтырып, көз алдын ашытып, қысылып шықты да, парлап қоя бердi. Бүкiл қаланы басына көтергiсi келдi, бүкiл қала жұртына мұң шаққысы келдi. Мына iстiң бәрiнiң әдiлетсiз, жалғаншы екенiн ұқтыр- мақ. Үкiметтiң айтқанына көндi, айдауына жүрдi, ақ-қарасы- ның бәрiне сендi. Күдiк қылған жоқ, күмән келтiрген жоқ. Ендi мұнысы несi? Мынадай әдiлетсiздiкке жол бергенi несi? Анадай жаман адамдардың мерейiн өсiрiп, ақ көңiл момын- дарды соларға жаутаңдатып қойғаны несi? Қандай құрметке де, қандай мақтауға да лайық адамдар мөлтеңдеп әлгiлерге жаутаңдайды. Көзiн сатады, көңiлi майрылып көмек күтедi. Iшқұса болып, шерменде күйге түседi. Неге олай? Қайта, бәрi керiсiнше болуы тиiс едi ғой. Сонда жақсы адам жақсылық мейiрiн ешкiмдi алаламай төгер едi ғой. Жетiм-жесiр, ғарiп- ғасiрге жәрдемiн жасар едi. Аспан асты, жер үстiнiң нұры көбейiп, өмiр жеңiлдер едi ғой. Неге бұлай? Өкiметтiң те, құдайдың да пиғылы терiстерге жақ болып бара жатқан сияқ- ты. Қашан түзеледi? Қалай түзеледi? Арты неге соғады?

	Жан-жағына қарады. Ұқыпты қолдың жинақы iсiнiң iзi

	кете қоймапты. Аула мұп-мұнтаздай болмағанымен, әзiрге қоқыр-соқыр жиналмаған. Бiрақ көптен берi қараусыздық- тың салдары жеңе бастағаны да анық. Иесiздiктiң iндетi iргесiнен кiре бастағаны көрiнiп тұр. Жабайы шөптер қаума- лай қаулап iшке қарай анталап келедi.





Ауланың үйге қарама-қарсы шетiнде кiшкене ғана жаз- дық бөлме тұр. Отын-суларын жинайды, басқа да қажеттерiне керек шығар, жеке үйлердiң бәрiнiң алдында қалқайып-қалқайып осындай бiр-бiр кiлет тұр. Иә, ауылды жерде мұндайды «кiлет» дейдi. Бәрiнiң де есiгi тарс бекiтулi. Ашық болғанда не пайда? Бiреудiң кiлетiне барып түней ал- майды ғой. Ал, ағасының үйiнiң жөнi бiр басқа... Ағасының үйi қайсы? Мына үй – басқа бiреудiң үйi. Иә, ендi басқа бiреудiң үйi. Ауласындағы үйшiгiне маңайлаудың өзiне баты- лы жетпей тұр. Қорыққандығынан емес, намысынан, арына тиер деген күдiгiнен жасқанады. Елiнде, жерiнде ел қатарлы адам едi, қалаға түскелi көрiнгенге көз түрткi бола бастады. Жүрегi бар, көңiл-күйi бар адамның бiрi деп ойлай қоймай- тынға ұқсайды. Осындай-осындай тиетiн көлеңкелерден ал- дын ала сақтана бастады. Сақтана бастады, жасқана бастады. Әрi сақтанады, әрi жасқанады. Сонда бүгiнгi түнде қайда ба- рып баспаналайды? Әлгi бакзалын да қайта таба алмайды- ау... Жолаушының есебiнде тiкесiнен отырса да түндi өткерiп шығар едi...

	Дүр еткен машинаның даусына бұрылды. Қайқы бел қара

	күрең мәшине осы үйге тұмсығын тiрей тоқтады.

	Солай қарай ұмсына ұмтылып қалған. Қара мәшинеден ағасы шығатындай көрiндi. Естiген: ағасы сәндi қара мәши- немен жүредi деп. Сол сөз құлағына шыңылдап, ағасының бейнесi көз алдына елес болып өрдi. Бiрақ мәшинеден басқа бiреу, бөтен кiсi шықты.

	Бұл ұмсына берген қалпында кiлт кiдiрген.

	Апақ-сапақта ауласында ербиiп тұрған адамға анау да состия қарады.

	 	– Не қылған адамсың? – Қатқыл, зекiген үнмен сұрады.

	– Амансыз ба? Төребектiң, осы үйдiң бұрынғы иесiнiң қарындасы едiм. Елден келдiм. Пойыздан таңертең түскем. Күнi бойы адасып, жаңа тауып едiм. Олар...



	Олар ендi мұнда тұрмайды, – дедi анау. Мұның аузындағы сөздi жұлып алып, қайта өзiне жария еттi және соншалықты ауырсынып, зiлмен айтты. Зiлмен емес-ау, жеккөрiнiштi (әлде жиiркенген бе) әйтеуiр, сондай бiр көңiл қалған қалып- ты бiлдiрдi.

	Тұңғыш рет мысы басылды, көңiлi жасыды. Кiнәлi, күнәлi адамның кейпiн кештi. Сiрә, мына адам бәрiн бiледi. Бәрiн бiлiп тұр. Кiнәлап, күстаналайтыны анық. Бiржолата терiс айналған пиғыл.

	Шындық қай жағында? Елдiң қорғаны мен тiрегi сияқта-





нып тұрған мына шiренген шiркiнде ме? Әлде жаны шырқы- рап қапаста жатқан ағасының да әдiлет iздеген жан ай- қайында ма?

	 	– Иә, тұрмайды екен. Ендi мұнда тұрмайды екен. – Мына шiренген шiркiннiң сөз орайына қарай жауап қатты. Бiрақ артынша сонысына өкiндi. Әлдеқалай қайырымы тиiп, ағасы- нан бiр хабар алуға жәрдемдесер ме едi? Оның үстiне, елсiз, күнсiз далада қалғандай болып тұрған тұрысы мынау. Күндiз жол таппаған қаладан түнде қадам аттай алар ма? – Қайта қайтайын десем әлгi бакзалын таба алмай тұрғаным... – Жәрдем жасар ма дегендей емексiте сөйледi.

	– Табарсыз. Вокзалды бiлмейтiн жан жоқ. Ұтылып-ұты- лып жол нұсқайды ғой. Бұл үйдiң маңайынан жүруге бол- майды. Кiмнiң туысы екенiңiздi бiреу-мiреу бiлiп қалса, ма- ған пәлеңiз жұғады.

	– Қарағым-ай, ол не дегенiң? Көңiлi адал, жүрегi таза адамнан қандай пәле жұқпақ?

	– Ол терең мәселе. Ол жағын сiз бiлмейсiз де, түсiнбейсiз де. Ал ендi бұл жерде көп кiдiрмеңiз. – Өтiнiш қылмады, кәдуелгiдей бұйрық қылды. Иегiн шошайтып арт жақты нұсқады. Сiрә, «жолың – әне!» дегенi.



	Итшiлеп жүрiп, вокзалға жеттi. Тiкесiнен тiк отырып түндi өткiздi, таңды атырды. Сапырылысқан жұрт. Бiрi келiп жатыр, бiрi кетiп жатыр. Томсарып-томсарып тұңғиық күйде отырған- дар да көп. Әйтеуiр, ең жақсысы – ешкiмде ешкiмнiң iсi жоқ.

	Тағы таң атты. Тағы да кешегi күннiң азабын шектi.

	Өлдiм-талдым дегенде барып, сiңлiсiнiң үйiн тапты.

	Екеуi де тiлге келе алмады. Бар ерiктi көз жастарына бердi. Өмiрдегi өксiктерiн, сағыныш сезiмдерiн, зар-мұңда- рын екеуi де бiр-бiрiне көз жасымен жеткiздi.

	Әлден кейiн ғана:

	 	– Ағатайымнан не хабар? – дедi бұл.

	– Ешқандай хабар алдырмайды. – Сiңлiсi төмен қарады.

	– Жеңешем қайда? Балалары қайда? Үйлерiнен шығарып тастапты ғой. Ендi қайда паналап жүр? – Осыларды сұрауы- ақ мұңды жүрегi дүрсiлдеп қоя бердi. Әлдеқандай жамандық па, жағдайсыздық па, алдынан өре түрегелетiндей көрiндi.



	Сiңлiсi мелшиiп отыр. Тiлi күрмелген адамдай бiрдеңенi iштей күбiрлей бередi. Отырған қалпы да, түр кейпi де жақ- сылықтың белгiсiн бiлдiрер нышан емес.

	 	– Ойбай-ау, құдайым-ау, айтсаңшы! Не болды? Не болып едi? Өлiп қалды ма? Өлтiрiп кеттi ме? – Сабыры таусылып, жүрегi алқынды.





	– Жеңешемдi ұстап әкеттi... – Сiңлiсiнiң көмейiне өксiк кептелдi ме, қайғының салмағы ма, қырылдап, дiрiлдеп сөзi әзер шықты.

	– Не дейдi?! Құдай-ау, жаратқан-ау, не дейдi мынау?!



	Ұстап әкеткенi несi? Кiм ұстап әкеттi? Қайда ұстап әкеттi? Не қылмадың деп ұстап әкеттi? Ағатайыма арашашы боламын деп бiреуiне тiлi тидi ме әлде? – Бүгiлген белiн жа- зып, ендi ғана түрегеле берген, қайтадан шөмейе кеттi. Жа- лынып, көзiн сатып, сiңлiсiне қарайды.

	 	– «Халық жауының әйелдерi де жау» дейдi.

	– «Халық жауы?» Халық жауы кiм?

	– Ағатайыма сондай айып тағылған...

	– Ағатайымды халық жауы дегенге кiм сенедi? «Елiм»,



	«халқым» деп-ақ жүрушi едi ғой. Ал балалар қайда?

	 	– Балаларды таба алмай жүрмiз.

	– Таба алмағаны несi тағы? Сонда олар қаңғырып кеткен бе? Басқадай баратын жерлерi бар ма едi?

	– Баратын жерлерiнiң бәрiне бардық. Детдомға өткiзiп жiберiптi.

	– Осы қаланың iшiнде ме?

	– Анығын бiле алмадық.

	– Iздемейсiңдер ме? Сұрастырмайсыңдар ма?

	– Сұрастырып көрдiк. Ешкiм жөн айтпайды.

	– Жеңешеме жолықтыра ма?

	– Жер аударып жiберiптi.

	– Қай жаққа?

	– Естуiмiзше, Ақмола, Қарағанды даласының иен жатқан бiр түкпiрi болса керек.

	– Қарағым-ау, құдайым-ау, бүйтiп тоз-тозын шығаратын- дай бұлар не iстеп едi сонша? Не жазықтары бар едi? Не қыл- мыстары бар едi? Сен не бiлдiң? Не естiдiң? Айтсаңшы. – Сүйiр мұрыны қусырылып, қалың қабағы бiрiге қалды. Ат- жақты жағының ұрт етi салбырап, бүткiл бет-аузы төмен тартты. Барлық үмiтi мен күдерi бiр-ақ үзiлген сыңайлы.

	– Көп азаматтар ұсталды. Кiлең ығай мен сығайлар. Бәрiне тағылған айып – халық жауы. Тағылған кiнәларын санасаң бәрi де айыпты сияқты. Ал жеке тұлғаларына қара- саң – бәрi де ағатайым сияқты адал жүрген жандар. Тiптi бiлмедiм не құпиясы, не сыры бар екенiн. – Сiңлiсi дал бол- ған кейiпте екi алақанын жайды.



	Сонсоң екеуi де жер сүзе телмiрiп, ұзақ отырды. Не iстерге, қалай қыларға дәрмен iздеген сияқты.

	 	– Құр күңiренгеннен ештеңе өнбес, ең болмаса, балалар-





ды тауып алайық. – Апайы бел шешiп, белсенген түрмен ор- нынан тұрды. Тәуекелге қазiр-ақ дайын.

	 	– Сонда не iстейсiң?

	– Баласы бар жердiң бәрiн адақтап шығамын. Сен бiр-екi күн қасыма ересiң. – Бұйрықтай қылып шегелеп айтты.





* * *


	Сұрастыра жүрiп, барған жерлерiнде тексерте жүрiп, «ба- лаларға қатысы бар-ау» деген жердiң көбiн-ақ ақтармалап шықты. Иә, кәдуелгi, жоғалған затты қарағандай ақтармала- ды. Әуелi басшы-қосшыларды тәптештей сұрайды, сонсоң бiр-бiрлеп оқытып, тiзiмдi тексертедi. Аты-жөнiн, тiзiмде бар ата-тегiн түгел оқытады. Бұны да жанға қанағат, көңiлге ме- деу тұтпайды, балаларды бас-басына түгел қарап шығады.

	 	– Айткүл, Лаура, Зарема... – Балалардың атын атап, топ- тан шақырады. Ешкiм елең қыла қоймайды. Анда-санда елеңiткен бiреу-мiреудiң құр аты ғана аттас болып шығады. Заты басқа.



	Әлдебiр жерi шала қалды-ау деген балалар үйiне қайта ай- налып соғып, тағы тексертедi. Екiншi жолы барғанда ал- дыңғы жөн сұраған адамына жоламауға тырысады. Аңысын аңдып жүрiп, басқа бiреудiң ебiн келтiредi. Сөз де естiдi, қуылып та шықты. Тауы да шағылды, бiрақ қысыр үмiттiң соңынан қалмады. Бүгiн жолы болатындай, келесi бiр үйден үмiтi жарқ ете қалатындай дәметедi.

	Осы бiр балалар үйiн көп айналсоқтаған. Ашылмаған сыры, iшке бүккен жасырыны бар сияқтанады. Рас, тiзiмдi оқып бердi, балаларды бас-басына түстеп, түгендеп шықты. Сонда да бiр қапысы бардай көрiнедi де тұрады. Ақыры... Ақыры, жалықты ма, осы пәледен құтылайық дедi ме, шын- дарын айтты: Iшкi жаққа – Ресейге жiберiптi. Нақтылы қай жерге жiбергенiн заң орнындағылар бiледi. «Оқытады, тәрбиелейдi. Азамат болып шығады. Мүмкiн, кейiн Қазақ- станға қайта келiп қызмет iстер».

	Мақтанғандары ма, ақталғандары ма?

	Әйтеуiр, үмiт оты қылт етiп қылаң бердi. Бiрақ бағыт жоқ, бағдары жоқ. Қараңғы түнектiң қай тұсынан жылт еткенiн болжай алмайды. Заң орнындағылар дегенi кiмдер? Соты ма, прокуроры ма? Мелисасы да заң орны ғой. Сонда қайсысы- нан барып жөн сұрайды? Жұрттың денi сотқа көбiрек бару- шы едi. Сiрә, сөйткен жөн шығар. Соттағы кiсi бедiрейiп бетiне қарады. Түсiнбей тұр. Жәймашуақтап бастап, бәрiн қайта түсiндiрдi. Бәрiбiр, ұқпады.





	– Бiз жасы жетпеген жас балаларды сотқа тартпаймыз, – дедi. Нақтылап, нақыштап айтты. Басқадай бiр, осыған тiрелiп тұрған iс болса, дәл бүйтiп нақыштамас едi. Жауап та қатпауы мүмкiн.

	– Ендi кiмнен сұраймын? Қайда барам?

	– Сот анықтама беретiн орын емес. – Төмен қарап қағазына тұқырды. «Жөнiңiздi табыңыз» деген сыңайы анық.



	Ендi көшеде көрiнген мелициядан жөн сұрады. Жоқ, ме- лиса да ондаймен айналыспайды екен.

	 	– Ондаймен айналысатын арнаулы балалар мекемесi бо- лады. Солардан сұраңыз.



	Оны қайдан табады? Ондайдың жөн-жосығын кiмнен сұрайды?

	Әлдебiр сәулеттi ғимараттың тұсынан өте бергенiнде, шылдыр етiп қоңырау соғылды. Құлағына қанық, жанына жағымды үн. Балаларды оқуға шақырып, оқудан таратып тұратын күмiс қоңыраудың күлдiр-күлдiр, былдыр-былдыр балауса үнi. Мектеп қой...

	Айтпақшы, балаларға байланысты жағдаяттарды осы мектептегiлер бiлуге тиiс-ау. Жол сiлтеп, жөн айтар-ау.

	Аяғы солай қарай бұрылды. Көңiлi күдiк алып, алдын ала- ақ тауаны қайтып тұрса да, әлдебiр күш солай қарай жетелей бердi.

	Мектеп деректiрi жап-жас қазақ жiгiтi, кәдуелгiдей пейiлiн сала тыңдады. Ойланып отырды. Ойланып отырды ма, толғанып отырды ма? Әйтеуiр, ой кешкенi анық. Жәй кешкен жоқ, әжептәуiр қиналып кештi. Мына пақырдың күйiн қайтiп жеңiлдетем дей ме? Әлде сұраған жөнiне қалай жөн сiлтеймiн дей ме?

	 	– Қазiр, өзi,.. түсiнiксiз кезең болып тұр ғой. Шынтуайты- на келсек, қиын заман. Осы қиындықты пайдаланып, бiрiнен бiрi қулық асырып, кек алуға көштi. Түбi қиынға соғар түрi бар. – Жап-жас балаң жiгiт. Ауыр тауқыметтiң ауыр зiлiн сезген, сезiнген адамның жан қиналысы анық байқалды.



	Сонда, ел-жұртты, шынымен-ақ, қиыншылық тосып тұрғаны ма? Қиындықты барша ел-жұртқа таңу, бәлкiм, артық та шығар. Бiрақ осы байтақ елдiң бiраз бөлiгiне тауқымет түсетiн-ақ шығар.

	Жас жiгiттiң жаны қиналып, жүрегi ауырып-ақ отыр. Анық айтып, көкiрегiн жайып салмайды. Тұспалдап, жалпы- лап қана айтады. Қорқақтайтын, сақтанатын сияқты.

	Нақтылы көмектiң қисынын келтiре алмады. Шама-шар-





қы жетпейдi екен. «Оқу бөлiмi» деген жерге ертiп апарды. Көп-көп қағаздарды ақтартты. Сондағы тiзiмдердiң бәрiн қадағалап өзi қарап шықты. Тапты. Сiбiр жаққа ма, әйтеуiр, орыс iшiне жiберiлген. Нақты әдiрiсi жазылмапты.

	 	– Көтек-ау, сонда олар да жер аударылған ба? Айдалып кеткен бе? – Әуелгiде, қапаланғанынан гөрi таңғалғаны басым шықты. Шынында да, жап-жас нәрестелерден қандай жаулық шықпақ? Әуелi, «жау» – не, «дос» – не? Соның мәнi мен ма- ғынасы олардың санасына кiрмек түгiлi, маңайламайды да ғой.

	– Жоқ, олар жер ауған жоқ, айдалғандары да емес. Мұнда басқа мәселе, басқа саясат бар. Оны қозғаудың қажетi аз. Ал ендi балаларыңыздың жөн-жосығын бiлетiн бiр-ақ жер бар, ол – НКВД. Қалай сұрайсыз, жөнiн қалай келтiресiз – оны өзiңiз бiлесiз. Сырт ешкiмнiң сөзi өтпейтiн, құжыры жүрмейтiн мекеме. Тiптi, маңайын басуға да, атын атауға да қорқады. Менiң бар көмегiм осы.



	Әлгi жас жiгiт қипақтап, қипыжықтап сәл кiдiрiстедi.

	 	– Апай, аздап... аз-маз ғана тиын-тебен берсем... Көңiлiңiзге алмассыз. – Кiнәлi, кiнәратты адамдай күмiлжiп әрең айтты. Қолын қалтасына сұқпаққа апара бередi де, қай- та тартып алады. Сипақтап, қалтасының аузын сипалайды.

	– Қарағым-ау, аты-жөнiн де бiлмейтiн бiреуге бола шы- ғынға шықпағың не? Ағайын-туыс, ел-жұрт құр жiберген жоқ. Жатын орнымда және қапа жоқ, бiрге туған сiңлiмнiң үйi бар. Маған жасаған осы көмегiңнiң өзi бiр қаралық бол- ды. Көңiлiң өссiн, өмiрiң гүлденсiн, ұрпағың көбейсiн, мерейiң көтерiлсiн. Менiң қолымнан жүрекжарды осы ал- ғысымнан басқа келер ештеңем жоқ. Рақмет, қарағым. Жор- тқанда жолың болсын.

	– Апай, егер ана балалардың әдiрiстерiн таба қалсаңыз, не шара жасамақсыз? – Үнiнде жалыныш пен жалбарыну бар. Iстiң бар мәнi осы жауапқа қарап тұрғандай өтiнулi.



	Шынында да, iстiң бар мәнi осында екен-ау. Әйтпесе, неге iздеп жүр? Не үшiн iздеп жүр?

	 	– Егер әдiрiн тапсам, жердiң түбiнде болса да iздеп барам. Iздеп барам да, алып қайтам. – Жiгерi қайралып, бойы құшырланды. Әлдебiреулерге кектенгендей ме, ерегiскендей ме, әйтеуiр бiр, өжет, өр қайрат бойын кернедi. Өзiне де сендi, сөзiне де сендi.

	– Мiне, мiне, Сiзге ұзақ жол жүруге тура келедi. Ұзақ жолға көп қаражат керек. Аз да болса септiгi тисiн. – Ақыры, қолын қалтасына сұқты. Ерекше iждағатпен мұқият бүктелген ақ қағазды ұсынды. – Ала гөрiңiзшi, менiң ақ





тiлегiм деп ұғыңыз. – Дәл әлгiндей жалыну мен жалбары- нуды тағы қайталады. Қиылып тұр.

	 	– Алайын, қарағым, алайын. Қырықтың бiрi – қыдыр де- ген, маған қыдыр болып жолыққан әулиенiң бiрi шығарсың. Тiлегiң қабыл болып, сол балаларды тауып алсам, бағанағы мектебiңе iздеп келiп, басымды ием. Бәсе, ел iшi неғып рақымсызданып кеткен деп өзегiм өртенулi едi. Үмiтiмдi жалғадың ғой, қарағым... – Алғыс па, ықылас па, үзiлуге ай- налған көп сенiмнiң бiреуiнiң сабағы жалғанғанға бойына қуат кiрдi ме, аз-маз көңiлi көншiп, сөзге ықыласы көбейдi. Тағы да сөйлей түскiсi, көкiрегiн аша түскiсi бар. Бiрақ мына жас жiгiт асығатын, шыдамсызданатын сияқтанды. Онсыз да қыруар уақытын қиды. – Жарайды, қарағым, өркенiң өссiн, өмiрiңде жамандық көрме. – Бұрылып жүре бердi. Қош ай- тысудың басқадай рет-жөнiн келтiре алмады.



	Атын атаудың өзiнен ел қорқатын үрейлi үйдi тауып алды. Сiңлiсi ертiп апарды. Сыртқы айналасындағы көзге түсер есiк-тесiгiнiң көбiн бiледi екен.

	 	– Ағатайым жатқан кезде күнiмiздiң көбi осы үйдiң есiк- тесiгiн аңдумен өттi ғой, – дейдi жыламсырап. – Бiрақ бәрi зая кеттi, не хабарын, не ошарын бiле алмадық.



	Осыдан ары тiл қатысуға екеуiнiң де әуселелерi жетпей қалады. Iштерiн жеп жатқан жегi құрты бас көтеретiн болуы керек. Бастарын көтерiп, өзектерiн қажалай бастайтын болу- лары керек. Қажалып кемiргендерi соншалық ауыр, жанға соншалық батады, қайғы-шерiңнiң бәрiн оятып, көкiрегiңдi қан жылатады.

	Жан-жағында есiк көп екен. Есiгi ғана емес, тесiгi де көп екен. Бiрақ бәрi жабық, бәрi күзетулi. Маңайынан жүргiзбейдi: адырайып қарайды, зекiрiп қуып тастайды. Қол- дарындағы мылтықтарын шошаңдатады.

	Сiңлiсi әбден зәтте болып, үмiт-күдерi үзiлген екен. Үмiтi, күдерi де үзiлген, бетi де бiржолата қайтып қалған. Әлдеқа- лай сөзбен жетелеп, үмiттi қисынның бұйдасын ұсынсаң, та- бандап кейiн тартады.

	Зорлай тартқылап, сүйрете жылжытып, әлдебiр есiк, тесiктiң алдына апарсаң, кейiн шегiншектеп, қашқақтап әлек. Әр есiктiң сырын анадайдан-ақ шұбырта жөнеледi.

	«Тек бастықтар ғана кiретiн есiк. Ондай есiктердiң маңайына жуытпайды. Мылтықты күзет бiреу емес, екi-үшеу. Iшiнде де, сыртында да тұрады.» Мұндай есiктер көп емес. Кiрiп-шығу- шылар да аз. Ылғи бiр маңғаз, маңызды адамдар. Керiлiп кiредi, кердеңдеп шығады. Жан-жағына көз салмайды, көңiл





аудармайды. Тiптi көз алдындағыны көрмейтiн сияқты. Қол созып, есiгiн де өзi ашпайды. Дайын тұрған мылтықты қарау- ыл қалтаң етiп есiгiн ашады, жалтаң етiп жауып алады. Қал- таң етiп есiк ашып, жалтаң етiп жауып алудан бұрын қолбаң етiп, қолдарын шекелерiне апарады. Сымдай тартылып бой- ларын түзеп, кегжең етiп бастарын шалқайтады. Жаңағы маңғаз бастықтар бұларды көздерiне де iлмейдi. Жолы ашық, есiгi ашық, көктей өтiп iшке кiредi, көктей өтiп сыртқа шы- ғады.

	Еш тыным таппайтын есiктер бар екен. Есiкке де тыным жоқ, қарауылшы байғұс та маза көрмейдi, дамыл таппайды. Сабылысып кiрiп жатады, сапырылысып шығып жатады. Анау қалтаң етiп қолын шекесiне апарады, кiргендердiң дөкiментiне қарайды. Осыны бiте бергенде тағы бiреуi кезек- те тұрады.

	Тек мәшинелер ғана кiрiп-шығатын үлкен қақпа бар екен. Оның күзетi тiптi мықты. Қақпаның екi есiгiнiң екi жағының iшi-сырты бiрдей күзет. Анадайдан-ақ мылтығын шошаңдата- ды. Бұйымтайыңды, жай-күйiңдi сұрамайды, кегжең еткiзiп иегiн шошайтады. Сiрә, «аманыңда жөнiңдi тап» дегенi.

	Емексiтiп, сөзге тартуға жағалатып көресiң. Қайда...а... Меңiреу, кеще, мұңғылдың өзi. Әлде, тас құлақ керең бе? Әйтеуiр, былқ етпейдi, селт етпейдi.

	Содан жағалап, тағы бiр есiкке барады. Тырс еткен ды- быс, сыбыр еткен сыбыс жоқ. Қара тастай түнерген темiр есiк. Кiм кiредi? Кiм шығады? Белгiсiз. Әрине, сырттағылар үшiн. Iштегiлерге бәрi белгiлi шығар.

	Есiк жағалап, есек дәме болғаннан көңiлiне бiр түйiр де үмiт жалғанбайтыны анық едi. Есiк күзетiндегi қарауылдар- дың, әйтеуiр, құр жанды бейнелер екенiн де қапысыз ұқты. Иә, босқа көңiл аулаудың, бекер күн өткiзудiң еш қажетi жоқ. Шама жеткенше жанталасып, есiк-тесiктiң бәрiнен көмек сұрау мiндет.

	Мыналардың (өзiнiң жақыны мен туыстарының) қателiктерi сол – дәрменсiз күйлерiнен шыға алмады. Аты да қорқынышты, заты да қорқынышты сұр үйдiң сұсты кескiнi алдын ала-ақ үрейлерiн алып, сол үреймен қол-аяқтарын байлап-матап тастаған. Соны үзуге, талпынуға түк дәрмен қыла алмай, таулары бос шағылып, тауандары босқа қайтқан. Есiк күзетiп, мылтық кезеген итаршыларынан сөз естiгенде- ақ дәрменiмiз жеткеннiң бәрiн жасадық деп, көңiлдерi күйреп, үмiттерi үзiлiп бiткен. Ондай-ондай дәрменсiз торы- ғудан бұл жеңiле қоймас. Құрбандыққа жан қажет болса, жа-





нын берер; қан қажет болса, қанын берер. Ал кеудесiнде – жаны, бойында қаны тұрғанда, сол балаларды таппай қой- мас-ақ.

	Қай есiктен кiм кiредi, кiм шығады, оның қолынан келерi не? Кiм кiмге қаншалықты тәуелдi? Кiм қатал, кiм мейiрiмдi? Басбағып жағалап жүрiп, бәрiн бiлiп алды. Үш баланың аты- жөнiн, қай балалар үйiнен қай уақытта кеткендерiн бiрнеше дана етiп көшiртiп алды. Мына сұсты үйдiң кiрген-шыққанда- рының iшiнде бетiне қарағандардың бәрiнiң қолдарына ұстат- ты. Бәрi бiрдей бетiне қарай бермейдi, әрине. Алғашқы кездерi, тiптi, елең де қылмаған. Елең қылмақ түгiлi, тiрi пенде деп те пысқырмайды. Қажетсiз, керексiздiң бәрiн көрмеудi, елемеудi әбден машық қылған. Мұны да көрмедi, елемедi.

	 	– Қарағым, бiр сәтке ғана мойныңды бұршы... – Алдын кес-кестеп, есiктен кiргенше соңынан қалмайды. Қолындағы тiлдей қағазын әлгiнiң алақанына, саусақтарының арасына тыққыштап әлек. Онысы сол бетiнде жерге түсiп қалады. Бүгжеңдеп көтерiп үлгергенше, әлгi кiсi ұшты-күйлi жоқ бо- лып үлгередi. Осыны байқап келе жатқан артқы бiреу ана- дайдан-ақ сақтық жасап бағады: қырындап қиыс өтуге тыры- сады немесе әлдебiреуiне иек қағады. Сол-ақ екен, қайдан, қай жағыңнан шыға келгенiн аңдап та үлгермейсiң, жолыңды кес-кестеп көлденеңдей қалады. Сөз айтпайды, сөз тыңда- майды. Жалын, жалбарын, түсiндiрiп бақ – бәрi бiр, меңiреу. Басын шайқайды. Болды. Ызаға булығып, сыбап-сыбап ала- сың. Арасында қарғап та жiбересiң. Бәрiбiр. Сол меңiреу қалпы. «Кешесiң бе?» «Меңiреусiң бе?» Безiрейiп бетiңе қарайды да қояды. Жарылып кетуге аз қаласың. Талағың тарс етiп айрылып, бұлқан-талқан көпiре жөнелетiн-ақ кез. Лажың жоқ, амалың жоқ. Аузың жабулы, аяқ қолың матау- лы. Айқайлап сөйлей жөнелгенде, не бiтiресiң? Сөзiңе кiм құлақ асады? Кимелеп, жұлқына ұмтылғанда не қиратасың? Мылтықты қарауылдан қалай өтесiң?



	Не амал? Не айла? Амал жүрмедi. Айла таппады. Әйтеуiр,

	ниетiнен айныған жоқ. Алған бетiнен қайтпады. Сұсты үйдiң қызметi басталғанда келедi, қызметi аяқталғанда қайтады. Көпшiлiк бастықтармен, кәдуелгiдей бас изесiп амандасуға жеттi. Қастарына тақайды, саусақтарының арасына бiр жа- пырақ қағазын қыстырады. Онысы үнсiз безiрейген бастық- тарға iлесiп сұр үйдiң iшiне кiредi. Сұрақ кiредi, жауап шық- пайды. Бiр жапырақ қағазын қолына қыстырып жiберген кiсi әлдебiр уақытта жылт етiп есiктен көрiнедi. Арсалаңдай жүгiрiп, алды-артын орағыштайды. Жоқ. Ана кiсiде түк белгi





жоқ. Көрмеген, бiлмеген, алмаған бiреу. Пысқырмайды да. Айналасында ызыңдап шыбын ұшып жүргендей де көрмейдi. Тас түйiн түнерiп, безiрейiп алдына ғана қарайды. Егер алды- на көлденең келсең, таптап өтуге бар.

	 	– Қарағым... Сәл мойын бұршы? Мен әлгiнде... жоқ, ба- ғана ертеңгiсiн бiр жапырақ қағаз берiп ем. Балалардың аты- жөнi... – Естiдi ме? Естiдi, әрине. Керең емес шығар. Бiрақ қабағын да жыбырлатпады. Түс бермейдi. Түс те бермейдi, елең де қылмайды.



	Соның арасынша, екiншi бiреу шығады. Иә, оған да қағазын қыстырып жiберген. Бәлкiм, осы кiсi бiр рақым жа- сар ма?

	Алды-артын орап, жалынып-жалпая бастайды.

	 	– Бағана... бiр қағаз... Балалардың аты-жөнi жазылған... Өз қолыңызға қыстырып жiберiп едiм. Құлдығың болайын, қарағым. – Естiдi. Ап-анық-ақ естiдi. Бiрақ бұл да меңiреу. Мойын бұрмады. Көз қиығын салмады. Меңiрейiп өте бердi.



	Мұның бар үмiтi қайтадан үзiлiп, жалынышты тiлегi қай- тадан жер болып, лүпiлдеген жүрегi қайтадан мұзға айналды. Мына маңғаз бастықтардың қылықтарына түсiнбейдi. Неге сонша меңiрейедi? Неге мойындарын бұра салмайды? Бiрер қайырым тiл қатса қайтер едi? Бұл не деген үндемес мекеме, үнсiз адамдар? Өз өзiнен томырық томсарған бiреулер.

	Бiраз уақыт майрылып, майысып-ақ қалады. Күдерi үзiлiп, жүрегi суынып, ендi қайта беттеместей күй кешедi. Ештеңеге құлықсыз, ынтасыз қалыпта шөкейiп отырады. Түк ойламайды, санасы түк қорытпайды. Өнебойы мыж-мыжы шығып, құр сүлдерi ғана қалады. Қылар қайраны да, лажы да жоқ. Көз алдына балалар елестейдi. Бұлдырап, бұлыңдап ұзап бара жатады. Жаутаң-жаутаң арттарына қарайды. Әркiмге жалбарынып, әлдеқандай тiлек айтады. Быртиған са- усақтарын жазып, қолдарын созады. Бiрақ аяушылық бiлдiре қойған ешкiм байқалмайды. Жаутаңдап, жалтаңдап балалар сағымға айналып барады.

	 	– Алда, айналайындар-ай, көздерi жаутаңдап, бiр шүл- дiрлектiң соңынан ере барады-ау, ә. Ендi не лаж қылдым? Мына шiркiндердiң бәрi қандарына қатқан безер болып шыққандары ма? Құдай-ау, құдайға қараған бiреуi жоқ қой iштерiнде... Жоқ, бұл дәрменсiздiктi қояйын. Жағасына жа- быспасам да, етегiнен айрылмайын, ең дөкейiнiң өзiн жаға- лайын. – Бекiнiп, беркiнiп, орнынан қайта көтерiлдi. Етегiнiң шаңын қақты. Көңiлiн басқан шаң-тозаң қоса қағылған сияқтанды.





Сұр үйдiң есiгiн аңдушылар көп. Көбi бiр-бiрiмен жүзта- ныс, аты-жөн танысқа айналған. Естiген-бiлгендерiн жария етiседi. Бiрiнiң жағдайына бiрi көмек ұсынады, жөн-жосық айтады. Iштерiнде әжептәуiр басбiлгi, көзi ашық, көңiл даң- ғылдары бар. Бәрiнiң қисынын бiлiп тұрады, бiрақ өз iсiнiң қисынын келтiре алмай-ақ әуре.

	Сондай көсемшi бiреудiң жанына жақындады. Анау ай- налсоқтап тұра қалды. (Өздерi соншалық кiшiпейiл, елгезек. Iсiң түсе қалғанын емеурiнiңнен түсiнедi).

	 	– Бiрдеңе айтпақ па едiңiз? – Қысық көзiн қиғаштап, қылша мойынын талша бұрып тұра қалды.

	– Иә, қарағым, сұрамақ едiм.

	– Сұрай қойыңыз. – Жылмиып, жүгiрiп тұр. Алдындағы кiсiнiң iсi түсiп, кiрiптарлық кейiпте жалыныштыдай сезiнетiн сықылды.

	– Маған осы үйдiң ең дөкейiнiң өзiн нұсқап жiбершi. Қайтсам дәл соның өз алдынан қайтайын. – Мынаған да ай- бат шегiп тепсiне сөйледi.



	Ойбу, жеңеше-ай, оның алдын көру қайда сiзге?! Оның алдынан құдайдың алды оңайырақ шығар. Үйiңiзден ұзап шықпаған қарабайырлығыңызды көрсеттiңiз-ау. Ең дұрысы

	 	– аулыңызға қайтыңыз. Осы есiк алдын күзеткендердiң та- лай-талай тобын көз алдымнан өткердiм. Бiрақ көз жасын иген ешкiмдi көрген емеспiн. Қысыр үмiтпен жүредi, үмiттерi суалып қайтады.



	 	– Ал өзiңшi, қарағым? Өз үмiтiң не ғып суалмай жүр?

	– Ой, жеңеше-ай, менiң жөнiм басқа. Мен бұл үйдiң есiгiне маңайлай алмағаныммен, мына сырттың есiк-тесiгiнiң бәрiне кiре алам. – Әлгi жылмақай сыртын көрсетiп, қала- ның орталық жағын нұсқады. – Менi албарынды қылып қой- ған солар. Күнде бiрi уәде бередi. «Айтам» дейдi, жолықтыр- мақ болады. Бастықтарының да қабылдауына әне-мiне iлiгiп қалмақпын. Сонымен күн өтiп жатыр. Көп күн өттi. Осы ара- ның бiлгiрi болып алдық...

	– Кiмiңiз едi?

	– Жалғыз ағам едi. Екi жетiм бiр-бiрiмiздi сүйенiш етiп өсiп едiк. Әке орнына – әке, шеше орнына – шеше болған. Әкемiз байлармен алысам деп жүрiп солардың қолынан қазаға ұшырады. Шешемiз құсадан қайтты. Өмiрмен алыса алмады, опырылып түстi. Ағамның оқуы да, тоқуы да мол, терең ойлы адам едi. Осы қоғамға иненiң жасуындай да кiнәсi жоқ-ақ шығар. Көрсетiндiмен ұсталды. Көкiрегiм опы- рылып, күндiз-түнi тыным таба алмаймын. Көлденең бөгет





болмасын деп жұмысты да уақытша қойып тұрмын... – Көзге әжептәуiр пысық көрiнген, өзiнше кергiп, кердең басқан кербез жiгiтiң мүп-мүләйiм шарасыз күйге түсе қалды. Қай- раты қайтқан, жiгерi мұқалған бiреу. Жаны күйiп, өзегi өртенiп тұрғаны ап-анық.

	 	– Қарағым, қажыма. Жол бiлесiң, жөн бiлесiң, тамыр-та- ныстарың бар. Бiр сәтiн келтiресiң ғой. Сен түгiлi бiз де жо- ғымыздың бiр қарасын көрермiз деп дәмелiмiз. Тағы да ай- там: қажыма қарағым. Тек маған, осы үйдiң ең дөйiнiң өзiн көрсет, кiретiн-шығатын есiгiн көрсет. Менде басқадай лаж да, үмiт те қалмады. – Иә, лажы да, үмiтi де таусыла бас- таған. Лаж дейтiндей, жасай қойған лажы да шамалы едi. Ал үмiтiн үзбеуге-ақ тырысқан. Үлкен қала, көп адам. Оқыған- тоқығандар, мәдениет көргендер. Бұл елдiң өмiр жолының бәрi осы қаладан тарап жатыр. Жарқын-жарқын сөздер ай- тылады, болашақтың жолын сызып бередi, жақсы мен жа- манның ара жiгiн саралайды. Үмiтiм үзiлмес деп сенген. Қайда... Көптiң iшiндегi бiр құмырсқа секiлдiсiң. Ешкiм көрмейдi, ешкiм елемейдi. Жалынасың, жалбарынасың – бас шайқайды. «Бiлмеймiн» дегенi, «жасар көмегiм жоқ» дегенi. Шын бiлмей ме, шын дәрменсiз бе? Оның анық-қанығы бұған беймәлiм. Оның анық-қанығын тексермелеп несi бар? Тексергенде не бiтiре қояды? Тек жүрегi иланып, көңiлi сенбейдi. Жағдайға бағынатын, алды-арттарына қаранатын шығар, әрбiр адаммен әр нәрсенi тәптештесiп тұруға уақыт- тары да жоқ шығар деп жориды. Осы жорамалы дұрыс болса екен деп тiлейдi. Ешкiмнiң көңiлiнiң қалмауын қалайды. Бәрi де бұл ойлағандай тұлғалы, биiк өрелi болса деп аңсар қылады. Осындай тiлегi мен қалауы бұзылмаса, басқаларға деген биiк ойы аласармаса, таза көңiлi лайланбаса деп көксейдi. Қайда... Соның бәрi iрiп, мұжылып, аласарып, лай- ланып барады.



	Қала деген жұмақтың бағы деп ойлаған. Қаладағы адам-

	дар бақ iшiндегi перiштелер деп сенген. Қайда... Бәрi басқа- ша. Өзгерiп кеткен бе, бұрыннан осылай ма? Оған ақылы да, көрген-бiлгенi де жетпейдi. Көңiлiндегi жақсылыққа деген үмiттерi күйремесе-ақ екен дейдi. Бiрақ...

	 	– Әне, осы сұр үйдiң ең дөкейi ана кiсi. – Қасында тұрған әлгi жiгiт шошаң ете қалды. Өне бойы киiмiн түзеп, бойын тiктедi.



	Ана кiсi ең шеткi есiктен шықты. Жүрiсi де қағiлез, денесi де қағiлез. Паңдық, менмендiк байқалмайды. Маңғаздық, кiсiмсу ойына да кiрмейтiн сияқты.





Байқастап жан-жағына қаранды. Шұбырып жүрген, есiк- терезеге телмiре емiнген топқа түсiнбеген кейiпте түксие көз тастады. Сонсоң қасындағы қоштаушысына әлде бiрдеме дедi. Топ жаққа қарап, иек көтердi. Қоштаушысы бiрде- ңелердi түсiндiре жөнелдi. Топ жаққа жалтақ-жалтақ қарай- ды. Бастығы бас иземедi, бас шайқады. Құптамаған, ұнатпа- ған сыңайлы.

	Аз-кем уақыт өттi. Бұл да есiн ендi ғана жиып үлгерген. Мынау сәттiң алдынан сирек кездесетiнi, қамтып қалуға жан ұшыруы керектiгi ойын iп-лезде тырнап өттi.

	Қолын жая ұмтылған.

	 	– Қарағым, бастық қарағым, ғапу етшi... Бiр сәтке мой- ныңды бұршы... – Жалбарына сөйлеп, топтан бөлiне берген.



	Бастыққа қарай үш-төрт-ақ қадам басқан. Тiптi қадам ба- суға талпынғаны сол ма екен, үш-төрт сақшы кес-кестеп ал- дын тосты.

	Қайдан шыға келдi, қалай шыға келдi – байқамапты. Бай- қап үлгермептi. Сөз жоқ, үн жоқ, бастарын шайқады, жолын бөгедi.

	 	– Ей, балаларым, мен түк те iстемеймiн, бiр ауыз сөз ғана айтам. Мына қағазды берем. Менiкi дела аз-маз ғана... Әй, қарағым... Бастық қарағым... – Алдын кес-кестеген үш-төрт сақшы үнiн тұншықтырып, бойын басты. Қол көтерген жоқ, дауыс шығарған жоқ, бiрақ мұның үнiн тұншықтырып, бойын басты. Бар даусымен айқайлап көрдi, бар биiктiгiмен созылып көрдi. Жоқ, үнi шықпады, бойы көтерiлмедi. Үнi шықса, бойы көтерiлсе, ана бастық естiсе керек-тi, көрсе керек-тi. Естiмедi, көрмедi. Мойнын бұрып қарамады. Үнiн естiп, бойын көрмесе де, мына сақшыларының апыр-топыр әбiгерлiгiне неғып мән бермедi? Қарамай ма? Сұрамай ма? Не қылған адам? Не керек демей ме? Демедi. Қарамады. Сұрамады. Мәшинесiне отырып, жылп етiп көзден ғайып болды.



	Үлкен бастық та мәшинесiне отыра берген, мұның алдын кес-кестеген сақшылар да кiлт бұрылып жөндерiне тартқан.

	Состиып жалғыз қалды. Артындағы үрпиiскен топқа қарады. Бәрi де мұның аңысын аңдулы сияқты. «Дәмесiнiң зорын. Жөн-жосықты бiлмейтiн кещелiгiнiң әсерi-ау» десетiн сықылды. Жаңағы жөн айтқыш кердең еркек жанына тақап келдi.

	 	– Әне, оған жетуiңiз қиямет қайымнан да қиын. Аспан- дағы бұлт онан гөрi жуық шығар. Бүйтiп әуреленбей-ақ қой- ыңыз. – Ақыл айтқаны ма, күлкiге iлгенi ме, әйтеуiр, өзiнiң бой оздырып тұрғаны анық.





	– Iс шығарсам, дәл осыдан ғана шығарармын! – Бұл да өршелене түстi. Серт қылғандай соншалық бекем айтты.



	Кердең еркек тосылып қалды. Мұндай өжеттiктi күтпесе керек. Өжеттiк деп тұр ма, өлермендiк деп тұр ма? Мейлi ғой. Әлдебiреудiң бағалауы мен мақтауының толымына толайын деп жүрген жоқ қой. Әлдебiреудiң бұл туралы не ойлағаны- нан келiп-кетер не бар бұған.

	Тағы бiраз күндер өттi. Сұр үйдегi үлкен бастықты тору- ылдаудың амалына көштi. Күнде торуылдайды. Күнi бойы торуылдайды. Қисынын келтiре алмай-ақ қойды. Таңертең онан бұрын келiп алдын тосады. Жақын жолай алмайды. Жолатпайды. Кешке жұмысын аяқтатып, ұзатып салады. Көзiмен ғана, әрине. Сақшылары маңайына да жолатпайды. Қайдан шыға келедi – белгiсiз. Әйтеуiр бастықтың машина- сы да тақай бередi, сораң еткен екi-үшеу көлденеңдеп мұның алдынан шыға келедi. Солардың үшеуi емес, бiреуi де жетер едi. Жоқ, өйтпейдi, екеуi, үшеуi қабат жүредi. Шамалары келмей қалатындай, көз алдарында тұрған адамнан көз жа- зып қалатындай әбiгерленедi.

	Ендi сақшылар мұны аңдыса, бұл сақшыларды аңдуға көштi. Үлкен бастықтың жұмыстан қайтатын мезгiлiне жар- ты сағаттай уақыт қалғанда, жылыстап барып, тал-талды қал- қалап бұқпантайлай қояды. Сақшылар шыққан беттерiнде аңдыған адамының дағдылы орнына қарай икемделе бередi. Икемделе бередi де, қалт тұрып, жан-жақтарына алақтайды. Алақтап, абалақтап, әбiгерге түседi. Әлдебiр бастықтың шау- жайына жабысып, iшке кiрiп кеттi ме деп сасқалақ қаққанда- ры беп-белгiлi. Бiрi iшке жүгiредi, қалған екеуi сыртты тору- ылдайды. Ешкiмi ештеңенiң iзiне түсе алмай, үйреншiктi ор- нында қайтадан бас қосады. Ақылдасқандары сықылды. Сон- соң жайбарақаттанып, бойларын кеңге салған сияқтанады. Сiрә, қайтып кеттiге жоритын сыңайлы.

	Мұның қарадай тұрып жаны ашиды. Бойын көрсетуге, аналардың қастарына жүгiрiп баруға оқталады. Бастықтары ұрсады-ау деп қынжылады. Бiрақ мiз бағуға болмайды. Ойы- ның алаңын, көңiлiнiң үмiтiн басқа ештеңе бұзбауы тиiс.

	Жалт етiп, мәшине шыға келедi. Бастықтың мәшинесi. Қайтар мезгiлi болған ғой. Қазiр өзi де көрiнуге тиiс. Мәшиненi тұспа-тұс қалқалап тап қасына жетiп-ақ барған.

	 	– Ей, айналайын, өркенiң өскiр, қарағым... бiр-ақ ауыз сөз... Әйтпесе, мына қағазды ғана... – Жоқ, үлгермедi, үлгертпедi. Шопыры сумаң етiп мәшинеден шығып, көлде- нең жүгiрiп алдын кес-кестедi. Кес-кестеп қана қойған жоқ,





екi қолын қабат созып кеудесiнен итердi. Өзi әжептәуiр үрейлi. Қолында түгi жоқ жалғыз әйелден қорыққаны несi. Әлде бастығының қањарынан қорқа ма? Сiрә, осы қисынның да қисыны бар. Әйел болса да, қастандық жасай ма деп қауiпсiнедi. Осы қауiпке бастықтың қањары және қосылады. Көшедегi әлдекiмдi шалғайыма жабыстырдың дейтiн шығар. Көрмедiң, ие болмадың дейдi ғой, баяғы. Айтпақшы, әлгi басқа сақшылары? Е, бәсе, тапырлатып олар да жетiптi. Ан- талап келiп, аңтарылып тұрды. Түсiнбей қалғанға ұқсайды.

	«Қайдан шықтың? Мына араға қалай жетiп келдiң?» Кескiндерiнде осы сұрақтың табы бар. Жаратпай, жақтырмай тұр. Не шара жасаудың да амалын ойластыратын сықылды.

	Бұл өзi не iстеуi керек? Мынау ақырғы мүмкiндiгi шығар. Ендiгi жерде бүйтiп жақындай ала ма? Жақындата ма? Осы маңайдан аулақтатып, мүлдем қуып тастаулары да мүмкiн. Ақырғы жасаған айласы да ашылды.

	 	– Әй, қарақтарым, ұстамаңдар менi, жiберiңдер. Бiр-ақ ауыз айтатын сөзiм бар. Құдайға жеткен зар-мұңым адамға өтпей ме? Жiберiңдер, қане! – Даусы қаттырақ шықты. Өктем естiлсе керек, бастық кiсi жалт етiп, мойнын бұрды. – Бастық қарағым, сенiң де тiлеуiн тiлеген бала-шағаң бар шы- ғар, бiр-ақ ауыз сөзiм бар. – Жанына сөз батты ма, жүрегiне аяушылық жүгiрдi ме, берi қарай бұрылған сияқтанды. Бетi берi бұрылды, аяғы қозғалған жоқ.

	– Берi жiберiңдер! – Айқайлаған жоқ, бұйрық қылған жоқ. Сонда да даусы саңқ етiп, осы маңайдың бәрiне естiлдi.



	Сақшылар мұның жолын ашты, бiрақ еркiне жiберген жоқ. Екi жанынан екi жақтап қоса жылжыды. Тiптi қолтығы- нан демеген сияқтанады.

	 	– Не жұмыспен жүрген адамсыз? Осы маңайды сiз торы- ғалы да айдан асты. Жалықпайсыз, қоймайсыз, бетiңiз де қайтпайды... – Бастықтың құптағаны да, сөккенi де белгiсiз. Қағiлез қара сұр жүзi түк белгi бермедi. Қыр мұрыны қусы- рылып, шүңiрек көзi қањар шашады.



	Ешкiмдi байқамайды, назар аудармайды деп ойлап едi, бәрiн байқап, қадағалап жүрiптi. Дәл айтып тұр.

	 	– Қарағым, жөнiм былай: жалғыз ағам кеттi. Хабар-оша- рын бiлмеймiз. Әйелiн оны әкеттi. Үйелмелi-сүйелмелi үш қыз бала қалған. Шиеттей жас едi. Оларды iшкi жаққа орыс- тардың iшiне жiберiптi. Жер аударғандары ма, ел-жұртына сыймады ма, оны бiлмедiм. Ендi соларды тауып алсам деймiн. Рұқсат болса, елге алып келiп, қолымда тәрбиелесем... Осы жағдайлар ешкiмнiң қолынан келмей-ақ қойды. Аты-





жөндерi мынау. – Қолындағы бiр жапырақ қағазды бастық- тың қолына тықпалады.

	Бастық қағазды жазды. Көз жүгiртiп оқып шықты.

	 	– Үш күннен кейiн осы уақытта осы араға келiңiз. Жауа- бын сонда аласыз. – Бастық қалт етiп бұрыла берген.

	– Құр жауабының керегi жоқ, қарағым. Әдiрiсiн бер, алып қайтуға рұқсатын әпер. – Сақшыларды итермелеп, бас- тықты тақымдай түскен.



	Бастық кiлт тоқтап, кiлт бұрылды. Бұл жасқанып қалып едi... Жоқ, жүзiнде жылу бар екен. Жүрегi қаққыштап кеттi. Құдай қолдап, бетi түзелген сияқты.

	 	– Бәрi де оңымен болады. Үш күн бойы тып-тыныш дема- лыңыз. Демалатын жерiңiз бар ма едi? – Бастық ойланған сияқтанды. Сiрә, ұсына қояр көмек iздегенге ұқсайды.

	– Ықыласыңа рақмет, қарағым. Жатын орным жәйлi. Сiңлiмнiң үйi бар. – Тiптi елпектеп, елеуреп кеттi. Дүниенiң бар асылын алдыңа үйiп қояйын десе де қарамас едi.



	Үлкен бастық аңтарылып, аңқау қарады. Сенбегендей ме, түсiнбегендей ме? Сонсоң кiлт бұрылып ары жүре бердi.





* * *


	Үш күндi әрең тауысты. Алғашқы күнi ғана тынышталып, ұйқы көрген. Сонсоң ұйқысы қашты. Мазасыздану емес, алағызудың белгiсi. Күткен қуанышына (көп қайғының iшiндегi бiр қуаныштың алды ғой) жетуге асықты. Әлi екi-үш күн бойы күтетiнiне тағатсызданды. Таң атса – түн қашық, кеш батса – күн қашық болып көрiндi.

	Ақыры... Ақыры, ол күнге де жеттi-ау. Жаны шыдады, әйтеуiр. Жоқ, шыдаған жоқ. Екi күн, екi түнге шыдаған жаны үшiншi күнгi кештi тоса алмады. Таң атысымен-ақ үйреншiктi орнына жөнелдi.

	Үйреншiктi орнына келдi. Үйреншiктi әдеттерiн жасады. Есiкке телмiрдi, кiрген-шыққандарды көзiмен ұзатты. Үлкен бастықтың кiргенiн қапы жiберiп алыпты. Түскi үзiлiске шы- ғып бара жатқанын бiр-ақ көрдi.

	Даусынан бұрын аяғы жүгiрдi. Даусым жетпей, қапыда қалам ба деп жан ұшырды.

	Үлгермедi. Өзi де үлгермедi, даусы да жетпедi. Үлкен бас- тық, «шу, қара құйрық» тартып бердi. Асығыс шықты да, дайын мәшиненiң дайын ашылған есiгiне сып ете түстi.

	Ербеңдетiп қолын көтерген, аузын ашқан қалпында сос- тиып тұрып қалды.

	Барлық үмiтi, сенiмi кеудесiнен қопарыла ытқып, ана





мәшиненiң шаңына көмiлiп, бастығырылып жатқан сияқтан- ды. Жаны үзiлiп, буыны әлсiреп бара жатты. Құлауға шақ қалған. Жаны әлсiредi, тәнi шаршады. Отыра кеттi. Әйтпесе, құлауы кәдiк. Арқасын ағашқа сүйедi. Ағаш түбiне айнала көктеген майда көгалды төсенiш еттi. Жарықтық, осы шањар- дың табиғатына разы. Қыс айларының жөнi басқа шығар, ал жаз, күз, көктем айларында кез келген бұтасы пана екен. Адамнан қорықпасаң, басқа қорқыныш жоқ. Жаныңды си- пайды екен, үстiңе – сая, астыңа төсенiш болады екен. Сай- ып келгенде, басыңа пана болады екен. Мiне, тағы да сөйттi. Арқасына сүйенiш, астына төсенiш қылды.

	Не iстегенi жөн? Сүйретiлiп тағы үйге қайта ма? Сонсоң? Ертеңгiсiн тағы келiп, мына есiктерге тағы телмiредi ғой. Түк шықпайтынына, ештеңе өнбейтiнiне әбден көзi жеттi. Бiрақ үмiтсiз – шайтан, тағы да келуi керек.

	Е, айтпақшы, әлi түс әлетi ғана екен ғой. Алдыда әлi кеш бар. Үлкен бастық қайта оралуға тиiс. Е, иә, сөйтушi едi ғой. Түскi үзiлiстен кейiн жұмысына қайта оралатын. Кейде уақытында, кейде жайырақ, әйтеуiр, бiр уақыт жұмысына оралмай қоймайтын.

	Санасына емiс-емiс сәуле жүгiрдi. Жылт етiп, үмiт оты қылаң бердi. Көңiлiне тамшы себеледi. Жаны сая таппаса да, бойы салқындағандай болды.

	Орны жәйлi: басында – көлеңке, асты жұмсақ көгал. Кешке шейiн өстiп отыра берсе де болады. Тамақ? Таңертең үйден алып шыққан кiшкене түйiншегi бар. Нан, бiтеу пiсiрген картошка, бiрер кесек қанты болады. Осыларды кешке шейiн талғажау етедi. Бұған да көндiгiп, үйренiп алды. Алғашқыда айналасындағылардан ұялушы едi. Солардан үйрендi. Тал-талдың түбiне екiден-үштен шоқиысып алып, қаужаңдасып жатқандары. Ештеңе қаперлерiне кiрмейдi, ешкiмде жұмыстары жоқ. Қымсынбайды да, қысылмайды да. Солардың iшiнде состиып тұрғанына өзi ұялған. Ақырын жылыстап, аулақтап кетiп едi.

	Кешке сiңлiсiне айтып келген. Ертеңiнде өзi де түйiншегiн бұлтаңдатып барған. Аулақтау отырып, оңаша қаужаңдады. Тамағынан әрең-ақ өттi. Жалтақтап жан-жағы- на қарайды. Бiреу-мiреу жанынан өтiп бара жатса, төмен бұқиып қоя қояды. Қойшы, әйтеуiр, бетiне май жаққан бiр жапырақ нанын әрең тауысқан.

	Қазiр үйренiп алды. Төбесiнен қалың қол төнiп тұрса да, шiмiрiкпей жей бередi.

	Түйiншегiн шешiп, жүрегiн жалғады. Сонсоң терекке





шалқая сүйенiп, көз шырымын алуға ұйғарды. Бой-бойы бат- пандай болып, iп-лезде-ақ ауырлап бара жатты. Бiрақ сана- сын ұйқыға жеңдiрмеуге тырысты. Санасын ұйқы билесе, ана бастықтан айрылып қалады. Селк етiп ұйқысын ашты. Со- ның арасынша қалғып кетiптi. «Ұйқы – жау» деген осы. Бой- ын да, ойын да меңдеп барады, әншейiн.

	Жалт етiп, үлкен бастықтың есiгiне қараған. Зiлдей боп, мiз бақпай жабық тұр екен. Қақиған күзетшiсi де мiз бақпай- ды, есiгi де мiз бақпайды. Есiктi қойшы, жансыз ағаш. Ал мына жаны бар баланы сонша неге қатырып тастайды? Қаңтарады да қояды. Отырса қайтедi, олай-бұлай жүрсе қайтедi? Шөлдемей ме? Ыстықтамай ма? Шынында да, өзiнiң жаны жоқ болса керек. Жаны жоқ па, оқып дуалап тастаған пәле ме? Мейлi ғой. Әлдебiреулердiң мұңын мұңдап, жоғын жоқтағандай қайбiр жетiскенi бар. Өз қайғысын, өз мұңын тауыса алмай жүргенде...

	Безерген қақпа айқара ашылды. Жансыз күзетшiге қимыл кiрдi. Iштен шығып келе жатқан бiреудiң құрметi ме екен?

	Ойбу, бар болғыр-ай, мұнысы қандай тез едi?! Зыр етiп жетiп келген машинаны байқамай қалыпты.

	Бұл тұрып үлгергенше, iшiндегiсi шығып үлгердi. Бұл жүрiп үлгергенше, анау кiрiп үлгердi. Не деген жылдам! Бiреуден соншалық қашқандай болғаны несi.

	Таңға жалғасқан үмiтi түсте үзiлдi. Түске жалғасқан үмiтi... Жоқ, әлi кеш бар ғой. Таң да, түс те, кеш те құдайдың арнаулы уақыттары. Таңға бере ме, түске бере ме, кешке бере ме құдайдың қолында. Не де болса, кештi тосуы керек. Тек ендi олай-былай ұзамай, кiрпiк қақпай, осы есiктiң алдында тұрады да қояды. Қуса – кетпейдi, итерсе – жатып алады, сүйреп тастаса – қайтып келедi.

	Әрине, жанжал шықпағаны жақсы. Сол үшiн, тым ентеле- мей, әрi таман тұрғаны жөн. Бiрақ ендi қалт жiберуге, көз жазуға болмайды Есiк ашыла бастағанда-ақ, солай қарай ен- телей басуы керек.

	Сұрғылт күздiң сұрғылт күнi жылжымай-ақ қойды. Боза- мық аспанда бозарып тұрып алған сияқтанды. Күн мен екi ортаға майда тозаңдарды шашып тастаған сияқты. Сол тозаң- дар не желге ұшып кетпей, не жерге қонып, байыз таппай, күн мен екi ортада қалықтап тұрған сияқты. Сұрғылт көңiлдi, күптi дәменi онан сайын баса түседi.

	Иә, мына күннiң қуаныш әкелер түрi шамалы...

	Есiк сәл-сәлдеп ашылмады, бiрден айқара шалқайды.





Шалқая ашылған есiктен шалқая керiлiп, бастықтың кеудесi шықты.

	Жалма-жан солай қарай ұмтылған. Екi қолын ербеңдетiп сермей жөнелдi. Бастықтың назары өзiне түскенiн анық көрген. Бастық әдейi қарады, арнап қарады. Iздегенi беп- белгiлi. Әрине, жанарымен. Аяғымен емес. Мұндай бастық аяғымен кiсi iздемеуге тиiс.

	Қолымен белгi бердi. Өзiне қарай шақырғаны. Басқаны емес, мұны шақырып тұр. Маңайда басқа ешкiм жоқ. Тiптi, кiмдi шақырса да мейлi. Бәрiбiр, барады. Шақырмаса да барады.

	«Е, Алла, сәтiн сала гөр. Құдайым, өзiң жар бола гөр». Өңi жылы екен. Тiптi, күлкiнiң сызаты бiлiнедi. Күлкi емес шығар, құр жымиған ғана белгi ғой. Бәлкiм, өңiндегi жылы- лықтың әсерi шығар. Табиғатынан жаратынды жылылық емес, осы сәтiнде ғана мейiрiмi түскен, тiлегiн орындағанына белгi берген жылылық.

	Сөйлесе, сөзi естiлетiн, созса қолы жететiн жерде-ақ тұр. Бiрақ осы екi-үш аттам жер таусылмай-ақ қойды. Демi бiтiп, дiңкелеп қалды. Құстай ұшып келе жатқан сияқты. Жел iлеспес екпiнi бар сияқты. Алайда, жүрiсi өнбейдi. Әлi жүрiп келедi...

	Е, тiлеуiң бергiр, ана бастықтың өзi берi қарай жылжыды ғой. Оның да шыдамы таусылғаны ма екен?

	Әне, жүгiрмей-ақ, құстай ұшпай-ақ, мұның жанына жетiп-ақ келдi.

	 	– Буыныңыз дiрiлдеп, жүрiсiңiз өнбей қойды ғой. – Бойы ұзын екен. Биiктен еңкейiп келiп, мұның қолтығынан демедi. Сiрә, отыра кетедi деп ойласа керек.

	– Ұмтылып-ақ келем.

	– Иә, ұмтылдыңыз. Кеудеңiз ұмтылды, аяғыңыз жүр- мейдi.

	– Ой, алла-ай, ә. Ұшып-ақ келе жатқан сияқтымын.

	– Көңiлiңiз ғой ұшқан.

	– Иә, сөйткен екен. Үмiт пен күдiк қатар арбап... – Дау- сы дiрiлдеп, көзiне жас үйiрiлдi. – Оның үстiне, күн де бүгiн көңiлдi тұмшалап... – Күрсiнген үн ерiксiз көкiрегiн жарды.

	– Балаларыңыздың адресiн тапқыздым. Өздерiн алғызуға қисыны келмейтiн сияқты. – Үлкен бастық әжептәуiр қина- лып тұр. Ыңғайсызданғаны беп-белгiлi.

	– Ой, өркенiң өскiрiм-ай, бұл жақсылығыңды мен өтей алмаймын ғой, бәрiбiр. Өзiмнiң сұрағаным да сол балалар- дың әдрiсi ғана едi ғой. Онан артық түк те тiлемеймiн, қара- ғым. – Разылық, көңiлiн жыламсыраумен бiлдiрдi.





Көңiлiндегi ең шынайы сезiм осы едi. Басқадай алғыс та, рақмет те көңiлдегi шын күйдi жеткiзе алмас едi. Иә, көңiлiндегi шын алғысты күйi осы тұғын.

	Үлкен бастық екi парақ қағаз ұсынды.

	 	– Бiреуi – балалардың адресi. Бiреуi – рұқсат қағаз. Сiздi шешесi деп жаздық. Әйтпесе, балаларды бермейдi. Iздеп ба- ратын кiсiлерiңiз бар ма едi? – Үлкен бастық сұрауын сұра- ғанымен, ондай адамның бола қоятынына өзi сенiмсiздеу сы- қылды.

	– Өзiм барам, өзiм жүрем. Басқа ешкiмге сенбеймiн. Және мына қағаз да менiң атымда ғой... – Сасқалақтап, қағаздың шетiнен ұстай алды. «Iздеп барушы жоқ» деп, қағазды қайта алып қоятындай көрдi.



	Үлкен бастық жымиды, осыны түсiнсе керек. Сонсоң ба- сын шайқады.

	 	– Сiз бара алмайсыз онда. Сiбiр деген. Ең шет жақ. Ит жеккендердiң елi. Пойыз жүрмейтiн, көлiк қатынамайтын жер. Сiз түгiлi, жалғыз-жарым еркектiң де қолынан келмес.



	 	– Үлкен бастық шын-ақ қиналып тұр. Қолұшын бергiсi келедi, бiрақ соның еш жөнiн таба алмайтын сыңайлы.



	 	– Қарағым, пейiлiңе рақмет. Өркенiң өссiн. Ендiгi жөнiн өзiмiз табармыз бiрдеңе қылып. – Үлкен бастықтың қолын- дағы қағазды жұлқыңқырай тартты. Жыртылып кетуi кәдiк едi. Ана кiсi қоя бере салды.



	Қағазды қолына жалбырата ұстап, кейiн бұрылған.

	Мынау сұрғылт күн сәттi күн болып шықты. Ендi ары қарайғы сәтiн тiледi...

	Сөйтiп, жолдың қамына дайындалған.

	Жiгер бергендерден гөрi үрей ұялатқандар көп болды. Неше түрлi пәленi үйiп-төгедi. Және бәрiнiкi қисынды. Көрiп келгендей, сол жаққа барып келгендей төндiредi-ай келiп. Бiр ауыз орысша бiлмейтiнiн, екi ауылдың арасынан басқа қадам жер шығып көрмегенiн, жол жүрудiң ешқандай жөн-жосығынан хабарсыз екенiн, әлiптi таяқ деп айырмай- тын сауатсыздығын, осындай-осындай тағы басқа көп-көп қауiптердi қаптатып алдына үйдi. Керек десе, балалар – мұны, бұл – балаларды танымайтынын және көлденең тарт- ты. «Шешесiмiн» деп аңсап сен барсаң, ... «танымаймыз» деп үдiрейiп олар тұрса, сонда ол балаларды қолыңа ұстата беретiн кiм бар?

	Иә, барлық қиыншылықтың ең қиыны осы болатын сы- ңайлы.

	Аман-есен көрсе, оның да бiр қисынын келтiрер.





Сiңлiсiнiң үйiнде үш баланың суретi бар екен. Шешелерiмен бiрге түсiптi. Мұқият орап соны салып алды. Алматыдағы таныс, туыстың бәрiмен хабарласып, жолға қаражат жинады.

	«Жинады» деген аты ғана. Мардымды ештеңе құралмады. Кейбiреулерi жолына деп қолдарында бар тамақтарын бердi. Ол да көмек. Ай жүре ме, апта жүре ме, тамақты бұған кiм бередi. Әсiресе, қайтар жолда. Балалардың қарындарын ашы- рып алмауы керек.

	Бидай қуырып, iрiмшiк араластырып, құрғақ талқан жасап алды. Бөлекше алған құрт-iрiмшiгi және бар. Қарынның құрышына салған аздаған сары майы бөлекше. Негiзгi азық осылар болмақ. Елден жинап-терiп ала шыққан. Ағасын жо- лықтыра қалғандай болса, азыққа бермек едi. Екi-үш килә ет алып, соны ащы қуырдақ қылып пiсiрiп, қарынға салып алды.

	Бәрi де ұзақ жолаушылағандардың жолазықтары.

	Бiр туыстары он шақты шөтешке спирт әкелiп бердi. Дәрiханада iстейдi екен. Содан қымқырып-жымқырып жина- ғаны екен.

	Шығарып салуға жиналған туыстардың бiрi осыны күлкi қылды.

	 	– Мына Назым қайта келгенше арақкеш болып шықпа- сын. – Мысқылдай кекеткен. Кiмдi мысқылдады? Арақ әкел- ген туысын ба? Жолға арақ алғалы тұрған мұны ма?



	Шындығында, жолға арақ алып, оны не iстейдi? Өзi iше ме? Бiреуге сыйлай ма? Саусылдатып... Жүк қылып...

	 	– Әй, сөздi көбейтпеңдер. Орыс жүрген жерде – арақ жүредi. Қисынын келтiрсең, пайданы осыдан көресiң. – Жеңгесiнiң жамағайын апайы алақанын жайып, қолын сiлтеп тастады.

	– Сонда бұларды сатамын ба? – Өзiнiң де көңiлi жәркiштене қалды. Не пайдасын көредi? Қалай көредi?

	– Сату керек жерiнде – сатасың. Беру керек жерiнде – бересiң. Жақсылап ора да, салып ал. – Әлгi кiсi өрекпи көтерiлiп, әр шөтешкенi жекелей орауға кiрiстi.



	Сөйтiп, қызылды-жасылды шашақты қоржынның бiр ба- сына киiм-кешегiн, екiншi басына азық-түлiгiн тығындап, тәуекелге бел буған. Осы қоржынды елден ала шыққанына қуанды. Әрi ыңғайлы, әрi сирек кездесетiн ыдыс.

	Сiбiрге қарай жүретiн пойызды үш күн күтуi керек екен. Оның өзiне де белет жоқ. Әлдебiреуi «жүк пойызы» дегендi шығарды. Сiңлiсi жалтаңдап бетiне қарады. Кескiнiнде екiойлылық бар, «не iстейсiң?» деген сұрақ бар.





Не iстеуi керек? Бiлмейдi не iстейтiнiн.

	Жеңгесiнiң жамағайын апайы алақанын жая қолын сiлтеп баж ете қалды.

	 	– Ойбай, атамаңдар! Ол жақта қазiр күн қақап тұр. Есiк, терезесi жоқ қу вагонда үсiп өлмей ме?! Оның үстiне, қазiр не көп – қаңғыған панасыздар көп. Қоржынын тартып алып, өзiн пойыздан лақтырып жiберсе қайтесiңдер. Хабар-ошарын кiмнен естисiңдер, өзiн қайдан табасыңдар.



	Осы күдiк бәрiнiң кеудесiне түйткiл болып кiрдi. Түйiлiп- түйiлiп отырып қалды. Мына құдағидың сөзiнде жан бар.

	Жолаушының хабар-ошарын жеткiзетiн өзiнен басқа тiрi жан жоқ. Кiмге жiбередi? Қайда жiбередi? Кiм деп жiбередi?

	 	– Айтпақшы, кiм екенiңдi бiлдiретiн дөкiментiң бар ма? – Әлде бiреуi шұқшия қадалып жармаса кеттi. Егер дөкiментi жоқ болса, етегiнен алып, жiбермей қоятындай сыңайлы.

	– Кiм екенiмдi бiлдiргенi несi? Кiм екенiмдi өзiм бiл- меймiн бе? Осы жасымда дәкiмент сұраған дегендi естiген емеспiн. Кәлкоздан аласымызды да, бересiмiздi де дәкi- ментсiз-ақ алып-берiп жатамыз. Сендердiң қалаларыңа кел- ген соң ғой талай тауқыметтi тартып жүргенiм. «Танымасын- сыйламасты» осы жақтан көрдiм. – Қалаға деген барлық өкпесiн мына жиналған туыстарына төктi. Бәрiн қоса кiнәлап, бәрiн қоса жазғырып отыр.



	Осының бәрiн саралап, тәжiкелеп жататын жер бұл ара емес, әрине. «Жолаушының жолы – жүрсе ұтады». Қалай да, жүруi керек.

	 	– Екi-үш күннiң ары-берiсi жоқ, жолаушылар жүретiн пойызды тос.– Жеңгесiнiң немере апайының тiптi шыр- пыры шықты. Басқалары да осы жөндi жөн көрiстi. Бiрақ осыған өз көңiлi тоқтамады. Жүрiп кеткiсi келiп, алабұртты да тұрды.



	Осы ниетiн сыртқа шығарып едi, ешкiмi қоштай қоймады.

	Ниетi мен бетiнен бұл да қайтпады.

	Сөйтсе, бұлар босқа албарынды болып жүрiптi. Қиғы- лықты вагонның күзетшiсi салды. Көнбейдi. Мiнгiзбейдi. Тiптi маңайына жолатпайды. Рұқсат жоғын, штраф салаты- нын, жұмысынан айрылатынын қайталап, қажалап айта бередi.

	Бәрi жалынды. Жағдайды – түсiндiрдi. Былқ етпейдi.

	Тыңдамайды.

	Бұлар дағдарысып қалған. Айланы жеңгесiнiң немере апайы тапты. Басқалардың бәрiн көз тасалата тұрды. Бiр шөтешке спирт алды, бiр түйiр колбаса алды. Жайлап, басба-





ғып жеке барды. Әлгiдей болмай-ақ, екеуi шүйiркелесе кеттi. Күзетшi қалтасынан алып, жалбырлаған дорба бердi. Анау соған қойнындағысын салды да, өзiне қайта ұсынды. Күзетшi бiрден қол созбады. Кiбiртiктедi. Жан-жағына жалтақтады. Желкесiн сипалады. Бағанадан берi қыңырайды, айқайлады. Ендi илiге қалудың жөнiн келтiре алмай тұрғаны анық. Ақыры, шыдай алмады, қолын созды. Жоқ, қолын созғаны тiптi көзге iлескен жоқ. Арлы-берлi шошаңдаған бiрдеңе елес берген сияқтанды. Жылп еткен дорба ғана көрiндi. Ана құдағи да (жеңгесiнiң апайы бұған құдағи ғой) жылпос екен, қай уақытта салып үлгердi, қиюын қалай келтiрдi – бiр өзiне ғана аян.

	Тез бұрылып керi қайтты. Өңiнде разы-қоштың табы бар. Өзiне-өзi разы болып тұр, әрине. Ананың тiлiн тапқанына, беретiндi оп-оңай бере қойғанына разы. Нағыз жол жүретiн кiсi осы екен: тiлi де жетiп тұр, пысықтығы да келiп тұр. Бұл сияқты мешеу де емес, меңiреу де емес. Тек құлшынысы мен ықыласы ғана жоқ.

	Иә, екеуiнiң жөнi екi басқа. Бiрiнiң қолынан бәрi келiп тұр, бәрiн бiлiп тұр. Тек ықыласы жоқ, құлшынысы жоқ. Яғни балаларды iздеп бармайды, бару туралы ойлаған емес. Мына тұрған туыстарының бәрi сондай. Сырттай күйiнiп, сырттай шыр-пыр болады. Бiрақ табанды әрекеттерi жоқ. Бел шешiп, белсенуге келгенде, бәрi де тайсақтай бередi. Бәлкiм, қала көргендiктерi, көздерiнiң ашықтығы шығар. Жол қиын- дығы, жер алыстығы, сапардың мiндетi мен ауырлығы оларға алдын ала-ақ түсiнiктi шығар. Жауапкершiлiк пен қиындық- ты түсiнгендiктен де тәуекелге бармайтын шығар. Ал бұл үшiн қараңғы. Қараңғы болғандықтан да, алыс-жақынның, ауыр-жеңiлдiң бәрiбiр. Анығында, бәрi қиын, бәрi ауыр. Осы қала iшiнде көшеге шығып келсе де неше миқам күй кешiп қайтады. Адасады, жүрiс-тұрыстың жөнiн бiлмей, көрiнгеннен сөз естидi, қақ-соққа iлiнедi. Мына жолды да содан қиын деп санамайды. Сондықтан да, көзжұмбайлыққа барып отыр.

	 	– Ал, болды, – дедi құдағи. Барлық мәселе осымен



	бiткендей, өздерi айтпақшы, көз көрiп, құлақ естiмеген, иттi көлiк қылып жеккен елге барып, балаларды аман-есен алып қайтқандай қоқиланды.

	 	– Баратын болдым ғой. – Осы қиын сапарға шығатынына сенбегенi ме әлде мына бiтеу үлкен үйшiкке мiнгiзетiнiнiне сенбегенi ме?

	– Баратын болдың. Анау ашық есiкке тезiрек кiрiп кет. –





Мына жабық вагонның қожайыны өзi сияқты. Әрi бұйрық қылып, әрi жөн нұсқап сөйлейдi.

	Ашық есiгi ашық қабырға сияқты. Аңқиып жатыр. Қалай жабылады? Қалай бiтеледi? Қалай пана болады?

	Көкiрегiн қуалап өткен осы күдiктердi екшеп үлгермедi. Бiрi қоржынды сүйредi, бiрi қолтығынан сүйемелдедi. Тартқ- ылап, жұлмалап жүрiп, вагонның iшiне тыққылады. Иә, кәдуелгi түйiншек затты тықпалағандай итермелеп вагонға тықты. Құтылып тынайық дегендерi ме әлде жасаған қамқор- лықтары ма? Сiрә, қамқорлықтары шығар. Ана пәле айны- май, құбылмай тұрғанда мiнiп алсын дегендерi ғой.

	 	– Ал жолың болсын! Жолдасың Қыдыр болсын! Бiр Құдайдан басқа кiмге тапсырамыз ендi. Тым өлермендiкке салынып, өмiрiңдi өксiтiп алма. – Жалынғандай ма, жалба- рынғандай ма, бiр сiлiмтiр дауыс үздiгiп естiлдi. Кемсеңдеген кермек үн. Сiңлiсi. Шарасыздығын, жанашырлығын бiлдiрiп тұр. Жыламауға шыдар дәтi жоқ.



	Басқа туыстары да ақ тiлектерiн бiлдiрiстi. Бiрақ құлағына кiргенi, санасына сiңгенi – сiңлiсiнiң сөзi.

	Жан-жағына қарап, вагон iшiн барлап үлгермедi, вагон есiгi сақыр-сұқыр жылжып, сарт жабылды. Айналасының бәрiн қараңғылық қаумалады.

	Жайлы орын тауып, жайбарақаттанып та үлгермедi. Шо- қиған бетiнде шөкиiп отырып қалды.

	 	– Жолың болсын! Аман қайт! Балаларды алып қайт! – Жабылған есiктiң жақтау сызатынан жамыраған дауыс жеттi. Оны саралап жатуға мұршасы жоқ едi. Анығы, көңiл құбы- лысы басқаша едi.



	Алдыдағы ұзақ жол, жол болғанда да, белгiсiз, бiтеу жол үрейi мен қорқынышын кеудесiне ендi ғана үймелеттi. Со- ның бәрi осы қараңғы үйшiктен басталатын сияқтанды. Бiр сәтке бойын әлсiздiк биледi. Шындығында да, алды-артын ойламай, тәуекелге күп берiп қойып кеткеннен сау ма? Көзiн жұмды да, көңiлiн бiтеп тарта жөнелдi. Қайда барады? Қалай барады? Бағыты қайда? Бәрi қараңғы.

	Жүрегi аяқ астынан сыздап қоя бердi. Қауiп, қатер, белгiсiздiк, алдынан шығып көрмеген қараңғышылығы ендi ғана санасын торлады. Қорқыныш болып, үрей болып көкiрегiн қаумалай қалды. Мұндай көзсiз ерлiкке баяғының қас батырлары да бара бермес. Олардың алдында белгiлi жер- де белгiлi жаулары тұратын. Сайланып, жасақтанып, жаула- рына қарсы шабатын. Мынадай тылсым, бiтеу қараңғылыққа сапар шегетiндердi ертегiлерде ғана еститiн. Басқа...





Жан далбаса, есiктiң саңылау себезгiлеген сызатына қарай қайта ұмтылған. Түсе жөнелмекшi едi, тұтқаны да, iлгектi де ештеңенi таппады. Теп-тегiс ағаш қабырға. Ары си- палайды, берi сипалайды, берiк бекiтiлген әлдебiр темiрлер. Әйтеуiр, есiк есебiнде жабылған қабырға осы екенi анық. Итерiп көрiп едi, былқ ете қоймады. Аяқ астынан тұтқынға түстi де қалды.

	 	– Әй, әй! Ашыңдаршы мынаны! Кетiп қалдыңдар ма? – Жұдырығымен есiктi түйгiштейдi. Жап-жалпақ қабырға есiк тырс-тырс еттi де қойды. Не iштен, не сырттан бұған арнайы қатқан дыбыс бiлiнбедi. Тарсыл-гүрсiл, тақ-тақ, айқай-ұйқай дыбыстар көп, әрине. Бiрақ олардың бәрi бөтен дыбыстар, сырт дыбыстар. Бұған арналған, iшберген бiреуi де жоқ.



	Соның арасынша-ақ пойыз ырғаң ете қалды. Алдыға бiр ырғалды, қайта артқа ырғалды. Пыс-пыс еттi, тақ-тақ еттi. Сонсоң алдыға қарай жұлқына жөнелдi. Екпiндей жұлқынды да, қайтадан сабасына түстi. Сонсоң ентiгiп пысылдап, бiр ырғақты тоқылға көштi.

	Сөйтiп, ерiктi тұтқынға айналып кете барды.





ҮШIНШI ТАРАУ




	Мұнысы ерлiк пе, ессiздiк пе? Әлде, шынымен-ақ, қараң- ғышылығының салдары ма? Бойына ұялап бара жатқан қауiп-қатерден қалай құтылады ендi? Шындығында, өлiгi бiр далада қалса-шы?.. Көмусiз... Имансыз... Арамқатқан деген сол. Сiрә, келесi стансадан басқа пойызға ауысып мiнiп, қай- та қайтқан абзал шығар...

	Көңiл – алабұрт, ой – толқын. Үрей мен күдiк бойды ке- зек торлайды. Үмiт... Үмiт тым алыста тереңде жатқан сы- қылды. Талпынады. Бас көтермекке тырысады, бiрақ әлсiз. Бойы мен ойын торлаған басқадай кептердiң алдында – тым әлуаз. Боркемiктенiп, қайрат көрсете алмайды. Осыған шейiн бәрi басқаша едi, iп-лезде төңкерiлiп түстi. Орындарын өзгертiп шыға келдi.

	Үмiтi қандай мол едi, жiгерi қандай қайратты едi. Тек, сана- сында пәлендей айқын нысана бола қоймаған шығар. Алға- шында жеңгесi мен балалардың хал-жағдайын бiлмекке ұмтыл- ды. Ағасынан хабар-ошар аулады. Сонсоң, олардың бiрiн де таппады. Ет қызуымен балаларға паналыққа ұмтылған. Сол ет қызуымен тартып отырыпты. Ендi бағамдаса, ешбiр әйелдiң жүрегi дауалай қоймайтын көзсiз ерлiкке қол созыпты.





Көзсiз ерлiк пе өзi? Бейшара балалар жат ұрпаққа айна- лып кете барса... Өмiрбақи өзiне кешiре ме оны? Ұйықтай ала ма? Жүре ала ма? Тұра ала ма? Жегенi – желiм, iшкенi – iрiң. Көзi жасты, көңiлi қайғылы...

	Құнысып, бүрiсiп көп отырыпты. Пойыздың тарсыл- гүрсiлiн де, шыңғырған айқайын да естiмептi.

	Аңқиып қабырға есiк ашылды. Состиып бiреу тұр. Қужаң-қужаң етедi. Қолымен арт жағын – ербиiп-ербиiп тұрған үйлердi көрсетедi.

	 	– Туалет... туалет. Ол сөзiн ұқпады.

	– Уборный, уборный...



	Е, мұнысын ұқты. «Дәретке барып кел» дегенi. Дәретке барғаны жөн-ақ болар едi... Пойыз жүрiп кетсе қайттi? Сонда осы пойыздан қалмақшы емес пе? Сырғып кете бере ме?

	Арт жағына бiр қарады, алдыңғы жағына бiр қарады. Арт жағы – елi, алдыңғы жағы – белгiсiздiк. Неге белгiсiздiк? Ба- лалар бар ғой. Шырылдаған дауыстары келмей ме құлағына? Быртиған саусақтарын созғанын елестетпей ме? Жо... жоқ, өлсе, өлген жерiнде қалар, әйтпесе, балаларды таппай қайт- пайды.

	 	– Әй, пойыз жүрiп кетпей ме? – Пойызды көрсеттi, ал- дыңғы жақтың жолына қол сермедi.



	Анау түсiндi, басын шайқады. Арт жақты көрсеттi. «Ба- рып кел» дегендi ыммен бiлдiрдi.

	 	– Долға, – дедi сонсоң.



	Бұл ұқпай қалды. Аңырып ананың бетiне қарады.

	 	– Пошол, пошол, – дедi анау.



	Мұнысы несi? Қайда «кет» деп тұр? Осы араға қалдырға- лы тұр ма? Әйтеуiр, қоржынынан айрылып қалмасыншы.

	 	– Нет, нет, не надо...



	Мына шiркiннiң шыж-пыжы шыққаны несi? Қоржынды қорығаны ма? Қоржынды жымқырып кетiп жүрмесiншi осы пәле.

	Қол созып, қоржынын ала берген, ана күзетшi тағы да шыр ете қалды:

	 	– Я охранять, я охранять...



	Е, мұнысы «күзетем» дегенi. Мейлi ендi, құдайға тапсыр- ды. Аламын десе, жол бойы тартып та алады.

	Анаған басын изеп, күлiмсiреген болды. Басқа не iстейдi?

	Дәретхананы тез тапты. Iшi былық екен, әрең отырып шықты. Пойыз орнында. Вагоны да аңқайған бетi. Күзетшi байғұс ербиiп қасында тұр. Обалын бекер көтерiптi.





Кәдуелгiдей қамқорсып, басын изейдi. «Дұрыс болды» дегенi шығар. Тағы да қолымен ымдап, вагонның есiгiн көрсеттi. Жан-жағына жалтаңдады. Iш жақты нұсқап, қолын тезiрек ербеңдеттi: «iшке кiрiп кет» дегенi. Басқышы жоқ, аяқ салғы- шы жоқ, белуарынан келетiн жап-жалпақ тақтайға қалай шыға алады.

	Кеудесiн итiндiрiп ары тырмысты, берi тырмысты, кезек- кезек екi аяғын көтердi. Саусақтарымен тырналап, әлденеден қарманған болады, түк iлiнбейдi.

	Ана орыс қарқ-қарқ күледi, басын шайқайды. Ыржалаң- даған бойы, келдi де аяғынан көтердi.

	Көргенсiз неме, қолтығынан демеп көтермей ме. Әйелдiң аяғына жабысқаны несi.

	Дегенмен, соның көмегi тидi. Жалпақ еденге алдымен кеудесi iлiндi, екi қолы шынтақ тұсынан тiреуге келдi. Екi қол тiреуге келiп, кеудесi көтерiлсе, аяғын жоғары тартып алуға шамасы әбден-ақ жетедi.

	 	– Ей, жiбер аяғымды! Өй, мүскiн, аяғымда несi бар, ей, менiң. – Аяғын сермей тартты. Оң тiзесi қатты тақтайға тақ ете қалды. Тiзеден төмен қарай ұйып қоя бердi. Тiптi тiреуге келмей барады. Қайтадан құлап түспесе не қылсын. Шалқа- сынан құлай ма, шөкесiнен құлай ма? Әлде етпетiнен жалпая ма? Қалай құласа да оңбай түсетiнi анық. Мертiгiп қалса қайтедi? Құдай сақтасын! Бұл сапарда ауруға да, басқадай кепке ұшырауға да жол жоқ. Оған мұршасы жетпейдi. Қалай да тырмысып шығуы керек. Буыны қақсады ма, дiрiлдедi ме, әйтеуiр, бiр тамырына оқыс тиюi анық. Бiрақ қираған жоқ қой. Қираудан аман. Ендеше, тiреуге келедi, тiрелуге тиiс. Ауырар, бiрақ жаны шығып кетпейдi.



	Зорланып тiзесiн тiредi де, екi қолына сүйенiп кеудесiн көтердi. Ендiгiсi оп-оңай. Сол аяғы сумаң етiп баурына жи- налды. Сол бетi еңбектей жылжып, бағанағы орнына барды. Ашық-жарықта жан-жағына қаранды. Арғы түбiне жарық бозамықтанып қана жетiптi. Бей-берекет үйiлген жәшiктер арбияды. Зiлдей-зiлдей темiрлер сораяды. Дөңкиген-дөңки- ген тағы бiрдеңелер. Бәрi де шашылып жатыр. Бей-берекет. Егер реттеп үйсе, тағы осындай зат сияр едi. Әлде көтере ал- май ма екен?

	Мейлi, соған мұның басының ауырғаны не?

	Вагонның ашылар есiгiнiң алды ғана шағын алаңқай екен. Шөп, салом төселiптi. Бiртегiс емес, ойқы-шойқы, кедiр- бұдыр. Әбден таптауыр болған. Осы таптауыр төсенiштiң төр жақ шетiнде шиыршықтала ораған матрас жатыр. Сiрә, жа-





тын орынның төсенiшi шығар. Әбден сiлiкпесi шыққаны беп- белгiлi.

	Көтек, мына байғұс солбиып қайда барады? Жоқ, солби- мады. Екi қолын еденнiң ернеуiне тiредi де, «әуп» деп бiр-ақ көтерiлдi. Оң тiзесi iшке түстi. Қолын әуелгi тiреген қалпы- нан айырмай-ақ, орнынан тiк көтерiлдi.

	Әбден машықтанып алған пәле ғой...

	Е, айтпақшы, бұл пәле қайда барады? Алда-жалда... Құдай бетiн аулақ қылсын, жан далбаса, айбат қылатын шашау жат- қан ағаш бiрдеңе де жоқ...

	 	– Әй, әй, ти көдә? – Өңiн қатайтып, даусын күжiлдеттi. Анау алақанын шайқады: қорықпа деген белгiсi. Сонсоң,



	шиыршықталып кесектелiп қалған шөп пен саломды аяғының басымен түрткiштеп, қопсыта жаймалаған болып жатыр. Соның үстiне әкелiп матрасты жазды. Матрастың арасында умаждалған әдиәл жатыр. Екеуi де кiрқожалақ. Үстiне отыруға жиiркенесiң.

	Ана орыс, алдымен, матрастың үстiн көрсеттi. Матрастың ұзына бойын қолымен межелеп, алақанын жағына қойып, ұйқының ишарасын жасады. Әдиәлдi үстiңе жамыласың дегендi көрсеттi. Сонсоң вагонның есiк жақ бұрышынан бiрдеңенi қолтықтап шықты. Түйдектелген ұзын арқан екен. Бiр басында салбыраған ағаштар жүр.

	Мұның тап алдына әкелiп арқанды жазды. Екi қабатынан тұйықталған екен. Тұйық жағының әр жерiнен сатылап қа- рыстай-қарыстай ағаштар байланған. Арқанның жадағайлан- ған екi ұшын есiкке қарсы жатқан жүктердiң әлдебiр темiрiнен мықтап байлап тастады. Әлгi сатылы ағаштарды төмен түсiрдi. Салбыраған жiп саты шықты. Баспалдақтары – ағаш.

	Секiрiп жерге түстi де, баспалдақпен сатылап қайта жоға- ры көтерiлдi. Тiптi ып-ыңғайлы.

	«Көрдiң бе?» «Ұқтың ба?» деген ишараны ымбалады. Көрдi, ұқты, әрине.

	Жiп сатыны қайта жинап, әлгi жүктiң алдына тастады. Сонсоң, осы жiп сатыны нұсқап, ашық тұрған есiктi нұсқап, бiрдеңелердi түсiндiрiп жатты. Шүлдiрiнен ештеңе ұққан жоқ, әрине. Ал ымбалаған ишарасын түсiндi. Осы жiп саты- мен түсiп-шығып жүр... дегенi.

	Бұл басын изедi. Қолын кеудесiне қойып, рақметiн iзетпен бiлдiрдi.

	Күзетшi орыс жерге секiрiп түсiп, вагонның есiгiн сырты- нан жапты. Қоп-қоңыр қараңғылық вагонның iшiн қоршай





қалды. Түннiң түнек қараңғылығы емес, қолдан жасалған қоңыр қараңғылық. Түн түнегi қоп-қою болар едi, мынау – сұйық қараңғылық. Осындай тұйық бөлмелердiң iшiнде ғана болатын қараңғылық.

	Пойыз шыжалақтап өкiрiп қоя бердi. Соның арасынша, алға қарай бiр лықсыды, артқа қайта толықсып, алға қарай қайта жұлқына жөнелдi. Тақ-тұқ тоқылы жиiледi, ентiгi күшейдi. Ендi бiр сәтте, әйтеуiр, екпiндеп бара жатты...

	Шу, қара құйрық! Шу, темiр тұлпар! Әйт, шу, жануар!

	Күндi-күнге, түндi-түнге ұрып, тарта бер алға қарай!

	Осы Темiр тұлпардың қожасы өзi! Темiр тұлпарды ерттеп мiнiп, белгiсiз елдiң белгiсiз жерiне аттанып барады. Жоғын iздеп бара жатыр. Кiсiсi. Екi бiрдей кiсiнi iздеуге шықты. Ендi қайта айну, көңiл толқуы... – ештеңеге жол жоқ. Арты

	 	– алаң, алды – үмiт. Үмiтке қарай ұмтыла бередi.



	Астындағы мына отарба өгiздей сүйреп, алға тартып бара- ды. Қайдағы өгiз?! Өгiз түгiлi, тұлпардың тұлпары, желмая- ның желмаясы да, құлан да, сұңқар да мына тiлсiз темiрдiң күшiне де, жүрiсiне де пар келмес-ау. Күн демейдi, түн демейдi, жаңбыр ма, қар ма; ой ма, қыр ма – бәрiбiр, тарта бередi. Тақ, тақ... Тоқ, тоқ...

	Тек вагон iшiнiң қараңғылығы ғана көңiлге қонымсыз. Тiптi қараңғылығы да емес, бiтеулiгi жанға жағымсыз. Төңiректi көрiп, айналамен тiлдесiп отырса ғой. Көңiл де, көз де басқаша сипат алар едi.

	Кеңдiкке үйренген, айхай далада өскен еркiн кеуде мына тымырыққа шыдамай жарылып кетер ме екен?!

	Есiктiң саңылау сызаттарынан түк көрiнбес пе?

	Жалпақ дала жалпағынан көсiлiп көрiнбейдi, ол да жо- лақ-жолақ сызаттанып, апшысы қуырылып, безек қағады. Алға емес, артқа қарай зымырайды.

	Жарықтық, жердiң апшысын қуырып-ақ келедi екен. Көлденең бұталар елбелең қағып, қалтаңдап қалып жатыр. Жер шiркiн де табан астынан дөңгеленiп, алысқа ұзай бере ширатыла жазылып, содан арыға кеңейе шалқып, бұлаң- бұлаң қалып жатыр.

	Қап, әттеген-ай, ең болмаса, көзiң сыятын бiр саңылау- дың болмағаны-ай. Жан-жағын түгел барламағанымен, бет алдын ап-анық көрер едi...

	Мына шiркiннiң екпiнi бәсеңдеп бара жатқаннан сау ма? Қырға шыққаны ма екен әлде шаршады ма? Пәле, солқ ете қалғаны несi? Кiсiнiң жұлынын үзiп жiбере жаздады ғой. Басқаша тежелiп, басқаша тоқтай алмайды-ау, сiрә.





Бұл шiркiнге, сонда, не болды?

	Тым-тырыс. Жып-жылмағай. Алыс-жақында қарауытқан ештеңе байқалмайды. Тоқтауының себебi не сонда? Қап, мына темiр тұлпарға құжырының жете алмағаны-ай! Бүйтiп көрiнген жерге көлпектетпей, жер-жањанды көктей өтiп, көз ұшына қарай тарта берер едi. Мына жып-жылмағай қылып тiлiп, қосарлап салған темiр таспасы қаншаға шейiн тартыла бередi екен?

	Салдыр-күлдiр жұлқынып есiк ашылды. Күзетшi орыс апыл-ғұпыл сөйлеп жатыр:

	 	– Уборный, шәй... – Оң жақ жанын көрсетедi. «Жерге түстiң» белгiсiн жасап, жiп сатыны көрсетедi.



	Жолбасшысы ма, қорғаушысы ма? Әлде қамқоршысы шығар? Бәрiбiр ғой. Әйтеуiр, құдайдың қосқан жолсерiгi осы ғана болып тұр. Жiп сатымен оп-оңай жерге түстi. Бойын жазды. Өзiн қанша қопайтып, ертегiнiң батырына бағалаға- нымен, тұп-тұйық қапаста отыр екен ғой. Мына кең алқап- тың самалына не жетсiн!

	Әттең, жол бiлмейдi, жөн бiлмейдi, ел жағалап жаяу тарта берер едi. Жоқ, өкiнiш қылмайтын нәрсенi өкiнiш қылғаны несi?!

	Жапан даланың жазық ортасында жетiмсiреп үш-төрт үй тұр. Мұржасынан түтiн шығады, тiршiлiк белгiсi сол ғана. Жол бойғы бекет қой.

	Ыстық су құйып алуға ұмтылғандар вагон-вагоннан қадау-қадау қараңдап ортадағы сары үйге бет қойып барады.

	Жолдан бұйыратын ер азығының алды осы шығар.

	Игiлiгiне жарата бергенi жөн.

	Үлкен қазандықтың шүмегiнен сүмектеп су ағып тұр. Аядай үйшiктiң iшiн соның буы тұмшалап тастаған. Шүмектiң асты, кәдуелгiдей, көлшiк. Суды алған ыдыстары- на асыра құйып, уақытында тоқтатпағанның кесiрi. Күнi-түнi басында қадағалап тұрып, көздерiне шұқып көрсетер ме едi.

	Ыстық су алды. Ендi осыдан шәй шығарып қалай iшуге болады? Ер азамат не iстер едi? Шәй iшер ме едi? Құрғақ та- мақ жеп, суық сумен сусындай салар ма едi? Мейлi, тап, қазiр басына түсiп тұрған күн жоқ. Құдай бұйыртып, қолына iлiккеннiң бәрiн талғажау қыла бергеннiң еш артықшылығы жоқ.

	Қалайы кәтөлшек, қалайы крөшке. Крөкенiң түбiне бiр шымшып шәй салды. Кәтөлшектен орталап ыстық су құйды. Өлеусiреп бу шықты. Бетiн жауып, қалыңдап орап тастады.

	Басқаша не iстейдi? Өз буымен үрлеп жылытпаса...





Шымшым ғана шәй болып шығыпты. Мынадай жол үстiнде, мынадай жағдайда бұдан артық қандай күй керек?! Неше күн бел шешпей, жорыққа жортып, қатқан малтаны әрi азық, әрi сусын қылған ерлерден жаны ардақты ма? Со- лар шыдаған кепке бұл неге шыдамасқа. Оның үстiне, мұның жол азығы бар. Жол бойы өстiп шалаптап iшуге шәйi бар. Тек жүрiс еркiнiң өз қолында болмай тұрғаны... Мейлi, мына темiр арғымақты еркiн көндiре қою да оңай емес шығар.

	Темiр арғымақ темiрше кiсiнедi. Солқ еткiзiп iлгерi ұмтылды. Артқа қарай бiр толғап алды. Сонсоң жұлқына сүйредi.

	Ал, тарта бер, жануар! Ентiкпей, терлемей тарта бер!

	Шiркiн-ай, көз шарасы жарық дүниемен, жалпақ даламен қоса дөңгелеп отыратын алақандай тесiктiң бұйырмай тұрға- ны-ай! Қанатына қанат бiтер едi, жiгерiне жiгер үстелер едi!..

	Шымшым шәй мен екi-үш рет аузын толтырып қарбыт- қан шәйнама буынын босатты. Манаурап, маужырап, есiней бастады.

	Батырдың батыры, дүлдүлдiң дүлдүлi тап осы ұйқы пәлеге шамасы келе қоймаған-ақ шығар. Жауға алдыратын, көштен де қалдыратын осы ұйқының кеселi ғой. Ұйқы – жау... Ұйқы жау ма өзi? Ұйқы деген – тыныс емес пе. Досың. Күш- қуатың, көңiл-күйiң соған тәуелдi. Ұйқың қанса, жаның ты- ныстап, бойың сергiп қалады. Ақылың, ойың түлеп, жаңарып шыға келедi. Сiрә, ұйқыны жауға теңегендер ұйқыны ұқып- ты, үнемдi пайдалана алмағандар. Ұйқымен алысты, ұйқыны жеңуге тырысты. Ұйқы да жаныңмен бiрге жаралған денеңнiң қажеттiлiгi. Оны жеңуге де болмайды, жеңiлу де жөнсiздiк. Орнымен, жөнiмен, уақытымен пайдалану ғана ләзiм...

	Денесi мұздап, құрысыңқырап қалыпты. Мынадай суық үйшiкте кiм ұйықтап көрген. Қайран, өз үйi, кең сарайдай боз үйi. Көсiлiп жатушы едi, керiлiп тұрушы едi. Әрине, шал- жиып жата бермейдi. Жұмыс бар. Өзiңдi-өзiң мазалап бiтесiң. Сөйтсе де... Аз ұйықта, көп ұйықта, әйтеуiр, емiн- еркiнсiң... Уақыт...

	Е, уақыт қай мезгiл екен? Темiр тұлпар салдырлатып са- лып келедi. Анда-санда өкiрiп-бақырып тоқтай қалады. Бiраз тыныстап тұрып, өкiрiп-бақырып қайта жүредi. Жаумен алы- сар нағыз тұлпардың өзi! Темiр тұлпар! Апырып-жапырып, басып-жаншып өте шығар едi. Оңындағысын – оңға, солын- дағысын – солға жайпап бара жатса...

	Кiм жайпайды? Қандай ер бар? Е, Ер құрып қалып па? Ерi





жоқ ел бола ма? Қайрат күшi қамал алып, жаудың шебiн бұзған қас батыр болмаса да, ақылы мен айласы дүйiм елдi аузына қаратып, көш бастаған ерлер көп едi ғой. Жауды да жеңген, бай-манапты да үйелменiмен жер аударып тастаған. Ендi солардың өздерiне сүргiн келдi. Жақсылар мен жайсаң- дардың өз бастарына күн туды. Бұрын... Әй, олардың iшiнде де нелер жақсы мен жайсаңдар кетiп едi-ау. Ел iшiнiң игi жақсылары, ақсүйектерi солардың арасында емес пе едi. Елдiң тағдырын да, талайын да солар шешушi едi ғой. Сырт- тан жау шауып немесе елдiң iргесiн сөккен жат жұрттың сыртқы қысымшылығы болмаса, бүкiл ел-жұртқа жаппай жосын апалаң-топалаң, елдi зарлатқан зобалаң ел iшiнiң өзiнен шықпаушы едi ғой. Бiрер ауыл, бiрер үй өкпе-назын бiлдiрiп, бүйректен сирақ шығарып жатса, жан-жақтағы ел жақсылары жиылып басу айтып, билiк жасаушы едi ғой. Сол билiк екi жаққа да байлам болып бекитiн. Ары қарай ың- шыңсыз өмiр қайта жалғаса беретiн.

	Әйтеуiр, мынау заманды басшысы да, қосшысы да жабыла

	мақтайды.

	«Орнаттық» дейдi, «жасадық» дейдi, «әпердiк» дейдi. «Бо- лашақта бәрi болады» дейдi. Рас та шығар. Бiрақ қиыншы- лығы мен тауқыметi асып барады. Соның бәрi ел iшiн жайла- ған жаулардың iсi деседi. Бiрақ ана ардақты ұлдар өз елiне өздерi қалай жаулық жасайды? Әлде қияпасыз қисынсыз- дықтарға қарсы тұра ма екен? «Өкiмет» деген шықты. Құрығы ұзын, құрсауы қатты. Өзiне қолайы келмегенiнiң ешкiмiн де аямайды. «Өкiметке бағыну», «өкiметтiң айтқа- нын iстеу» деген осы өкiметтiң тұсында ғана шықты ғой. Осы өкiметке шейiн әркiмнiң жеке басы өзiнiң жеке билiгiнде едi. Көше ме, елден елге ауыса ма, ерiктерiнде тұғын. Сонсоң

	«өкiмет» деген орнады. Жаңа өкiмет. Кедейлер өкiметi. Елдiң ту-талақайы шықты. Өлдi, қашты-пысты, жер ауды. Кедей- кепшiгiн қауымдастырды: «серiктестiк» дедi, «колхоз» дедi.

	«Өмiрлерiң өстiп гүлденедi» дедi. «Жер бетiндегi жұмақ ел осы елде орнайды» дедi. Сол үшiн жан пида, жандарыңды да, тәндерiңдi де аямай еңбек қылыңдар. Рақатына өздерiң жете алмасаңдар, ұрпақтарың жетедi. Ұрпақ үшiн! Болашақ үшiн!

	 	– дедi. Көпшiлiк елiктi, желiктi. Сендi. Өкiметтiң айтқаны- ның бәрiне жұмылды. Әзiрге жеткенi де, жетiлгенi де жоқ.



	«Бәрi алда» деген үмiттерi жоғары. «Саясат» дейдi. Сол сая- саттарының көпшiлiгiн халық түсiнбейтiн-ақ шығар. Әйтеуiр, мұның өзiнiң санасына ештеңе кiре қоймады. Саясатты ұқпа- ды. Кешегi өкiмет үшiн күрескендер бүгiн жау болып шық-





ты. Солардың желеуiнде кеткендер көп. Саясат түгiлi, «пәми- лия» деген сөздiң жөн-жосығын бiле бермейтiн талай боз- бастар бекершiлiктiң құрбанында кеттi. Ол байғұстардан нендей қауiп-қатер келе қалыпты? Кiсiнiң ойы жетпейтiн, са- насына кiрмейтiн жәйттар көбейiп-ақ тұр. Әйтпесе, қарша- дай үш перiштенi елiнен, жерiнен айыратындай жөнi не? Ту- ыстарына табыс етпей ме? Өз елiнде, өз жерiнде өспей ме? Мейлi, жетiм атансын, панасыз қалсын. Сондай бiр жетiм ба- лалар үйi бұл жақтан да табылар болар. Осындай толып жат- қан шәргездiктер. Әлде, соның бәрi өздерiне жөн бе екен?

	Денесi қалтырап, бойы одан сайын мұздай бастады. Үстiне жамылғанның ол шетi мен бұл шетiн тартқылап қым- танған болды. Жетпедi. Қол-аяғын баурына алып, бүрiсе түстi. Андыздалған суық қойны-қоншының бәрiн тiнткiледi. Өне бойы түгел шұрық-шұрық тесiк сияқты. Үстiндегi жамылғы да, киiмi де қамзаулыққа жарамай барады. Екi жа- ғына кезек аунады. Астыңғы жамбасын төсенiшке төсеп, өкпе тұсын шынтағымен басады. Мұздаған денеге жылу жүгiре ме деп дәметкенi. Әуелгi сәтте тастай дене жiбiген си- яқтанды. Андыздаған жел тыйыла қалған сияқтанады. Денесi де, жаны да сәл-сәл пана таба қалады. Бiрақ сәттiк қана жұбаныш. Iп-лезде-ақ қойны-қонышына суық сумаңдап, жаны да, тәнi де қайта тiтiркенiп шыға келедi.

	Жоқ, бүйтiп қыбыр-дыбырсыз жатса, сол бетi қатып қалуы кәдiк. Бар жетiскенi – өнбойын суық құрсаулап, ауруға шалдығып тынар.

	Жалма-жан басын көтердi. Киiм сыртынан қол-аяғын си- палады. Отырып-тұрып, отырып-тұрып, бойына қан жүгiрттi. Сонсоң денесiн қимылдатып, арлы-берлi қозғалақтап жүрдi. Қараптан-қарап арам өлуге болмас. Тәуекелге бел буды. Игiлiк сапарына шықты. Жол-жөнекейгi қиындықты қасқай- ып тұрып жеңуi тиiс.

	Қас батырдан несi кем?! Қолында қалқаны, қынабында қылышы жоқ демесе... Бұл сапар қылышпен, найзамен ала- тын сапар емес, төзiммен, қайсарлықпен, еппен алатын са- пар. Шыдамдылық және еп!

	Иә, сапармен келе жатыр. Қанша жолын жүрдi? Жол ша- масын бiлмейдi. Бiрақ уақыт оншалық өтпесе керек. Жарты күннiң бе, жарты түннiң бе, ар жақ – бер жағы болса керек.

	Үздiксiз жүрiп келедi. Арасында екi рет дамыл алды. Шаршай ма екен, басқадай қажетiн орындай ма, әйтеуiр, өкiрiп-бақырып, ентiгiп-үздiгiп, солқ-солқ дем алады. Кәдуелгiдей, қорқып қаласың. Бiр жерiне ақау түстi ме, шар-





шап-шалдықты ма деп күдiк аласың. Мiнген-түскен азын- аулақ адамдарға қараған. Ондай қауiп-қатердiң нышаны бiлiнбейдi. Бейқам. Жайбарақат. Керiледi. Кергидi. Соларға қарап, мұның да көңiлi тынышталған. Демек, астарындағы көлiктерi шалдыққан жоқ, шаршаған жоқ. Бұл өзi шалдық- пайтын, шаршамайтын, жаны жоқ нәрсе емес пе? Тек бұзыл- маса болды да. Бұзылмаса, майы мен суы таусылмаса... Иә, тамағы – май, су. Айтпақшы, басты тамағы – көмiр. Иә, со- лары таусылмасын. Бiр жерi бұзылмай, тамағы таусылмай тұрса, жануар-ақ!

	Айт, жануар, шу дедi, Аршындап бурыл гуледi... Гулей бер! Кiдiрме!

	Ойы құлшынып едi, бойына жылу жүгiрдi. Iшкi ой мен сыртқы дене бiр-бiрiне тәуелдi шыққаны ғой. Ойыңды қыз- дырып, денеңдi қыздыруға болады екен.

	Әйда, жануар! Тарта бер, бөгелме! Жеткiз тезiрек жететiн жерiне! Дөңгеленiп дала қалып жатыр! Алыстағысы көлбей қалқып, жақындағысы дедеңдей жүгiрiп, бiразға шейiн қоса жарысады да, сонсоң бас шұлғысып қала бередi. Қалыспай- тын, есе бермейтiн, теңдiгiн жiбермейтiн жаратылыс – ұзын аққан өзен мен қоса жарысқан қара жол. Ирелеңдеп, сумаң- дап бiр қалыспайды екен. Анда-санда қиырға тартып жоқ бо- лып кетедi. Ойға түседi, қырға шығады, тауды айналады. Бiр уақытта қарасаң, қабаттаса салғыласып зулап келе жатқанын көресiң. Бағанағы ма, жаңадан қосылды ма, айыра қою қиын. Қызылордадан Алматыға шейiнгi сапарда жол құбылысы-

	ның бәрiне зейiн сала қараған. Ендi соларды көкiрегiмен барлап келедi. Қазағының даласы... Ата-бабасының шиырла- ған жерi... Қанша мықам заман өттi, бәрiн де көрдi ғой. Иә, бәрiн көрдi, бәрiн кештi. Ата-бабалардың, ел-жұртының қуанышын да көтердi, қайғысын да тартты. Ұлы нөпiр тойлар өттi, қан төгiскен қырғындар болды. Қойнауы қуаныш, бау- райы қызықтарға толды, ұрпақтан-ұрпақ өндi. Қожайын өзi. Жатты, тұрды; керiлдi, көсiлдi. Ешкiмнiң жұмысы жоқ. Көз алартпайды, мазасын алмайды. Байтақ дала, кең дала! Ойхой, шiркiн, сайранды өмiр-ай! Сол даланың төсiмен ызғып келедi. Сол күн қайта туар ма?

	Астапыралла! Не деп кеттi? Жұмақ өмiр, нағыз теңдiкке жеткен күн ендi ғана туған жоқ па? Сол өмiр үшiн жантала- сып, жан қиысып жүрген жоқ па. Байлық орнайды, рақат кешедi, қызыққа кенеледi. Қашан? Оларды кiм көредi?





Әне-мiне, жетемiз деген, кергiп жүремiз, кеңiрдектеп тоя- мыз деген. Қайда... Ел-жұртты есеңгiреткен ортасында талай михнатқа кезiктi. «Құртамыз» дегендерiн құртты. «Қаңғыртып жiберемiз» дегендерiн қаңғыртып жiбердi. «Тартып аламыз» дегендерiн тартып алды. Қалған ел аштықтан қырылды. Ендiгi баскөтерерлерiн жым-жылас жоғалтты. Баскөтерерлерi ғана ма? Әйелi қоса айдалды. Балаларын қаңғыртып жiберiптi.

	Кiм кiнәлi? Өкiмет пе? Жасырын бiреулер ме?

	Әй, жұртым-ау, жау ғой солар. Жаудың iсi! Осыны қалай аңдамай жүр? Сенгiштiк пе, аңғырттық па? Айтатын, күдiк қылатын бiреудiң шықпағаны ма? Әлде өз басынан қорқа ма? Сөйтедi-ау, сiрә. Ана жазықсыздардың бәрi шындықты айта- мыз деп шырылдағандар ғой.

	Осыдан аман-есен қайтсын. Баратын жердiң бәрiне бара- ды. Араша түсу керектiң бәрiн арашалайды!..

	Зымырап келе жатқан отарба сәл-сәл табан тiреп өкшелей қалды. Екпiнi бәсеңсiген-сынды. Соның арасынша баж-бұж бақырып қоя бердi. Тоқтауға бет алғаны. Сонда iштегiлерге дабыстай ма, сырттағыларға дабыстағаны ма? Сiрә, соның екеуiне де құлаққағыс қылғаны. Дүлей арын, жойқын күш жолына iлiнгеннiң бәрiн жайпап өтетiн шығар. Сол себептi де, өте сақ. Жүрерiнде де, тоқтағанда да дауыс салып ескертiп отырады. Өзi үшiн емес, iштегi-сырттағыларды сақ- тандырғаны.

	Ақылды жануар! Қимылы, жүрiсi, тоқтасы бәр-бәрi бiр- бiрiмен жұптасып, үйлесiм тапқан. Далада қалтырмайтын, жауға алдырмайтын сенiмдi-ақ көлiк! Көлiк емес, тұлпар ғой. Темiр тұлпар!

	Темiр тұлпар бiртiндеп баяулап, ырғалып-жырғалып ба- рып тоқтады.

	Көлденең есiк салдыр-гүлдiр ашылды. Қожайынның дау- сы шықты.

	 	– Уборный, – дедi. – Бада, – дедi.



	Екi сөздi де ұқты. Дәретке шақырғаны. «Су ал» дегенi. Екi сөз де анайы естiледi. «Түзге бар», «су ал» дегендi сыпайы тiлде қалай ұқтырып қоюға болар едi. Кәпiрдiң сөзi де дөрекi, қимылы да тасыр-тұсыр бiрдеңе. Түр-кескiнi де тұрпайыла- нып кеткен. Ауылдағы бұлардың еркектерi де жiбектей бо- лып тұрған жоқ, әрине. Олар да күнге күйiп, желқақты болғ- ан. Бетi-қолдары түрпiдей қатайып, жарылып, қабарып кет- кен. Бiрақ жанарлары да, жандары да мап-майда. Қандай апырып-жапырып iстегендерiмен, iс-қимылдары да түк дөрекi емес. Сөздерi тiптi майда...





Қой, бойын жеңiлдегенi жөн шығар.

	 	– Уборный тода... – Вагон күзетшiсi оң жағын қиыстай көрсеттi. – Бада там. – Ендi сол жағына қолын шошайтты. Екеуiн де тез тапты. Басбiлгi болып жаттығып қалыпты.



	Даланың ызғары бойына тез жайылды. Жерде қырбақ қар жатыр. Кешелi-бүгiндi жауған емес. Кемiнде бiрер жұма бұрынның сыбағасы. Қыс ерте түсетiн терiскей жаққа бойлай бастағандары ғой.

	Пойыз айналасы шам жарығымен әжептәуiр нұрланып көрiнедi. Қияқтана туған ай сiлемi аспан мен екi араны осы жарыққа бозамық қана жалғастырады. Қожырайған-қожы- райған төрт-бес үй. Өздерiнен қастарына үйген шөптерi биiк. Маңқиып-маңқиып иттерi қарайды. Үрмейдi, құр тұмсық көтередi. Үйреншiктi құбылысқа бекер таңжыртпауға ма- шықтанған. Анау бiр үйдiң сыртында екi-үш жылқы тұр. Си- ырларын да қораламапты. Әлi тiмiскiленiп алаң-ашықта жүр. Сiрә, қойлары ғана қорада.

	Шiркiн, бейжай бейбiт тiршiлiк-ай! Мыналарда ауыл iшiндегi абыр-сабыр да жоқ қой. Бiрақ тым аз үй. Әр жер, әр ауыл өздерiне тән тiршiлiк қызығын көрмеген соң, өмiрдiң опасын қалай ұғады? Анау екi-үш жылқының мақсаты не? Жегiн бе, мiнiс пе? Әйтеуiр, күнкөрiстiң ғана күшкөлiгi шы- ғар. Басқа қандай кәде, жораға жарайды? Маңайда?.. Маңай арыға созылған иен дала сияқты. Мүлгiп қарауытқан құр дала. Сонау тұс қырқалы болар, ай сiлемi соған тiрелiп, жұтылып тұр. Жылт еткен жарық көрiнбейдi. Ендеше, жан-жақтың бәрi

	 	– иен дала. Онда ана аттардың қажетi?.. Аң ауламаса...



	Пендешiлiкке дауа жоқ. Айдалада жол бойындағы таны- майтын, бiлмейтiн, түрi-түсi белгiсiз бiреудiң тiршiлiк түрiне соншалық күйiндi болғаны несi? Тiптi күйiндiлiк те емес. Қызғанышқа ұқсайды. «Бұл неге ат ұстайды? Ол қай дәуренiне қажет?» деген қандай қисынға келедi? Ешбiр жөнге сыймайды.

	Е, соның бәрi марқұм күйеуiнiң ат ұстағандығының буы. Бәйге ат. Бабына келтiрiп, күтiмiн ерекшелеп ұстайтын. Өзiнен басқа ешкiмдi жел жағынан жүргiзбеген-ақ шығар. Әйелiнiң бабына дәл сондай қараған жоқ. Бәйге ат, жүйрiк ит ұстауға жаны құмар едi. Атты ардақтайды, иттi еркелетедi. Алғашқы кездерi бұл көндiге алмаған. Ұнатпады. Тiптi, күйеуiнiң көңiлiндегi бұған арналған сыбағасына ортақта-

	сып, қадiр-қасиетiн азайтып жүргендей көрген.

	Жарықтық, күйеуi балакөңiл едi. Шалқая керiлiп, қарқ- қарқ күлетiн.





	– «Жанның ықыласы бiр бөлек. Оның бәрi – сенде. Сон- соң, адамның көңiлi қалаған қалаулы iсi болады. Ат баптап, ит ұстау – менiң сол көңiл қалаған iсiм. Әкемнен иемденген мұрам iспеттi. Былайша айтқанда, ара-тұра қол босағандағы алданыш қой».

	– «От басың, ошағың... алданышқа жарамай ма?»

	– «От басым, алданышым емес, жан сыбағам ғой. Ауыл азаматтарына қосымша бiр сыртқы ермек тағы керек. Менiң қалауым – ат пен ит», – деген.

	– «Ермектен гөрi құмарлығың басым. Бар жан-тәнiңдi со- ларға сарқасың. Мен үйреншiктi мүлкiң сияқтымын». – Бой бермеуге тырысқан. Шын ұйғарымы да сол едi.

	– «Қызғанғаныңнан ғой. Жан-тәнiмдi сенен ешкiм де, ештеңе де айыра алмайды. Аналар – жай ермек қана емес, бәсеке, қыздырманың қызыл шоқтары ғой. Желiктiрiп, елiктiрiп тұрады. Мазаңды алады. Бәйгеге қоссаң – озуың керек. Аң қусаң – жетуiң керек. Озу үшiн, жету үшiн бап қажет. Солардың бабы уақытымды алатыны рас. Бос уақытымда от басында омалып тағы отыра алмаймын ғой. Менi түсiнуге тырыс», – деген.



	Түсiнуге тырысты. Басқа азаматтардың да қам-қарекетiне назар салып көрдi. Шындығында, от басында омалып ешкiмi отырмайды екен. Әрине, негiзгi қарекеттерi – жұмыс. Кол- хоздың жұмысы. Түн демейдi, күн демейдi. Таң демейдi, кеш демейдi. Жан ұшырады, жан бередi. Салпақтап жүрмейдi, жан-тәндерiн салады. Тiптi бос уақыттары да жоқ. Сонда да, бiр уақ жандарын танымдатар алданыштарынан қол үзбейдi. Қысқы мезгiл, жаңбыр-жаңбырдың арасы, түнгi уақыт... Әйтеуiр, лажын табады. Әрқайсысының қарекетi әр басқа. Қолөнершi, балықшы, аңшы, атбегi... толып жатыр.

	Солардың бәрiн байқастай, бақылай келе, күйеуiнiң iс- қылығын құп көрген. Құп көрiп қана қойған жоқ, қосымша көмегiн қоса ұсынды. Еркектен гөрi әйел үй маңында көбiрек жүредi. Баптап баққан ат та, күтiмде ұстаған ит те қора-жайдың маңайынан ұзамайды. Егер жөн-жосығын бiлiп алса, әйелдiң-ақ қолы. Оның үстiне...

	Иә, оның үстiне, бастары екеуден аспады. Болған. Уақытымен, сәтiмен, толысып, толғатып-ақ босанып едi. Ұл. Шекесi торсықтай, денесi балпанақтай ұл туған. Екi-үш ай ғана тұрды. Сол екi-үш айдағы қызығының өзi осы уақытқа шейiн жанын жұбатады. Әрине, нәрестенiң қылығын көрсе- туге әлi ерте едi. Сонда да... Жылағаны... Маңдай терiсi бiр шөкiм болып жиырылып, бүкiл көмекейi көрiнедi. Таңдайы,





үстiңгi-астыңғы қызыл иегi қызыл емес, ақшылтым. Бұлар соған қарап мәз болады. Қос жұдырығын тас түйiн түйiп, екi қолын екi жанына көтерiп алады. Үздiгiп шырылдайды-ау. Жаның қоса үзiлiп кете жаздайды. Кiшкентай жұдырығына үлкен бармағын сұғындыратын әкесi. Тастай қатады да қала- ды. Қолын тартса, қолымен қоса көтерiледi. Әкесi соған мәз. Баласы шырқырап жылап жатады, әкесi қарқ-қарқ күледi.

	Сонсоң бiр көңiлi көншiп, көлдей болып жататыны бар. Уiлдеп дыбыс шығарады. Алақанын жайып, саусақтарын жыбырлатады. Екi аяғын көтерiп, тырбаң-тырбаң қозғайды. Шалықтағанын әкесi күлгенi деп қабылдайды. Қоса уiлдеп, қоса былдырлап, мәз-мейрам болатын. Жүзiнен бақыттың лебi, қуаныштың нұры төгiлiп тұратын.

	 	– Мына Желжетпес күреңге кейiн осы мiнiп шабады. Арттан соққан желдi алдынан тұрғызып, жалғыз қара келе жатса, бiздiң Ержiгiт деп қуана бер. Менiң барлық мұрам осыған көшедi. – Мақтанып айтатын. Жаны жасап, мәртебесi өсiп, мерейi тасып, ақар-шақар күй кешетiн.



	«Құдая, тәубалап» бұл отыратын. Ұзағынан тiлейтiн. Көңiлi тағат таппай кететiн. Қорқып, қауiпсiнiп ойлайтын. Қолынан шығарып алатындай, ие бола алмай қалатындай жүрексiнетiн. Тұла бойы қалтырап, жүрегi дiрiлдеп қоя беретiн. Перiштенi өзiнен де, күйеуiнен де қызғанып, алқын- толқын болатын. Жан баласының көзiне түспес иенде ұстап, сонда өсiрудi қалайтын. Жоқ, бұл ойынан лезде қайтатын. Өзiнiң көзiнiң сұғы түсер деп қайта қорқатын. Қараңғы түкпiр болса... Емшек сүтiн берiп, тамағын апарып қана тұрса... Қараңғыда құр сұлбасына ғана көз тiгедi. Жоқ, көз тiкпейдi, жанасалап көз салады.

	Осы ойын санасымен бағуы-ақ мұң, зәре-құты ұшқан. Үңгiрде, қараңғыда өскен адам кiм болып шығады? Мылқау, тұрпайы, сабалақ, кiсiкиiк бiреуге айналмай ма?

	Сонсоң өзiн жұбатуға тырысатын. Өсiп жатыр ғой бәрi де: жалғызы да бар, жампозы да бар. Торсық шеке, ай мүйiздiлер де кездеседi. Солардың ешкiмiн ешкiм сырт көзден тасала- май-ақ, қорғап-қорғаштамай-ақ өсiрдi ғой. Ержiгiт те сөйтiп өседi.

	Осы ойға жұбанған. Жаны жай тапқан. Көңiлi тыншыған. Содан бiр күнi... Өмiрiндегi ең қарғыс атқан қаралы күн сол шығар. Иә, бiр күнi түс ауа қолды-аяққа тұрмай жыла- сын келiп... Сап-сау, шалқып-тасып отырған бала... Құйры- ғын басып, талпына бастаған. Алдандырғанға алданып, елiктiргенге сақ-сақ күлетiн. Сол күлкiнiң сыңғыры құла-





ғында өмiр бақи сылдырайды да тұрады. Мөлдiр, еш жарық- шақсыз, зорланусыз, кеудесiн жарып шыққан таза үн. Көкесiн таниды, шешесiн таниды. Бұларды көргендегi желпiнiсi... Орнынан ұшып кете жаздайды. Екi қолын қанат қылып сабалап, қомдана көтерiле берiп, етпеттеп құлайды. Жыламайды. Басын қайта көтеруге тырбанып, тыраңдап жатқаны.

	Қай жағынан, қалай көтерiлудiң жөнiн таба алмай, әлекке түседi. Әкесi соған да мәз. Бiр-екi рет қайта жығып, сонау ұзына бойы биiктен мырс-мырс күлiп қарап тұрғаны.

	Жерде етпеттеп жатып, сәбиi қолын созады. Қылқаңда- тып мойнын көтередi. Бар дәрменiнiң жеткенi сол. Пақыр. Бiрақ онысын өзi сезбейдi. Со... нау..у жоғарыдан салбыра- ған Көкесiнiң қолына қолын жалғамаққа әуреленедi. Қолын көтере берсе, кеудесi құлап түседi. Кеудесiн көтерсе, екi қол таянышқа керек. Бiр қолын тiреп, бiр жақ кеудесi мен екiншi қолын көтермекке талпынады. Тоңқаң етiп құлап түседi. Маңдайы жер сүзедi, аузы қыл-қыбырды қабады.

	Аналық жүрегi үзiлiп кете жаздайды. Жалма-жан үстiне төнедi. Күйеуi, жарықтық, қалқалап қолын тосады. Жолат- пайды.

	 	– Жә, жылауық мейiрiмiңдi жинай тұр. Көретiн құқайы- ның басы ғана бұл. Өмiрден жығылмай, сүрiнбей жүрмейдi. Өз кеудесiн өзi көтерiп үйренсiн, – дейдi. Сонсоң ғана еңкейiп қолын созады. Сәбидiң бiр ашып-бiр жұмған бiр жа- пырақ алақанына дөңбектей саусағын сұғындырады. Құйта- қандай жұдырық тарс жұмылып, дөңбектей саусаққа жабы- сып үлгередi. Жоғарыдан салбыраған дөңбектей саусақ қай- тадан көтерiле бастайды. Құйтақандай жұдырық тырмысып, айрылмауға тырысады. Бiрақ шама-шарқы шамалы. Кеудесi сәл-сәл көтерiле түседi. Одан арыға әл жоқ. Түйiлген жұды- рық дөңбектей саусақтан төмен сусып жылжи бастайды. Әне-мiне... Тағы да етпеттей құлайды-ау...



	Шыдамы таусылады. Жүрегi үзiлiп бара жатады.

	 	– Өй... Үйбай, Көкесi-ау... – Мұның даусы да шығады.



	Көкесi де кiлт еңкейiп, нәрестенi кеудесiне көтередi.

	...«Уњ». Бағанадан бергi үздiккен демi ендi ғана кеудесiн жарады.

	Әкесi мен баласы... Гүжбан әке! Шынашақтай бала! Әрине, басқа үлкендермен салыстырсаң, солармен шама-

	лас қана еркектiң бiрi. Нәресте де солай. Ал, екеуi өздi-өзi қауышқанда... бiрi – алып, екiншiсi – соның кеудесiне жа- бысқан жанды қуыршақ. Бiр жапырақ қана. Ал, бiрiне-





бiрiнiң құштарлық-құмарлығы... Айтып тiл жетпейдi. Сурет- теп сөз жетпейдi. Көзбен көру ғана лазым. Көзбен көрiп, көңiлмен сүйсiну ғана әсерiңдi жеткiзе алады.

	Ондай шақта екеуi де бала. Бiрi үлкен бала. Ақылы бар, ойы бар, сөзi бар. Екiншiсi – әлi нәресте. Ақылы жоқ, ойы жоқ, сөзi жоқ. Бiрақ екеуiнiң де сезiм күйлерi бiрдей. Дәл сол шақта бiрдей. Бiр-бiрiне деген құштарлық. Бiрiн-бiрi жақсы көрген тiлсiз сезiм.

	Үлкен баланiкi жөн. Ақылы бар, ойы бар, сөзi бар. Қаны- нан жаралған, жанынан жаралған тұла бойы туындысы. Тұңғыш туындысы, тұңғыш сезiмi. Өмiрден күткен, аңсаған, тiлеген қызығы. Қызығы деу жеп-жеңiл ғой. Қаны, жаны, тәнi. Бүкiл болмысы, тiршiлiгi.

	Ал, ана шикi өкпе шаранаға не жоқ десешi... Әкесiн көрдi бiттi – жалпылдап, елпiлдеп, емешегi құриды да қалады. Әкесi қашан қолына алғанша үздiгiп, үзiлiп, ұшып кете жаз- дайды. Әкесiнiң кеудесiне бетiн басып, маңдайын үйкелеп, тер сасыған бет-аузын тiстелеп, өлiп бара жатады... Бала көңiл мен ана көкiрек бiр-бiрiмен табысқанда бiреуi санамен, бiреуi сезiммен ұғысып, жан құштарлықтары бiр көкiректен бiр көкiрекке құйылып жатады.

	Бұл қызғанбайды, әрине. Қызғанып көрген емес. Қызыға- ды. Сүйсiнедi. Қуаныш қылады. Көзiн ала алмай қызығады. Көзiнiң қызыққаны жанының сүйсiнiсiне ұласады. Жаны сүйсiнiп, жүрегi елжiреп, өне бойы ерiп бара жатады. Тағат қыла алмайды. Тәуба айтып, Алла тағалаға жалбарыныш қылады. Ұзағынан сұрайды. Баяндылығын тiлейдi. Жүрегi дiрiлдеп, жаны қалтырап кетедi. Жан-жағының бәрiн қауiп, қатер, үрей қаумалап алады. Шыбын жанын, шыбын жанын емес, нәрестесiн қоярға жер таппай шырылдап тұрады.

	Қолын созып, күйеуiне қарай ұмтыла берген.

	 	– А, Құдай... А, Құдай... Бiр Алла, өзiң жар бола гөр!



	Сақта, Құдай! Сақта, Құдай! Бiсiмiлла! Бiсiмiлла!

	Күйеуi дал болып, алдымен мұның бетiне қараған. Шалық шалды деп ойлайды. Бақылап, байқастап, кiдiрiп тұрды. Бет- аузының құбылысын барлады.

	Жөн-жосықты түсiндiруге мұның тiл орамы жетпедi. Екi қолын ербеңдетiп нәрестенi нұсқай берген. Бет құбылысы да, көз жанары да, қимыл әрекетi де сау адамның қылығына ұқсамаса керек. Сөзiнiң түрi де әлгiндей. Аяқ астынан жын- дана түрегелдi.

	Соның бәрiн күйеуi қабылдап үлгере алмады. Санасымен салмақтап үлгергенше, жанары үрей үйiрiп шыға келдi.





Бұл жан ұшырып, жан берген. Қолымен ымдап, нәрестенi нұсқай берген.

	Күйеуi ендi ғана кеудесiне басқан баланы қолына алды. Шошып кеттi. Баланың мойны былқылдап, бет-жүзi көгерiп шыға келiптi. Көгерген бе әлде қан-сөлсiз ағарған ба, әйтеуiр, таңба-таңба теңбiлдер.

	 	– Жаным, жаным. Қоңыр қозым. Құлыным. Не болды са- ған? – Нәрестенiң бетiн-бетiне басты. Жалап-жұқтап сүйiп жатыр, айналып-толғанып аймалап жатыр. Өзiнше дем сал- ған болады. Көзiнен парлап аққан жас нәрестенiң бетiне тырс-тырс тамды. Еңкiлдеп, қоңқылдап, көкiрегi қарс айры- лып барады. Сiрә, бiрден ұқты, бiрден түсiндi. Сондықтан шығар, Аллаға жалбарынды. – Ей, Аллам, тәңiрiм! Құлы- нымды қозғама. Өзiмдi ал. Құлынымның жолына айттым өзiмдi. Құлынымның жанын қалдырсаң, басқаның бәрiне ра- зымын. Көндiм бәрiне. Айттым өзiмдi! – Көз жасы моншақ- моншақ төгiледi. Иегi иегiне тимейдi.



	Күйеуiнiң егiлгенiне мұның қабырғасы қайысқан. Мына қайғының өзiне қатысы жоқ, күйеуiнiң басындағы ғана қасiрет сияқты сезiндi. Сiрә, санасы тұманданса керек. Күйеуiнiң қасiретiне қалай ортақтасам деп ойлады. Қалай ортақтасады? Қалай жеңiлдетедi?

	Айтпақшы дәрiгер...

	 	– Әй, кiм-ау... Ержiгiттiң Көкесi-ау, дәрiгерге жү- гiрсеңшi! Дәрiгер әкелсеңшi. – Жан ұшыра шырылдаған. Ендi ғана барып, күйеуiнiң қолындағы сәбиiне жармасқан. Жаңа ғана уiлдеп, талпынып, құлпырып отырған бала. Былқ- сылқ жансыз дене. Екi өкпесiн әрең көтерiп, әзер дем алады.



	Күйеуi құсап, көзiнен жас парламады. Аузынан өксiктi сөз де шықпады.Есiнен айрылған адамдай, ебi қаша бердi. Өне бойы дiр-дiр етiп, ешқандай тағат қыла алмады. Үрей, шара- сыздық, ақыл-естен айрылғандай дел-салдық бойын биледi. Нәрестенiң бетiне құр телмiредi. Мәнсiз, мағынасыз телмiрiс. Дағдарған, ештеңенiң байыбына жетпеген бос алақтау.

	Дәрiгер тез жеттi. Алақандай ауыл. Бiр-бiрiнiң қайда жүргенi бәрiнiң көз алдында. Бiрiн-бiрi айқайласа да тауып ала қояды.

	Баланы қолына алды. Бедiрейiп бетiне қарады. Сонсоң жайлап төсекке жатқызды да, кеудесiн жүрек тұсынан тың- дады. Тыңдағышын қолына алып, басын шайқады. Әрi қай- ран қалып тұр, әрi үмiтсiздiк бар. Ойлану, толғану емес. Не iстеудiң де амалын iздеп тұрған жоқ. Мұнда да тұйыққа тiрелген шарасыздық бар.





	– Жүрек, – дедi. Үнi қатқылданып шықты. – Туа бiткен ақауы бар екен. Сонысы не үзiлдi, не үзiлуге тақау.



	«Үзiлдi» деген сөз мұның санасын ендi ғана ұрған. Баж ете түстi. Жалма-жан баласына ұмтылды. Күйеуi ұстап қалды.

	 	– Өкiл салса... – дедi күйеуi. Жалынышты пiшiнмен дәрiгерге қарады.



	Дәрiгер басын изедi. Оның да есiне ендi ғана түссе керек. Сөмкесiн ақтарып, дәрiсiн алды. Дөңгелек темiр қораптан инесiн шығарды.

	 	– Қайнаған, дайын едi, – дедi.



	Дәрiгердiң қай айтқанына да, не iстегенiне де бұлар құп едi.

	Өкiлiн салды. Жұп-жұмсақ, үлбiреп тұрған тұщы етiне үп- үшкiр ащы иненi аямай қадады. Iшiндегi сұйығын саумалап жiберiп жатыр. Ешқандай шымырқанған, ауырсынған белгi бермедi. Иненi тартып алғанда ғана кiрпiгiн бiр қақты.

	Дәрiгер тағы да басын шайқады. Өңiнен үмiт үзген торы- ғушылық бiлiндi. Не iстеудiң амалын iздеп дағдармайды. Болғанын, болатынын бiлiп тұрған адамның көндiккен кейпi бар.

	Мұң, қайғы-қасiрет бастарына лезде үйiлдi. Жүректерiнiң асылы, көздерiнiң қарашығы, өмiрге жолдаған үмiттерi аяқ астынан қас пен көздiң арасында жер томпайтты.

	Қаншалықты қайғырды, қасiрет шектi – оның бәрi өткеннiң iсi. Күйеуi аттан да, иттен де безуге ұйғарды. Құлқы соқпады, ынтасы аумады.

	Ендi бұл зорлық қылған. Бiр уақ көңiлiн жұбатқанына, алданыш қылғанына ермек едi. Қайғысын ұмыттырмаса да, алаң-бұлаң көңiлiн аулаушы едi.

	Әрең илiктi. Әзер көндi. Алғашқы кездерi сүлесоқ қана аттың маңайын маңайлайтын. Бұл қоса жүрдi. Ерiксiз тартты. Уақыт өте келе, атына мiндi, итiн ерттi. Басқалар соға алма- ған қасқырды соқты, басқалар ұстай алмаған түлкiнi ұстады. Аты бәйгеден келдi. Бiрақ осының бәрiнде де көңiлi пәлен- дей көнши қоймаған. Сүлесоқ қана ықылас танытады. Мой- ын созып қана желiк бiлдiредi. Басқалардың қошеметi, көтермесiне селт етiп серги қалғаны шамалы.

	Аттың бабын, иттiң күтiмiн бұл өз мойнына алды. Нәзiк қолдың, мейiрлi көңiлдiң ықыласты қамқоры әсерлi шықты. Ат та, тазы да ерекше құлпырды, айрықша көзге түстi. Жа- рысқанның бәрiнен озады, қуғанының бәрiне жетедi. Бәйге бұлардiкi, аң бұлардiкi. Тiптi кейiнгi кезде «шаппай берге» айналған. Соның бәрiнiң жөнiн жосықтайтын күйеуi емес,





бұл өзi. Немесе басқалар. Күйеуi атағын алады. Олжасын бас- қаларға таңады. Бар иеленгендерi – бұған бiр түлкi iшiк жи- нап берген. Оның да көбi бұрыннан жиналған дүниелер едi.

	Серiлiк жүрiс-тұрысқа күйеуiн әрең көндiретiн. Серiлiк те емес, қолы қалт еткен ара-арасындағы көңiл аулар алданыш қана. Ондай мүмкiндiк те оқта-текте ғана туады. Оқта-текте туған сол мүмкiндiкке жабыса кетуге де құлықсыз. Онан гөрi жұмыс соңында салпақтай бергендi оң көредi. Үйге келсе, көр-жер шаруашылықты түрткiлеп шұқынуға әуес.

	Екеуiнiң орны ауыс түскенге ұқсады. Ат баптап, тазы күткенге бұл жүредi де, күйеуi үй iшiлiк кәкүр-шүкiрдi түртiншектейдi.

	Сонсоң бұл күйеуiне кейiстiк қылған. Жiгiттiгiн, ер аза- мат екенiн бетiне басты. Өзiн аямаса да, мұны аяуы керек едi. Құдай берерiн тауыспасын, Аллаға шет болу жарамайды. Негiзгi ғұмырдың бәрi алда емес пе. Атыңа мiн, итiңдi ерт. Үйде омалмай, түзге шық.

	Күйеуi осыған әрi иланды, әрi ұялды. Дегенiне көндi. Бұл сонда да ат пен тазыны өзi баптаудан қол айырған жоқ. Күтедi, баптайды. Күйiне әбден келтiредi. Сонсоң еркегiне мiндет қып жүктейдi.

	«Бабы, күйi – менiкi. Бап пен күйдiң бағын байламай, ба- ғын жандыру – сенiкi. Атағы мен абыройы да сенiкi». Өстiп, әрi қыздырып, әрi қоздырып айтатын. Намысына тимейдi, бiрақ намысын түрткiлейдi. Иә, аттың да, иттiң де бақтары жанып тұрды. Бiрақ жануар мен хайуанның бағы бұларға бақ болмады. Аңсаумен, көксеумен жүрiп, ерi опат болды. Ал өз өмiрiне қалған тiрлiк... Жо... жоқ, босауға, босаңсуға бол- майды. Тағдыры осылай жазды, Аллатағала осыны жөн көрдi. Құр зар тұтудан өнер мән жоқ. Езiлiп, елжiреп көндiге беру де бекер. Не қасқайып қарсы тұр, не бұл өмiрдi өз еркiңмен таста. Күнә дейдi. Кешiрiлмейдi дейдi. Дұрыс-ақ. Күнәға батпайын десе, бұл дүниедегi кiнәлаушылық пен о дүниедегi азабынан қорықса, өмiрден кетпесiн. Өмiрден кет- песе, өмiрде езiлiп жүрмесiн. Жанталаспаса да, күресiп бақ- сын. Әрине, қайрат, жiгер адамның табиғи жаратылысына байланысты шығар. Сөйтсе де, өзiңдi-өзiң қамшылауға, өмiрiңе қам жасауға болады-ақ. Осының бәрiн де өз басынан кештi. Аз уақыт өтсе де, көптi кешiп үлгердi. Өмiр кештi, ой кештi. Алда қаншама күндер, қаншама жылдар... Қандай тағ- дыр... Қызығының бәрi өштi. Қызуының бәрi суалды. Ендi қалған өмiрде қандай мән бар? Нендей мағына бар? Әйтеуiр, жүнжуге жол жоқ.





Отарба тағы тоқтады. Шағын ауыл екен. Қарсы жолда отарба тұр. Кiсi мiнетiн арнаулысы болса керек. Жүр- гiншiлер бiрi мiнiп, бiрi түсiп ығы-жығы қозғалыста. Тек бергi бетте емес, арғы бетте. Ауыл да сол арғы бетте тұр. Ыс- тық су да, дәретхана да сонда қалды. Екеуiне де оншалық мұқтаж емес, бiрақ сақтық жасап алғаны дұрыс-ақ болатын едi. Анау бiреулерi бүгжеңдеп пойыздың астымен арлы-берлi өтiп жүр. Үйренген пәлелер ғой. Мұның қолынан келе қой- мас. Қолынан да келмес, тәуекелi де жетпес.

	Екi вагонның тiркеме арасынан көрдi: әлдекiмдер әлденелерiн сатуға әлектенiп жүр. Сiрә, жейтiн бiрдеңелер. Жол азығы жоқтар соларды айналсоқтап, ұнатқандарын ала- тынға ұқсайды. Қаншалық таңдау бар дейсiң, көргендерiнiң iшiнен ұнатады да.

	Қасына жол серiгi келдi.

	 	– Как диала?

	– Е, мұның халiн бiлетiн басқа пенде болар ма мына елсiз- күнсiзде. Әйтеуiр, адам ғой, iштартып жатыр.

	– Карашо! Карашо! – Өзiнше ықылас бiлдiрдi.



	Сонсоң ол тағы бiрдеңе дедi. Вагонның астын көрсеттi, ба- сын шайқады, қолымен де «болмайдының» белгiсiн бiлдiрдi.

	Бұл басын изедi. Сөз төркiнiн ұқты. Оның айтпағын өз көкiрегi де түйсiнiп тұрған. Мынадай тәуекел сапарда ондай беткелдi қатерге бара қояр әумесер емес. Мойнында үлкен мiндет тұр. Ана балаларды ел-жұртына бiр жеткiзсе... Бәсi мен бәсекесi және бар. Артта қалған туған-туысқандар мен таныстар мұны қайтып орала алады деп ойламайды. Шы- ғынға шығарып қойды әрине. Балаларды тауып, алып қайт- пақ түгiлi, бiр жерде қылжиып өзi де қалады деген күдiктерi басым. Мұнан басқа ешкiмi бел шешпедi, белсенбедi. Бәрi де бекер әурешiлiктен қашты, қауiп-қатерден қорықты. Ақырын-ақырын ескерткендерi болмаса, осы сапардан бiржолата тоқтатуға тағы ұялды. Мейiрiмсiз, қансыз, тасбау- ыр атанудан қашқан түрлерi...

	Отарба белгi бердi, бұл орнына отырды. Түн қоюлана түстi. Жалпақ даланың жалпақ түнi салбырап басып алды. Соны қақ тiлiп бұлар келе жатыр. Ертегiнiң батырлары. Тек алысар, аңдысар жау жоқ. Түнмен, даламен ғана тайталасып келедi. Шiркiн-ай, осы түндi, даланы емiн-еркiн көре алмай, көз қызықтай алмай, көңiлiн суғара алмай келе жатқаны-ай. Iшқұса болып, шермендеге айналып отыр.

	Айналасындағы лыпалардың бәрiн асты-үстiне үйгiштеп, пана iздедi. Суық дала, суық вагон, суық төсенiш пен жамы-





лғылар. Денесiн де суық алып қалған. Жылу таратар ештеңе жоқ.

	Ары қымтанды, берi қымтанды, аунақшып-дөңбекшiп әлекке түстi. Бойы қалтыраған үстiне қалтырай бердi.

	Ерiксiз орнынан тұрды. Еңсере теңселген екпiндi вагонның iшiнде қоса теңселiп, арлы-берлi жүргiштеп көрдi. Күндiз еш- теңе байқалмап едi, аяғына оралғы көбейдi, тартқылап, қақпайлап сүрiндiре бередi. Қолымен, аяғымен ысыруға тыры- сады, былқ етпес бiрдеңелер. Аяғын еппен басып жүрiп, ыңғайлы жер тауып алды. Бар аумағы туырлықтай ғана. Ор- нында тұрып секеңдей секiрдi. Күлкiсi келдi. Әрине, күлкiлi. Маң басып, марқайып жүретiн сылқым әйелдiң әрi дiрдектеп, әрi секеңдеп тұрғаны күлкiлi де, аянышы да бар. Уақыттың, тағдырдың душар етiп қойғаны да. Уақыт пен тағдыр ғана ма? Аллатағаланың қатысы бар ма екен осыған? Жер пенделерiн жөнге салып, жолын нұсқамайтыны несi? Қырғызып-жойғы- зып, қырқыстырып-таластырып, айдатып-шапқызып қойғаны несi? Әсiресе, жазықсыздар жазаланып, кiнәсiздер кiнәға ұшырап, ұрпақтары жетiм-жесiрге айналып жатса, оны көрiп- бiлiп тұра Құдайдың төзiмi қалай жетедi? Қалай шыдайды? Пенделерiн жылатып, зарлатып қойып, өзi тып-тыныш отыр ма, жатыр ма? Қасiрет көбейдi, құрбандар көбейдi. Ниет бұзылды. Соның бәрiне бiр Алладан басқа кiм тыю сала ала- ды? Әлде Алланың бұйрығы солай ма? Алла жазаласа, жазық- тыларды жазаламай ма? Жазықсыздарды шырылдатып несi бар? «Алланың iсi өзiне жөн» деген осы. Алланың әмiрiне адамзаттың арашасы да жүрмейдi, билiгi де жүрмейдi.

	Бiрақ осы ойға көңiлi онша беки қоймайды. Айналасын-

	дағылардың iс-қылықтарын Алланың әмiрiне сыйғыза ал- майды. Алла өйтiп әмiр қылмаса керек-тi. Алланың әмiрi жа- мандық ұрқын сеппеуге тиiс. Әйтпесе, құдайға қараған пенденiң бәрi аллаға табынбас едi ғой. Әлде мыналардың

	«құдай жоқ» дегендерiнiң қисыны бар ма? Көрiп келгендей төндiрiп айтады. Төндiрiп те айтады, сендiрiп те айтады. Ғылым бәрiн бiледi дейдi, бәрiн дәлелдеп шықты дейдi. Ал- ланы да, Пайғамбар пiрiмдi де күстаналағанда, төбе шашың тiк тұрады. Дiндi адамзаттың ең жауы қылып қойды. Аруақ та жоқ, о дүние де жоқ. Бәрi жоқ. Тек өздерi ғана бар. Дүниенi де, адамзатты да қайта жасайды, қайта көгертедi. Өздерi жасайды. Сөздерi солай. Құйқаң шымырлайды.

	«Әй, осы сөздерi үшiн Құдай көресiнi көрсететiн-ақ шығар» дейсiң. Жоқ, түк көрсетпейдi. Түк болмайды. Қағанақтары қарқ, сағанақтары сарқ, шалқып-тасып жүрiп жатады. Соған





қарағанда... Тек, жаным, қайдағы қарабасқан ойды қайдан ой- ладың. Мынадай сапар үстiнде кетiп бара жатып... Бар тiлеуiңдi жалғыз ағаңнан қалған ұрпаққа арнадым деп оты- рып... Шiркiн-ай, бiреуiнiң ұл болмағаны-ай... Соның отымен кiрiп, күлiмен шыққанды қалған ғұмырының мұраты да, бақы- ты да санар едi. Арланбас едi, қорланбас едi. Ұрпақтың ұрпа- ғын көрсе, әкесiнiң аты жаңғырса, арманыма жеттiм дер едi...

	Жарайды, болмаған iске өкiнгенмен, түсер пайда жоқ. Ба- рына шүкiр. Соларды аман-есен бiр тауып алса...

	Лақылдап келе жатқан отарба лоқ етiп тежеле қалғанда, сүрiнiп кетiп, етпеттей құлады. Әйтеуiр, екi қолын алдына тiреп үлгердi. Төрт тағандап, шөмейе етпеттедi. Iшкi ойымен жүрiп, отарбаның ескерткен айқайын естiмей қалыпты, екпiнiн тежегенiн байқамапты. Байқамасаң, мұның да тұмсық бұзарлық оқыстығы бар екен.

	Есiктiң жарықшағынан даланың саңылауы түстi. Күннiң жарығы емес, шамның жарығы. Қашқалақтап, секiреңдеп құбылуы басым. Сiрә, қозғалып тұрған жарық.

	Есiктiң ашылуын күттi. Дыбыс жоқ. Сарт-сұрт салдыр- лайтын, сонсоң шақ-шұқ шақылдап жылжып ашылатын есiк былқ етер емес. Солай қарай екi-үш адымдады. Жұдырығын түйiп, есiкке қарай сiлтеген. Тоқылдата жөнелмекшi едi, дәл сол сәтте сарт-сұрт салдыр естiлдi. Тұтқа темiрiн ағыта баста- ғаны. Көтерген қолы есiкке жетпей тоқтады. Шақ-шұқ ши- қылдап есiк қозғалды. Дәл жиекте төнiп тұр екен. Құлап кетуi кәдiк. Күзетшi төменде тұрып қолын бұлғады. Жерге түсуге берген белгiсi. Түсуге ыңғайланып едi, анау басын шайқады. Бұл аңтарылып қалған. Анау екi қолымен жүк көтерiп белгi бердi, мұның арт жағын, вагонның iшiн нұсқа- ды. Жүгiңдi ала түс дейтiн сықылды.

	Жүрегi зу ете қалды, түсiрiп кеткелi тұр ма? Тағы не жаз- ды бұған?

	Басын шайқап «түспейiмнiң» белгiсiн көрсеттi.

	Анау мұның жүзiндегi үрейдi таныса керек, ыржалаңдап күлдi. Пиғылының түзулiгiн бiлдiруге тырысқаны. Бiрақ бұларға сенiм бар ма? Бұлар түгiлi, iшек-қарын, өкпе-бауы- рың араласып жүрген туған-туысқаның менен көршi- қолаңыңа да сенбейсiң қазiр. Жан-жағыңның бәрiн жау көрiп, сенерге адам қалмаған деген де заман туады екен. Кiм ойлаған, кiм болжаған мұндай болады деп...

	Жолбасшы (осының құзырында келе жатқан соң жолбас- шысы шығар) асыға бастады. Өз тiлiнде бiрдемелердi айтып, тез-тез қолын бұлғап, қарсыдағы отарбаны нұсқайды.





Осыған салып қайтарып жiбермекшi ғой. Түсiрсең түсiр пойызыңнан, бiрақ сапар бағытын сен билей алмайтын шығар- сың. Сапар бағыты – бiр Құдай мен өзiнiң ғана құжырында.

	Буыншақ-түйiншектерiн салған тоқыма қоржынын иығына артты да, жiп сатыға аяғын салды. Бұл да үйреншiкке айнала бастаған тiршiлiк едi, ендi мұнымен де қош айтыспақ. Өмiр шiркiннiң әрi мазасыз, әрi болжаусы- зы-ай. Әр түрлi дәурен де, неше түрлi кеп те күн сайын ба- сыңнан өтiп жатады, қалып жатады. Жаныңды кемiретiн күндер бар, жүрегiңдi сыздататын түндер бар. Көңiлдi тер- беп, өмiрге құлшындыратындары тым аз сияқты. Әлде адам- ның ойында тек бейнеттi күндер ғана қала ма екен? Жоқ, адамның ойында бейнеттi күндер де, қуанышты шақтар да естелiк есебiнде ғана еске түседi. Бұлдыр елес сияқты бұлың-бұлың алыстан көлеңдейдi. Адам, сiрә, өткенiнiң есебiмен өмiр сүрмейдi. Бүгiнгiңдi кешесiң, ертеңiңе ұмты- ласың. Өмiрдiң көрiнiсi сол. Бүгiнгiң өтедi, ертеңiң жетiп бүгiнге айналады. Тағы да сол бүгiнiңдi өткересiң, ертеңiң- нен үмiт күтесiң. Демек, бүгiнiң мен ертеңiңнiң арқасында өмiр сүрулiсiң. Әрине, өткенiңнiң тәттi, қызықты шақтары жаныңды қыздыратын, жүрегiңдi ерiтетiн кездерi көңiлiңдi елжiретiп-ақ тұрады. Бәрiбiр, өткен өмiрiң естелiк қана. Жоқ, естелiк қана емес, өмiрiңнiң көрiнiсiнде сол да бар. Бүгiнiңнiң бақыты мен жақсылығы үшiн жанталасасың. Ол ертең естелiкке айналады. Ендеше, сол жақсы естелiк үшiн өмiр кешiп жүрсiң...

	 	– Ой, баба... – Күзетшiнiң даусы қаттырақ шықты.



	Байғұс, қолын созып әлi тұр екен. Бұған қол жалғағаны ма әлде қоржынына көмектеспек пе?

	Өзi-ақ түседi.

	Аяғы жерге тиюi-ақ мұң, қолынан сүйреп, дедек қақты- рып алды да жөнелдi. Қарсы тұрған отарбаның бiр вагонына алып келдi.

	Осыларды күткендей қаздиып қара қазақ тұр екен.

	 	– Басқа жүгiңiз жоқ па? Кiре берiңiз, – дейдi.



	«Кiмсiң?» «Қайда барасың?» «Жөн-жосығың қалай?» Сұрамайды.

	 	– Ей, шырағым, бұл қайда баратын пойыз? Менi қайда әкетпексiң? – Кимелеп, өңмеңдей сұрады.

	– «Ноғайсiбiрге барады» дедi ғой. Шыр-пыр болып, қамқ- ор жасап жүрген мынау. Тақ бiр өзi отыратындай жалынды.



	«Өзiңнiң қазағың» дейдi. «Суық вагонда қатып қалды ғой» дейдi. Сонсоң, әрi қаныма тарттым, әрi жаным ашыды.





Қалай, мiнесiң бе ендi? – Қолқалап тұрған жоқ, кергуi де байқалмайды. Мұндайдың санын көрген, мiнсе де, түссе де түк кiрәжiмейтiн қалпы бар.

	 	– Айтқаныңның бәрi анық болса, мiнейiн, шырағым. Әлi



	 	– айықпаған күдiгiн күмән қыла сөйлеген.



	 	– Анық болмағанда, мен сiздiң көркiңiзге құда түсiп тұр дейсiз бе? Мiнбесеңiз, ана орныңызға қайта барыңыз. – Мына қараң пәлекет. Ешкiмге иiле қояйын, iштартайын деп тұрған сиқы жоқ.

	– Ойбай, айналайын, бұлданайын деген сиық маған қай- дан келсiн. Ауыл арасынан ұзап шығып көрмегем. Қай жаққа, қалай бара жатқанымды өзiм де бiлмеймiн. Мына дүниенiң оңы қайсы, солы қайсы – ол да белгiсiз. Күдiк жеңiп, күптi болып сұрағаным ғой. Айып етпе, осы отарба менiң жолыммен сапарлас шықса, тiлегiм сол да...

	– Сонда, сiздiң жолыңыз қай жақ?

	– Әлгi өзiң айтқан Ноғай... Ноғайлы... қалай едi?

	– Ноғайсiбiр...

	– Иә, сол. Әуелi соған барасың деген...



	Қара жiгiт көзiн қылжитып, иығын қиқаң еткiздi. Ештеңе түсiнбегенi.

	 	– Мейлi. Әуелi отыра берiңiз. Сонсоң анықтармыз.



	Мына отарба жұмақ, әрине. Айналаң толған адам. Қысты- рылып-қымтырылсаң да, саған да бiр орын тиедi. Ең бастысы

	 	– терезеден айналаңды көрiп отырасың...



	Ұзын вагонның бөлме-бөлмеге бөлiнген аядай үйшiк- терiне жағалай жүрiп, көз салды. Ерсiлi-қарсылы өткендер қағып-соғып бiрi – ана шетке, бiрi – мына шетке ығыстыра- ды. Және жазықты қылып, мұны жазғыратын сықылды: алайып, адырайып қарайды бәрi. Қайсiбiрi әдейгiдей қор- жынды түрткiлейдi. Бетiне ажырайсаң, ол ыржияды. «Ұялған тек тұрмайдының» ыржиюы емес, өзiңдi мазақ қылған арсыз ыржию. Ал, мына бөлмесымақта отырғандардың бәрi маңқи- ып, мыңқиып, кергiп, керiлiп қалыпты. Тап бiр әкелерi салып берген салқын сарайда отырғандай кергулi. Жай ғана кергiп қоймайды, бұлданып, тұлданып, сырттан қараған адамды жақтырмай шамданады. Өзiнiң әлдеқандай бiр сыбағасына ортақтасатындай алакөздейдi.

	Бос тұрған екi-үш орыннан дәме қылған.

	 	– Бос емес!

	– Кiсi бар!

	– Артық адамды неге алады екен...



	Бұл да күйiп кеттi. Есесiн қайтаруға емес, жанына





тигендерiне, көзге iлмегендерiне, шыртиып шiренгендерiне күйдi.

	 	– Әй, жарандар, мен қайсыңның орныңа таластым? Отыр екенсiң, ал отыра ғой. Мына дiнi басқа, жұрты басқа бөтен жұрт алакөздемей, орынның күйiгi сендерге түскенi несi? Мен не, шырықтарыңды бұздым ба? Сәндерiңдi кетiрдiм бе? Бiреулер бөлiп берген сыбағаларыңа ортақтастым ба? Адамда кiсiлiк қалып, адамгершiлiк тұлға болушы едi... Жақсылығы- мыздың бәрiн жоғалтқанымыз ба? – Күйiп, күйiнiп сөйледi. Шаршап, күдерi үзiле күрсiндi.

	– Апыр-ай, бәйбiше-ай, тым таусылып сөйледiңiз-ау. Осы бөлмеге кiре берiңiзшi, бiрдеңе қылып, арлы-берлi қағысар- мыз. – Өзi құралпы мұртты адам орнынан қибыжықтай көтерiлдi. – Берi өтiңiз.

	– Және өздерiң ылғи қаракөздер жинала қалыпсыңдар...



	 	– Ашудың солығы әлi басыла қоймай, ана кiсiнiң iлтипатына iлтипат жасай алмады.



	 	– Бiр ошақтың жандары боламыз. Әйтпесе, бүйтiп бас бiрiге қалуы, бiрiккен бастың бiр ұядан орын табуы бiздiң жұрт үшiн қиын мәселе. Бағымыз кемiп, құнымыз түсiп, бе- реке-бiрлiгiмiз кетiп тұр ғой. Ақыры жақсы болғай... – Мұртты адам күрсiнiп салды. Қасындағыларға ым жасап, ығысып отыруларына белгi қылды.



	Мұның да басына күн туған бiреу-ау, сiрә. Жөн-жосықты, келер-кетердi бiлетiн адам. Арғы-бергiнi пайымдауы да ор- нымен.

	Аналар қағысқан орынға ақырын ғана құйрық басты. Тым кеуделеу табиғатына сiңбеген ғадет. Оның үстiне, алты ала- сы, бес бересi жоқ бiреулер ыңғай бiлдiрiп отырса, сонша шалқаймағы не?

	Мына орын да, вагон да Құдайдың пейiшi ғой. Ана вагон- мен, ана орынмен салыстырғанда, әрине. Әйтпесе, Алла тағала өзi кешiрсiн, пейiшпен теңесетiн, пейiшпен салғастыруға тұра- тын бұл дүниеде не бар дейсiң. Рақатынан азабы көп жалған- шы тiрлiктi мәңгiлiк мекен пейiшпен кiм салыстырады. Мұсылман баласының бәрiнiң аңсар тiлегi ғой ол. Сонда да мына жарық дүниенi қимайсың. Боқташақ ғұмырды, күнәњар күндердi, азапты тағдырды қимайсың. Қимағанды қойып, сон- дай тiрлiкке үздiгiп құмартып тұрасың. Не сиқыры, не күшi бар? Басқадай дүниенi де, бөтенше тiршiлiктi де бiлмеген соң, туып-өскен өмiрiң ыстық көрiнiп тұратын шығар.

	 	– Иә, бәйбiше, жолыңыз болсын. Ана қоржыныңызды мына төр жаққа сүйеңiз. Аяқ асты, былғаныштау шығар.





Шеберiм-ақ екен! Анау тiстемелердi ара-арасына қалай кiргiзiп отырған. Шақпақтары қалай бiркелкi, бояулардың үйлесiмi қандай! Көз тояды, көңiл сусындайды! Осы бертiнде тоқылды ма екен? – Ынтызары кетiп, шын-ақ үздiгiп отыр.

	 	– Иә, бiр-ақ жылдың жүзi болған.

	– Е, ескiден қалған көздер әлi бар екен ғой. – Тәуба қып, шүкiршiлiк айту емес, күдер үзген күрсiнiс бiлдiрдi. Қасиеттiсiнен, асылынан айрылған адамның күрсiнiсi. Та- рыққан күрсiнiс. – Шiркiн-ай, барымыздан айрылып жатыр- мыз, жоғымызды жасай алмаймыз. Күндердiң-күнiнде бiп- бiтеу, тұп-тұлдыр мақау елге айналып кетiп жүрмесек... – Әлдебiреуге ақыл салғаны емес, өз күдiгiн өзiне iштей қайта- лағаны.

	– Бас-аяғыңызға қарасам, үкiметке жақын адам сияқты- сыз. Сонда ол жоғалғанның бәрiне кiм кiнәлi? Кiм жоқтауы керек? – Бұл сұрап отырса, анау мұның өзiне бажыраяды. Сұрағына түсiнбедi ме әлде сұрағанына таңырқап отыр ма?

	– Өзiңiз ауылды жердiкiсiз бе, қалалықсыз ба? – Кәдуелгiдей тексерiп сұрайды.

	– Ауылдiкiмiн.

	– Бәсе, аңғал, бейкүнә жан екенсiз. Бұл өкiметтi бiз қалап алғамыз жоқ, бiзге зорлап таңды. Көнбегенiмiздiң көзiмiздi құртты, тентiретiп жiбердi. Қалғанымыз ерiксiз көндiк. Өйткенi, еркiмiз жоқ. Бөтен жұрттың, саны көп халықтың, қару-жарағы күштi елдiң боданына түстiк. Солардың саяса- тына бағынамыз. Iсте дегенiн iстеймiз. Басқадай түк дәрменiмiз жоқ. Қолымыз қысқа, аяғымыз шолақ. Анығы, қол-аяқтан мүлдем айрылғанбыз. Қайта жетiлмейтiн-ақ шы- ғар. Жаңа мен «мақау елге айналармыз» дедiм-ау. Соған да жете алсақ деңiз. Иә, жоғалтқанымызды жоқтаған ерлер шықты. Бiрақ қазiр қайда солар? Өздерiнiң көздерiн жоғал- тып жiбердi. Ал бiз сияқтылар бас сауғалап, бұта-бұтаның арасымен жымып барамыз. Көзсiз ерлiктi көтеретiн заман емес бұл. Әзiрше жан сақтап аман қалу керек. Сонсоң... Әй,



	«сонсоң» дейтiн заман тумас.. Туа қоймас. Бiрнеше батпан темiр құрсау ғой, iргесi мызғымас-ақ. Қайран ерлердiң бәрiн дерлiк сындырды. Құрығына түспей, сынбай кеткен бiр-ақ адам қалды. Қоймай, ықпай күресiп жүрген сол ғана. Шоқай мырза ғана. Не деген қайрат! Не деген жiгер! Әлгi бiрнеше батпан темiр құрсаудың құлайтынына сенедi. Iргесiнен iрiп- шiрiп құлайтынына түк күдiк қылмайды. Қайсар сенiм! Қажымайтын үмiт. Болашаққа сол ғана сенедi. Басқаша бо- лашақ. Бiздiң айтып жүргенiмiзден мүлде бөлек болашақ.





Азат, еркiн болашақ! Мүлтiксiз сенедi, қайсарлана үгiттейдi. Бақалардың бәрi майрылды, сынды. Сөнбей тұрған жалғыз шырақ тек сол ғана... – Иығы қушиып, басы салбырап, даусы кемсеңдей қалды.

	Осының бәрiн кiмге айтып отыр? Өзiне ме? Өзгеге ме? Және өзi мына өкiметтiң жауы ма, досы ма? Әлде басқаның сырын аңдыған саққұлақ қудың бiрi ме екен. Жоқ, ондайға ұқсамайды. Әлгi сөздiң бәрi аузынан емес, көкiрегiнен шы- ғып отыр. Көкiректен өтiрiк сөз шықпайды. Және сөз аңды- ғанда, көлденең әйелден нендей сыр аулай қояды?

	 	– Отағасы, осының бәрiн өзiңе айтып отырсың бiлем. Мен болсам, әлгi сөздерiңнiң түбiне жетпей, бетiн ғана қал- қып ұғатын адаммын. Ал мына жастардың ұғымдары мен пiкiрлерi қазiргiше шығар деп жобалаймын. Олар сiздi құпта- мауға тиiс. Содан барып жасаған түйiнiм: өзiңiзбен-өзiңiздiң сырласқаныңыз шығар.

	– Мүмкiн, ол да мүмкiн. Тыңдар құлақ қалмады. Және құлақ бiткенге жақ ашу қайда. Жағыңды не айырып, не қарыстырып жiберсiн! Көкiрегiң шерге толып, кеудеңе мұң қатса да, мұңлық болып жүре бересiң. Iшiңнен сыбырлауға да қорқасың. Саққұлақ бiреудi iшiңе отырғызып қойды ма деп қауiп қыласың.

	– Мына жерде неғып мықты болып кеттiңiз? – Осы сұра- ғынан өзi ұялды. Жан алқымнан қысқан жаналғыштай-ақ та- қымдады.

	– Соған өзiм де таңмын. Әйтеуiр көмейi ашыла қалды. Сөз тыңдайтын бiр адам кезiккенге емексiген шығар. Шы- дамның әбден бiткен жерi осы болуы да мүмкiн. Мұнан ары жарылғаннан басқа жол қалмаған. Туған жерде, ең болмаса, мұң-зары мен төгiлген көз жасым қалсын. Басқадай түгiме пана болмады ғой... – Көзi суланған жоқ, бiрақ көкiрегi жы- лап отыруы анық. Көкiрегi қарс айрылып жылап отыр. Оны- сы күрсiнiсiнен емес, үн әуенiнен-ақ танылады.

	– Сонда... елден жырақтап барасыз ба? – Сөзiне ауырлық салмауға, елеусiз айта салуға-ақ тырысты. Өз елiн жек көрiп, ел-жұртынан қашып бара жатқан бiреу. Басын алып қашып барады. Бар мұраты – аман қалу. Елiнен безiнiп, жоқ, елiнен безiп, жат елдiң iшiнде әлдекiм атанып, күн кешедi... Қызығы жоқ, шыжығы жоқ, әйтеуiр, күн кешу. Мына ұрпағының бәрi елiне жат, жерiне бөтен бiреулер болып өседi. Олардың ұрпақтары...

	– Иә, елден қашып бара жатырмын. Елiмнiң көзi көрмейтiн, құлағы естiмейтiн жерге кетiп барам.





	– Әйтеуiр, тiрi жүрмексiз ғой. – Бұл жолы жақтырмаған көңiлiн iрке алмады.

	– Иә, әйтеуiр, тiрi жүрейiн деп... Шыбын жан тәттi. Өмiрдi қимайсың. Оның үстiне... ұрпақтарымның тiршiлiктерi қалай болады деп... «Қорықты» десеңiз, оның да жөнi бар. Не кiнә тақсаңыз – соның бәрiнiң қисыны келiп тұр. Жат елдегi ғұмырдың итшiлеген өмiр екенiн де бiлiп тұрмын. Ал сонда түрмеде шiрiгенде не өндiрер едiм? Шiрiтiп тiрi қойса деңiз. Жоқ қылады да, бiр жыраға лақтыра салады ғой. Басыңда белгi де қалмайды. Бiр уыс топырағыңның қай- да екенiн еш ұрпағың еш уақытта таба алмайды. Иә, қорық- тым. Қорыққандықтан қашып барам. – Қандай кiнә тақсаң да мойындай салатын бейбақ бiреудiң кейпi.

	– Және жағдайдың бәрiнiң қыры-сырын бiлiп тұрсыз...

	– Е, е, бәйбiше-ай. – Толғанып кiдiрiстеп барып, қайта жалғады. – Сұрағыңыздың бәрiн мойындадым. Қиын сұрақ- тар. Адамның жанын жеп, жүрегiн жалаңаштайтын сұрақтар. Өзiңе-өзiңнiң қадiр-қасиетiң кемидi. Iшiң жалаңаш қалады. Түк сырың жоқ, құпияң жоқ, бiр бейбақсың. Мақтан қылар, қопайыстанар түгiң жоқ. Елiңнен қашқан қорқақ бiреусiң. Сондай осалдығымның бәрiн бiлдiңiз. Осалдығым емес, кiсiлiгiмнiң төмендiгi. Азаматтығымның жоқтығы. Ал, мына сұрағыңыз... Әлгiлердiң үстiне... қараниеттiлiгiмдi қоса жари- ялайды ғой...

	– Ондай дәрменсiздiгiңiз болса, бықсытпай-ақ қойыңыз.

	– Жоқ, айтайын. Кiм екенiмдi бiлiп кiнәлағаныңыз бiтеу кiнәлағаннан жеңiлiрек шығар. Мен әлгi сұмдықтың көбiне қатысқан адаммын. Қолымда қан жоқ, әрине. Бiрақ бұйрық- ты орындап, жаза кескенiм анық. Әуелгiде сол iсiмiзге шын сендiк. «Жауды құртып жатырмыз» деймiз ғой, баяғы. Желiгiп, елiгiп кiрiстiк. Алдымызда отырған жауға қанымыз қайнап, өшпендiлiгiмiзде шек болмайтын. Аластату мен құртуды ғана көздейтiнбiз. Солардан құтылсақ, бүкiл елдiң кегi қайтатындай көретiнбiз.



	Сөйтiп жүргенде, бiр күнi көршiм ұсталды. Жан көршiм. Моп-момақан. Жүрегiнде еш қаяуы жоқ, көңiлiнде иненiң жасуындай бүкпесi жоқ. Адал. Аңқылдақ.

	Түн ортасында әйелi жылап үйге келiп тұр. «Белгiбайды ұстап әкеттi» дейдi.

	«Не үшiн?» деппiн. Сенбедiм. Сене алмадым. «Қателескен ғой», – деп жұбаттым. «Шынында, сөйткен шығар» деп iшiмнен ойлаймын. Бiрақ өзiм соған иланбаймын. «Қайтара- ды ғой» деп емексiтем. Бiрақ бiздiң алдымыздан ешкiм қайта





салмайтынын бiлем. «Өзiңе тапсырдым. Белгiбайдың сыры өзiңе мәлiм ғой», – дейдi көршiмнiң әйелi. Өң жоқ, түс жоқ. Әрең сөйлейдi. Әрең жылайды. Үрейi ұшып, есi шығып кет- кен. Жалғыз панасы да, тынысы да мен ғана сияқтымын.

	Жұмысқа ертерек барып, бастыққа баян қылдым. Көршiмдi бес саусағымдай бiлетiнiмдi, адалдығын, ақтығын, тазалығын, момындығын – бәр-бәрiн тiзiп жатырмын.

	Өзiмдi көзiне де iлген жоқ. Сөзiмдi құлағына да қыстыр- ған жоқ.

	«Iсiн қарайсыңдар». «Тексересiңдер» деп мiндет жүктедi.

	Байғұс, өзi де қысық көз, жыпық едi. Ендi кiрпiгi мүлде тыным таппай жапақтайды. Кiре бере-ақ маған қарай итiнiп, еңiреп қоя бердi.

	 	– Жала ғой, ә? «Жала» дешi. Әйтпесе, қателесiп, шатасты- рып алған шығар, ә? Мен адал адаммын. Айналайын өкiметiме өте адалмын. Төлеубек, сен менi бiлесiң ғой. Екеумiз көршiмiз. Сен менiң барлық сырымды бiлесiң. Жүрiс-тұрысым көз алдыңда. Мен адалмын, ақпын. Солай ғой, ә? – Менi бассалып құшақтай алуға даяр.

	– Қараймыз! Тексеремiз! – дедiм. Сiрә, даусым кергiп, қатқыл шықса керек. Ананың екi көзi алайып, шарасынан атып барады. «Жуастан жуан шығады», бiр сойқан жасар-ақ деп күдiк қылдым.



	Сөйтсе екен, ең болмаса, менi боқтап, жер-жебiрiме жетсе екен деймiн. Жоқ, өйтпедi, өйте алмады. Жер еденге қос тiзерлеп отыра кеттi.

	 	– Ненi қарап, ненi тексересiңдер? Түк iсiм жоқ қой. Iсiм жоқ, қылмысым жоқ. – Кеңк-кеңк жылайды. Тiзерлеп жыл- жып, бәрiмiзге екi қолын жаяды. Өңi жалынышты, аянышты. Аузы қисайып кеткен сияқты. Екi көзiн тарс жұмып алыпты. Жұмулы көзден жас парлайды.

	– Ей, жолдас, жоқ, жолдас емес, айыпкер Белгiбай, түк iсiң жоқ болса, қылмысың жоқ болса, неге жалынасың бiзге? Неден қорқасың? Артың неге қуыс? – Қасымдағы үштiктiң бiрi мазақтай күлдi.



	Соның күлкiсi маған дөрекi, жабайы көрiндi. Сiрә, бұдан бұрынғыларға мен де өстiп қоқаңдасам керек. Мысық пен тышқанның iсi. Алдымызға пенде болып келiп, кiрiптар түрде телмiрген бұдан бұрынғылар да өстiп жазықсыз жаза- ланады екен ғой. Көбi жазықсыз. Тiптi бәрi жазықсыз.

	«Құдай-ау, деймiн, – күнiне неше уақыт жар салатын сүттен ақ, судан таза ұрандарымыз қайда? Әлемдегi ең әдiлеттi елмiз деушi едiк қой. Сол әдiлетiмiз мынау ма? Жазықсыздарды





жазалап жатырмыз. Момындарды зар қақсатып жылатулы- мыз. Мұндай қараниеттiгiмiздi құдай да, адам да кешiре ме бiзге?»

	«Менiң көршiм едi. Басқан-тұрғанының бәрiн жақсы бiлем. Момын, залалсыз адам. Қандай елдiң қандай екенiн, қандай елдiң бар-жоғын бiле қоймас-ақ. Жер бетiнде қазақ- тан өзге ел-жұрт бар деп ойламайды.»

	«Мынау не?» – Үштiктiң шенi үлкенiмiз алдыма арызды тастады.

	«Не жазса да, жала ғой бұл». Оқымай-ақ қайтадан өз ал- дына сырғыттым.

	«Қалай жала?» «Неге жала?» «Кеңес өкiметiнiң адал аза- матын пәлеқор, жалақор деуге қандай қақың бар?» Шенi үлкенiмiз өзiмдi дiгiрлете жөнелдi.

	«Қазақтан өзге ел-жұртты бiлмейдi» дейсiң. Ұлы орыс халқы қайда қалады сонда? Бiздi бақытқа жеткiзген ұлы орыс халқын, әкемiзден де, ағамыздан да ыстық орыс халқын, көзге iлмейтiн ол қандай құдай?! Тойст, қандай кеще?! Әлде жаулықпен әдейi айтады? – Үштiктiң үшiншi мүшесi де көзi ақшиып қадала қалды. Онсыз да көзiнiң қарасынан ағы көп сығыр көз пәле едi. Қарашығы мүлде жоғалып, қалың ақ етi ақшыраң-ақшыраң етедi.

	«Дәл оның сөзi емес, менiң мөлшерлеп айтқаным ғой», – деймiн. Тiгiсiн жатқыза сөйледiм. Екеуiнiң де кәрлерi қайтсын деп ойлағаным. Қайтқан қайда?! Шап етiп, өзiме жабысты.

	«Жаулардың жауабына елiге бастапсың» дейдi. «Мына iстеп отырған iсiңе сенбейтiн сияқтысың» дейдi. «Мәнi мен маңы- зын түсiнбегенсiң» дейдi. Тағы-тағы толып жатыр. Өзiме белгiлi сөздер. Жазалы атанып, алдыма келгендерге қолданған сөздер. Әрi ауыр, әрi пәлелi сөздер. Түбiнде қара бас құрты бар, бiр жабысса қайта кетпейтiн пәлесi бар сөздер.

	Сонымен, әлгi байғұсқа арашашы бола алмадым. Айда- лып кете барды.

	Ендi бiр күнi алдыма немере ағайым келiп отыр. Оқыған- тоқығаны көп, осы өмiрдiң нағыз жаршысы болып жүрген адам. Сол кiсiнiң тәрбиесiнде өсiп, сол кiсiнiң ықпалымен дүние танып едiм. Ол кiсiнiң күйгенi – менiң де күйгенiм. Қарадай күйiп барам.

	Шыдай алмадым. Тағы шырылдадым. Ана кiсi ым жасады: арашаға түспе дегенi. Оған арым да, қаным да шыдамады.

	«Бұл кiсi – менiң ағам. Жаңа өмiрдiң жаршысы. Осы қоғамның мәнiн де, бағасын да осы кiсiден ұқтым, осы кiсi үйреттi. Жалғыз мен емес, ақыл-тәрбиесiн алғандар көп».





Сөзiмнiң әсерi керiсiнше шықты. Қасымдағы екеудiң төрт көзi бiрдей адырайып, өзiме қарай төнiп барады. Өздерi емес, көздерi төнiп барады. Құбыжық көргендей, аяқ асты пәлеге тап болғандай қорқыныш бар.

	«Не? Не дедiң? Туысқаным дедiң бе? Осыдан үлгi алдым деймiсiң? Сен өзiң күн сайын өзгерiп барасың ғой. Өзгергенiң бе, өнер шығарғаның ба? Түсiнiксiз жағдай. Анықтау керек», – дедi бiрi.

	«Жүрегiң таза емес. Ниетiң басқаша болып жүрмесiн. Көршiңдi қорғайсың. Туысыңды жақтайсың. Позитсияң жоқ. Қырағылықты жоғалтқансың. Әлде...» – Екiншi серiгiм сұраулы кескiнiн тосты.

	Көмейi белгiлi. Менi де жаудың санатына қарай икемдей бастағаны. Iлiп-тартып сөзден шатастырмақ.

	Мен де заңды, күнделiктi идеяны бетке ұстап, қайыспа- ғансимын өзiмше.

	 	– Бiздiң әдiл қоғам бiзден әдiлеттiлiктi талап етедi. Қосақ арасына кiнәсiз бiреу қоса түсiп кетпесiн деп тапсырды. Менiң соны қадағалағаным. Екiжақты қырағылық қажет. – Тықылықтай сөйлеп, есемдi бермеген болам.



	Осыған ана екеуi де тайсақтаған сияқтанды. Бiрақ пиғылда- ры белгiлi. Астымнан үңгiп ор қаза бастады. Сезiп жүрмiн, бiрақ ештеңенiң лажын таба алмадым. Екiншi бастығымыздың көңiлi маған адал едi. Сол ақыл бердi. Қауiп төне бастағанын айтып, сақтық жасатты. Алдымен, арыз жаздырды. Жұмыстан босату жөнiнде. «Қырағылығым жетпей жатыр. Саяси бiлгiрлiгiм төмен. Идеямен толық қаруланып болғам жоқ. Осының бәрiнiң орнын толтыру үшiн оқығым келедi». Айтқа- нын жазып, арызды өзiне бердiм. Қол қойды. Үлкен бастық- тың жоқ кезiне әдейi тураладық. Содан, мiне, оқуды сылтаура- тып елден шығып, бала-шағамды алып жасырынып барам.

	 	– Әйелiңiз қайда?

	– Ол кiсiнi iнiммен қосып, немере ағайымның бала-шаға- сын ертiп, алдын ала жiбергем. Ноғайсiбiрде табысамыз. Со- дан арғы тiршiлiктi ары қарай көрмекпiз. Онша да мұнша жүрiп, кiсi өлтiрмей, керуен таламай, елiң мен жерiңнен қашу деген сұмдықты көрем деп кiм ойлапты?!

	– Алдыңыздан өткен кiсiлер көп едi? «Көп кiсiнiң обалы- на қалдыңыз ба» дейiн дегенiм ғой.

	– Мойныңа түскен күнәнiң азы не, көбi не. Бәрi де жа- ныңды шағады, жүрегiңдi тырнайды... Бәрiбiр не iстей алар едiм? «Жау» дедi. «Жазалы» дедi. Соған шын-ақ сендiк.



	«Аямаңдар». «Жазалаңдар» дедi. Аямадық. Жазаладық. Өз





басымызға келдi. Көзiмiз жеттi. Өзiмiзге де қауiп төндi. Қар- сы әрекетiмiздiң түрi осы. Ал ендi өз жағдайыңызды айты- ңызшы?

	Е, айта қоятын мұнда не жағдай бар? Мұның да ағасы жа- зықсыз жазалы болып, айдалып кете барды. Қайда жiбердi – ешкiм бiлмейдi. Өлi ме, тiрi ме – ешқандай хабар-ошар жоқ. Бiр шаңыраққа осы қасырет аз дегендей, әйелiн қоса ұстап әкеттi. Бәрiнен де, шиеттей үш баласын шыңғыртып жат қылып жiбергенiн айтсаңызшы. Өздерiн «қазақпыз» дей ме екен, «басқамыз» дей ме екен, бейшара балалар. Тiрiдей жетiмектерге айналып...

	 	– Жастары қаншада едi?..

	– Үлкенi – он-он бiр жаста, ең кiшiсi – үш-төрт жаста.



	Үшеуi де қыз бала.

	 	– Обал болған екен.



	Жолсерiгi оншалық обалсынып отырған жоқ. «Бет көрсе

	 	– жүз ұяладымен» айта салған сияқты. Бойындағы үйреншiктi ғадет әлi де бой бере қоймайтынға ұқсайды.



	 	– Қайта, әдiрiстерiн тапқан-ақ екенсiз... – Жолсерiгiнiң ең таңырқағаны осы болды.

	– Бiр айдан аса сұр кеңсенiң сұр есiгiн күзеттiм. Ақыры, Құдайға қараған бiреуi табылып...

	– Жанын тастай алмай жүрген-ақ бiреу екен...

	– Ең үлкен бастығы. Есiгiнде жеке күзет тұрады.

	– Бәсе, әйтпесе, кiмнiң батылы барды деп ем...



	Өзi бәрiнiң мәнақысын бiлiп отыр. Таныс iстерi ғой. Қан- ша ақжарылып шынын айтса да, сырт кiсiнiң көңiлiн жiбiте алмас-ақ. Әлгi айтқандары өзiн жазалы қылып, кiнәлағаны емес, кiнәландым деп өзiн сендiрмек болғаны. «Ұрының арты қуыс» деген осы. Өзiн-өзi аямағансиды, аямауға тырысады- ақ. Болмайды. Бәрiбiр, болмай тұр. Ниетi түзелген-ақ шығар, бiрақ өткен iстерi көлденеңдей бередi.

	Осыдан арыға әңгiмелерi оншалық жарастық таппады. Бойына жылу жүгiрiп, ойы саябырси келе, көз алды ауыр-

	лай бастады. Кiртиген жанарын жанындағыларға жүгiрттi. Бәрi де кiлгiрiп отыр. Тек мына жолбасшы үлкенi ғана сер- гек. Әлгiндегi әңгiмелердiң уыты жанына бата ма әлде күндiз тынығып алған ба, әйтеуiр, сергек отыр. Жанына батқан өкiнiштiң табы оншалық бiлiнбейдi-ау, тегi. Әлi де жанын ауырта қоймайды. Ойы түсiнген шығар-ақ, бiрақ жанын ауыртпайды. Қатерден қара басын алып қашқанына көңiлi көншулi. Әлде сол қуанышы басқа күрбелеңнiң бәрiн басып кетiп жатыр ма?





Елi мен жерiнен бой тасалап қашып кету де қуаныш бол- ды ғой. Заманнан ба, адамнан ба? Бәрi адамнан да. Заманды жасайтын да, туғызатын да адам шығар. Әлдебiр заманды жа- сап алады да, сонсоң өзi сол заманның добына айналады да жүредi. Заман қалай қақпақылдайды – солай ұшады... Мы- нау да соның бiрi.

	Ал өзi ше? Өзi – тәңiр мен тағдырдың құлы. Адамдар жа- саған заманның кесапаты бұған да тидi. Ендi, өзiнше, сол ке- сапатты емдемек...

	Көзi жұмыла бередi. Зорланады. Қалғымауға тырысады.

	Қабағы ап-ауыр.

	 	– Басыңызды қабырғаға сүйеп, ұйықтап алыңыз. Жүрер жолыңыз әлi ұзақ екен, әл-қуатыңыздан айрылып қалмаңыз.



	Шын көңiлiнен шыққан қамқорлық ниетi шығар, бiрақ бұл онша иланбады. Әйтеуiр, айта салған атөттiлiкке жоры- ды. Сөйте тұра, соның айтқанын iстедi: басын тақтай қабыр- ғаға сүйеп, екi қолын екi жанына тiреуiш жасады. Құлап кет- пеуге сақтығы.

	Қыбыр-жыбырдан оянды. Жап-жарық. Отарба тоқтап тұр екен. Алдындағы жолсерiгi қаққан қазықтай күйi әлi қақши- ып отыр. Ұйықтамаған ба, ұйықтап оянып, кешегi қалпын қайта тапқан ба?

	 	– Бәйбiше, жақсы ұйықтадыңыз. Пенде шiркiн көнбiс қой, басыңызға түсiп едi, отырып ұйықтауды да үйрендiңiз. – Құптау мен қалжың қатар бiлiнедi.



	Өзi ұйықтамаған болды ғой. «Бәйбiше» дейдi. Қандай ар- дақты сөз! Соны естiмегелi қа...ша...н... Естiмегелi дейдi... мұның өз басына сол сөз әлi арналып та үлгермеген. Ендi ар- налмайтын да шығар. Кiм айта қояды? Айтудың жөнiн кiм бiле алады? Жөн бiлетiндер жөнсiздiкпен кеттi. Қалғандары өңшең шолақ белсендiлер.

	 	– «Таңсық» деген стансаға келдiк. Қозы Көрпеш – Баян сұлудың жерi. Анау қиыстан көрiнген күмбез – екеуiнiң зи- раты. Жолсерiгi сол жақ бүйiрiн нұсқады.



	Ерiксiз терезеге үңiлдi. Жарықтықтардың зиратының төбесiн көру де ғанибет шығар. Қасиеттерi аңызға айналып, ғашықтықтың пiрi деп табынған мұңлықтар-ай! Армандарың ел-жұрттарыңа тарап, қасиетке айналды. Аттарың батаға қосылған өсиетке айналды. Бәлкiм, тiрiлерiңде арманға жет- сеңдер, көптiң бiрi болып қала берер ме едiңдер. Өздерiң ба- қытқа жетпедiңдер, бiрақ аңыз-аттарың талай ұрпақты бақытқа жетеледi. Сан жүрек қызу алды, сан көңiл жұбаны- шын тапты. Жұмақтың төрiнде-ақ жүрген шығарсыңдар. Ел-





жұрттарыңның ұл-қыздарын желеп-жебеп жатыңдар, аруақ- тарыңнан айналайындар. Тура жолға бастауға жолбасшы бо- лыңдар! Аллау акпар! Бетiн сипап едi, көзiнде жас бар екен. Жалыныштың жасы емес, әрине. Бәлкiм, сағыныштың жасы. Кiмдi сағынды?.. Бәрiн. Бәрiн сағынды. Ең алдымен, өмiрдi сағынды. Әке-шешелерi жыр қылып айтатын, тамсанып, тол- ғанып естерiне алатын мамыражай мамық өмiрдi сағынды. Тiптi, әке-шешелерi кешкен арғы өмiрдi қойып (олардың ай- туынша, нағыз ертегi өмiр сол кез) бергi, шет-жағасын өздерi көрген, өмiр қандай едi?! Ен жайлаған бейбiт тiршiлiк жал- пақ далада бытырап жайылып жататын. Әр таудың баурайы

	 	– бiр ауыл едi. Жазық алқаптар шаңдатып бұрқырап жатпай- тын. Көгi – көк, ағы – ақ, жайқалып тұрушы едi. Қызылды- жасылды, сарылы-алалы көгiлдiр толқын теңiз суынша толқи- тын.Қызыл толқын, көк толқын, сары толқын, ақ толқын... Дәл теңiз толқынынша бұрала ширатылып, дөңбеңши тулап, ары қарай жазалаңдай бередi. Содан жағаға жетiп барып сая- быр табады. Жарықтық, тұп-тура Аралдың толқындарынша тулайды. Сол неше түрлi толқындардың арасында белуарынан жүзiп әлдебiреулер кетiп бара жатады. Толқынға бiр батады, бiр шығады. Әлден уақытта қарауытып, басы ғана көрiнедi. Сол қарауытқан бас ұзай бередi, ұзай бередi. Қылтиып бiр но- қатқа айналады. Содан барып-барып көкжиекке сiңедi.



	Сай-сайдың саласының бәрi бұлақ. Бұлақтың бас-аяғын қуалай қонған – ауыл. Киiз үйлерден құралған ауыл. Ақ үй, ақ боз үй, боз үй, қоңыр үй, қараша үй... Туырлықтарының жиектерiне әшекейлеп қызылды-жасылды өрнек бастырған үйлер. Өрнектердiң бәрi жiптен тоқылған. Тоқылған ба, есiлген бе? Иә, есiлген жiптер. Шыңқай аққа шымқай қызыл – жарасымды-ақ.

	Алыста шұрқырап жылқы жатады. Бөлек бiр бөктердiң баурайында қой жатады. Ауылдың маңайына мал жоламай- ды. Ауылдың маңайы – шулаған балалар. Асық ойнайды, доп қуады. Топ-топ. Әр топтың жас мөлшерлерi де өзгеше, ойын түрлерi де өзгеше. Ал, қыз-бозбалалар... Жоқ, қыз-боз- балалар сыртта топталып, беткелдi жүрмейдi. Ана үйден – мына үйге, ана ауылдан – мына ауылға кейбiрi жалғыз жал- тылдап, кейбiреулерi екi-үштен бiрiгiп кетiп бара жатады. Ары кетiп бара жатқандар, берi келе жатқандар... Сонда... бәрi қосылып, ауыл iшi, ауыл арасы, ауыл сырты серуен сал- ған жастар сияқты танылады. Көлбеңдеген етектер, көлеңде- ген көлеңкелер, ырғалған бұрымдар... Сыңғыр-сыңғыр күлкi, сылдыр-сылдыр шолпы үнi... Бiрiне-бiрi қосылады, бiрiне-





бiрi жалғасады. Бүкiл төңiрек күлiп тұрғандай, бүкiл айнала сылдырлап бара жатқандай сезiледi.

	Бәрi бейбiт. Бәрi жайбарақат, өрiске ұзап бара жатқан мал да жайбарақат. Жер ошақтан ұшқан түтiн де, өрелерiне құрт, iрiмшiк жайып жүрген әйелдер де жайбарақат. Есiк алдында, үй маңайында мықын тiренiп тұрған еркектер қандай маңғаз! Осы төңiректiң тұтқасы өздерi сияқты шiренедi. Кербез, керiле қарап, төңiрекке көз салады. Малды бақылағандары ма, айналаны шолғандары ма, әйтеуiр, мәнденiп тұратында- ры анық.

	Алыстан қарауытып, мамырлап келе жатқан бiр жолаушы көрiнедi. Жаңағы мықынын таянған кербез отағасы жанарын ендi соған тiктейдi.

	«Ауыл арасы емес, алыстан жолаушылаған жүргiншi ғой. Осы ауылға бет тiрейтiн сияқты». Күбiр-күбiр сөйлеп тұрады. Кiмге түсiндiргенi? Маңайында өзiнен басқа адам жоқ. Қызық мiнездер. «Кiм болды екен?» деп мазасызданады. Өзiне түк қатысы жоқ бiреуге сонша алаңдағаны несi екен? Әлден уақытта ақырын-ақырын жылыстап жиылып, төрт- бесеудiң басы қосылады. Бәрiнiң назарлары да, көңiлдерi де алыстан көрiнген жолаушыда болады. Алқа қотан тұрып, соны тосып алады. Жөн-жосығын бiлiседi. Арғы-бергiнi сұрастырады. Сонан кейiн ғана көңiлдерi тынады...

	Осындай мамыражай тiршiлiк едi... Сонсоң, алай-дүлей сұрапыл соқты. Бiресе бiр жағына, бiресе екiншi жағына ұйытқыды. Қай жағынан соқса да, көздi аштырмай, естi жи- натпай, ел-жұртты есеңгiретiп тастады. Бейбiт елдi қырып жiбердi. «Ақпыз» дедi, «Қызылмыз» дедi. Бiрiн-бiрi жаманда- ды, бiрiн бiрi қуалады. Бiрiн-бiрi қырып-жойды. Ақыры

	«Ағы» кеттi, «Қызылы» қалды. Нәтижесi?..

	Ұрандаудан кенде емес. «Жер бетiндегi ең әдiлеттi елмiз?» дейдi. «Өркенiмiз өсiп жатыр. Байлығымыз асып-тасып келедi» дейдi. Соған қарағанда, басқа елдiң бәрi iрiп-шiрiп жатқан тозынды бiрдеңелер болса керек...

	Бiрдi ойлап, бiрге кетедi. Жарықтықтар, Қозы мен Баян- ның аруақтарына тағзым етем деп, ойдан ой қуалады.

	Аңыз-зират бұлың-бұлың қарауытып, бiразға шейiн бұлдырап жарысып отырды.

	Шiркiн! Жерiм-ақ екен! Мына жазықтың бәрi шалғын ғой, сiрә! Көкорайлы көк шалғын шығар. Сонау көз ұшында қарауытқан ұзын жүлде өзен болар. Ағашы мен талы ұйлы- ғып қалың көрiнедi, жаз кезiнде мына өлкеге беретiн сәнi қандай екен, ә!





	– Қазекең Қарекеңе қонысты таңдап-ақ тапқан екен! – Iшiнен ойлап едi, сүйсiнiс ырықсыз сыртқа шықты.

	– Кiм кiмге дейсiз? Ә, ендi ұқтым, Қодар мен Қарабайды айтып тұр екенсiз ғой. Иә, ана ұзына аққан тұнық судан қанып iшiп, өлке бойын бiраз шалғындағаннан кейiн кешкi салқынмен қырға жайылып кетсе, бiр жылқысы екеу болмай қоймас. Ойпыр-ай, сонша малды жинай бередi, ә. Онысы бiр жұттан қалмай қырылып қалады. Қайта жинайды. – Жер мен малға сүйсiнiп бастады да, мал иесiне келгенде сөз аяғын мысқыл, кекесiнмен бiтiрдi.



	Онымен тәжiкелесуге зауқы соқпады және ретi мен жөнi де қисынсыздау едi.

	Мына жүйрiк дала назарын ерiксiз өзiне тартқан. Әрине, дала жүйрiк емес, отарба жүйрiк. Дала өмiрбақи тапжылма- ған. Өмiрбақи тапжылмайды. Қозы мен Баян жүрген дала. Қозы мен Баян күлген дала. Тек түрi, түсi жүдеуге тиiс. Бетiндегi қарайған-қарайғандары көбейдi. Қала салынды, колхоз құрылды. Мынадай темiр жол тартылып, соның бойы- на бекеттер орнады. Иә, қараң-құраң қосылғандары көп-ақ, ал жоғалғандар?..

	Жоқ, оның бәрiн саралауға мұның өресi жетпейдi. Көзi көргендерi мен көңiлiне сыймағандарын ғана ойжоталап са- лыстырады. Өткен өмiрдi көксегенi емес, сол өмiрдiң iшiндегi жақсылықтарды сағынғаны. Өтпеуге, өшпеуге тиiс жақсылықтар. Әрине, мәңгi тұратын ештеңе жоқ. Бiрақ жақ- сылық жақсылыққа ұласып, соның жалғасы қайта жаңғы- рып, жаңарып жатсашы. Көп жақсылық қалып барады. Сай- ран таусылды, сауық азайды. Той-думан, жеке үйдiң той-ду- маны шоп-шолақ, шап-шағын. Той-думан емес, құр ырымы ғана. Қазiр ырымы да аталмайды. Қазiр бәрi жасырын, бәрi – күбiр-сыбыр. Уақытша деседi. Лайым солай болғай. Бiрақ топ-тобымен жазықсыз жазаланғандар қатарға қайта қосыла ма? Жазықтылары бар шығар, әрине. Қосақ арасында қоса кеткендер де баршылық. Ағасы... ауылында өзi бiлетiн мо- мындар... мына кiсi айтып отырған жазықсыздар... Бар ғой сондайлар, толып жатыр.

	Ой шiркiн ойқастай бередi. Өткендi сағынып, сәндi iздейдi, салтанатты көксейдi, дәстүрдi жоқтайды. Ұйып, ұйы- сып тұрған тiршiлiк қаймағы бұзылмай тұрса дейдi.

	Көзi ашық, оқыған-тоқығаны көптiң бәрi дерлiк сол өмiрдi мешеу, тоғышар тiршiлiкке жатқызады. Жетiлейiк, басқа ел-жұртқа теңелейiк дейдi. Бай атаулыны, қожа-молда дегендердi кекедi, мiнедi, мазақ қылды. Ақыры, жаңа өкiмет





солардың тiлектерiнен шықты. Үстiнде бүтiн киiмi бардың бәрiн жойып жiбердi. Өмiр мен тiршiлiктiң тұтқасы атанып қойшы-қолаңшы, құл-құтандар ғана қалды. Бәрiбiр, қара жұмысқа соларды жектi. Күндiз-түнi тыным көрсетпедi. Ұйқы да жоқ, тамақ та жоқ, киiм де жоқ. Маза-тыныштық және жоқ. Болашақ үшiн, ұрпақ үшiн дейдi. Қандай бола- шақ? Қандай ұрпақ? Қашан келедi? Қашан жетедi?

	Әлгi оқыған-тоқығанның көбi ел басқарып, атқа мiндi.

	«Өмiр мен тiршiлiктiң тұтқасы сендер» деген қара халық со- лардың айдауымен жүрдi. Басшылардың не iстерiнен, не сөздерiнен жөнсiздiк көрген жоқ. Бәрiн құптады, бәрiне келiстi, бәрiн орындады. Құптамаса, орындамаса, күндерi қараң екенiн бәрi түсiндi...

	Сөйтiп жүрiп жатқанда аяқ астынан апалаң-топалаң бас- талды. Және сол апалаң-топалаң, ең алдымен, «ел жақсысы- мыз» деп жүрген оқыған-тоқығандардың өздерiне келдi. Со- лардың шарпуы қарапайым халыққа тидi. Қашан да солай. Ел iшiндегi араздық-құраздық та, үлкен бүлiкшiлiк те, ел мен ел арасындағы қырқыс та «жақсылар» аталған топтан, ел бас- қарған билiкшiлерден басталады. Солардан басталады да, елдiң iргесiн шайқап, ырысын төгедi. Құрбандықта кеткендер де көп. Мына бiр зобалаң (зобалаң осындай-ақ болатын шы- ғар) құрбандық емес, қырғынға ұшыратып барады. Құдай өзi тыйым берiп, арты жақсы болғай да...

	Отарба шiркiн жердiң апшысын қуырып-ақ келедi. Жол бойы төңiрек қалбалаң-қалбалаң дөңгеленiп, отарбаның ас- тына ширатылып келiп, өзi кiретiн сияқты. Ширатылып кiрiп, қайта жазылып қалып жатыр. Ал екi жағына кезек қараса, қара жердi ортасынан қақ айырып, тiлiп бара жатқан сықылды көрiнедi.

	Шұғыл-шұғыл жол бұрылысында алдыға қарайды. Отар- баның ең алдыңғы қара айғыры қасқая шауып (шаба ма, жүзе ме, дөңгелекпен сырғи ма, әйтеуiр, зымырап бара жа- тыр) жүйткiтiп барады. Секiрмейдi, еңкеймейдi, қос сызық- тың үстiмен сызады да отырады. Дәлдiгiн қалай келтiредi, ә?! Осыншалық ауыр дүние, мұншама үлкен, ұзын, жойт нәрсе лып етiп бұрылып, тып етiп тоқтай қалады. Алдын ала тарты- лып қойылған темiр таспаның үстiмен ғана емес, жүруге жа- райтын жердiң бәрiмен жүре берсе ғой. Айтпақшы, ондайы да бар ғой. Мәшинесi сондайға арналған көлiгi ғой. Жерде де жүретiн, көкте де ұшатын неше түрлi көлiктердi шығарып жатыр. Бұл жағынан, бұрынғы өмiрден iлгерiлiгi көп артық. Әйтеуiр, мазасыз, қатал, бас-еркiңдi алған өмiр басыңды би-





леп, жаныңды илеп, мазаңды қояр түрi жоқ. Тiршiлiгiңнiң бәрi қат-қабат қысылтаяң бiрдеңе, аласұрасың да тұрасың. Жiнiгесiң де жүресiң. Өмiр iлгерiледi дейдi. Ақыл-ой тереңдедi дейдi. Тiршiлiктiң қызық-шыжығы көбейдi дейдi. Соның нәтижесi – осы аласұру мен жiнiгу. Мына жүйрiк көлiктерi сияқты әрбiр күндi қолмен итерiп асықтырып ба- тырады, әрбiр түндi қолымен түрiп мезгiлiнен бұрын атыра- ды. Сөйтiп, өмiрдiң өзiн асықтырып өткiзiп жатыр. Бұлар тiршiлiк жанына онша жағымды емес. Оқымыстылардың ай- туынша, өмiр өстiп дамуы керек екен. Бiрақ әр өмiрдiң, әр заманның өзiнiң адамдары болатын шығар. Бұл өзi, сөз жоқ, өткен өмiрдiң адамы. Жайбарақат, жайлы өмiрдi көксей беруi содан. Мұндайларды «керiтартпаларға» жатқызады. Оқымыстылардың ұйғарымы солай. Ұйғарымдары ғана емес, бағалаулары да сол. Үзiлдi-кесiлдi бағалаулары. Ал, жарай- ды, сонда iлгерiлеген өмiрдiң, оқыған-тоқыған тiршiлiктiң жетiстiгi көп пе, жаманшылығы көп пе? Сондай жетiстiк- терiне бола өмiрдiң бұрынғы жақсылықтарын тәрк етуде не мән бар? Артық көрiнiс, керегi жоқ құбылыстар бiртiндеп өздерi-ақ шетқақпайлана бермек пе? Бүгiнгi жаңалық үшiн кешегi жақсылықты тәрк ету баяндылыққа жеткiзе ме? Әсiресе, көпшiлiктi көзге нұқып, өткеннiң жақсы-жаманы- ның бәрiне кiнәлi қылудың не жөнi бар? Жәй кiнәлi қылып қана қоймай, жазықты қылып жазалаудың мақсаты не?

	Мұның бәрiне ақылы да жетпейдi, түсiнiгiне де сыймайды.

	Ақылы жететiнi – мына дала, күз бен қыстың жапсарындағы шуақты күн, шоғыр-шоғыр қарауытып, дөңгеленiп қалып жатқан тобылғы, қарағандар ма, қызыл тiкен аралас өскен ұшқат пен шiлiктер ме, әйтеуiр кең даланың қолтығында өскен бары мен нәрi – қарайған-құрайғандар – көзiне таныс, көңiлiне ыстық. Бойын сергiтiп, жанын жадырата қояды. Шiркiн, осындай ыстық көрiнiстерге орай өмiрiң де жайлы, жадыраңқы болсашы? Өмiрiң жайлы, көңiлiң көтерiңкi тұрса, көкiрегiңдi кептелген өксiк қыспаса... Жан-жағыңдағы жаратылысқа деген құштарлығың қандай лепiрiп тұрар едi... Ел-жұртыңа деген көңiлiң қандай көтерiңкi жүрер едi... Ал, қазiр?.. Түсiнбейдi. Түгiне түсiнбейдi.

	«Еңiреген ерлер» деп бағаланады. Халқы мен елiнiң бақы- ты үшiн жан пида қылып күрескендер делiнедi. Ал iстелген iстерi, көбiне-көп, халықтан бөлек жатады...

	Дала суреттерiн көрiп, сәл дегдiген көңiлi қайта басылды. Сапарға шығар алдындағы күш-жiгерi майрыла қалған. Ын- тасы басылып, құлқы соқпай тұр.





Бiрақ өйтуге болмайды: жiгерiн қайрауы керек. Ынта мен құлық шарт емес, мiндет пен парызды жетелеп, жолбасшы қылуы ләзiм.

	Түн жүрдi, күн жүрдi. Не деген ұзақ жол! Таусылмайтын, шетiне жетпейтiн неткен дала! Елсiз, күнсiз иен жатқаны қан- шама! Бұлың-бұлың бұдыр, көгереңдеген көкжиек, ағараңда- ған ақ дала! Көпшiлiк жерi, ұзақ даласы елсiз-күнсiз жатыр. Бұрын да солай ма екен? Әлде, баурайынан елi көшiп, қойнау- ынан малы кеттi ме? Әйтеуiр, әзiрге иен сияқты, жетiм сияқ- ты. Гүлденген, көркейген жерлер бар шығар, бiрақ мына дала әзiрге сұп-сұрқай. Мүмкiн, қоныс қоныстанбайтын, мал жай- ылым таппайтын сусыз, отсыз құр дала ма екен?

	Ой шiркiн де дауасыз бейбақ-ау. Бұған қатысы бар ма, жоқ па, әйтеуiр, көңiлiңдi мазалайсың да отырасың. Кәдуелгiдей жаның ауырады, жүрегiң сыздайды. Елiң мен жерiңнiң сен де бiр пендесi болған соң сөйте ме екен...

	Отарбаның айқайы ұзақ, дауысы ащы естiлдi. Жүрiсiн тежегелi де бiраз уақыт болған. Жылжып келедi, жиi-жиi ай- қайлап қояды. Алдында бiр бөгесiн тұрған сияқты. Қанша ескертсе де, сол бөгесiн тұрып алған сияқты. Айқайын елең қылмаған соң, жүрiсiн баяулатты, пыс-пыс, күрс-күрс дем шығарды. Бiрдеңемен соқтығысып қалмаса жақсы да.

	Мұның жүзiндегi алаңытқан қобалжуды қасындағы жолсерiгi анық-ақ таныды.

	 	– Үлкен қалаға тақағандағы мiнезi ғой. Семейге келдiк. Түсiп, бой жазсаңыз болады. – Өзi аяқ киiмi мен жылы бешпетiн ыңғайлай бастады.

	– Түсетiн жерлерiңе жеттiңдер ме?

	– Түсетiн жерлерiңе жеттiңдер ме?

	– Бәйбiше, бiз елден безiп бара жатырмыз. Бұл ара – елдiң дәл ортасы. Бiз мұнда қала алмаймыз!



	Соншалық таусыла, ызалана сөйлегенi несi. Қала алмаса, Қырым мен Қытай ассын, мейлi! Пәлендей мән бермей, мәнақа қумай, айта салғаны едi. Шамына тиедi деп кiм ойлаған.

	 	– Бұл да бiр қасиеттi мекен едi. Талай-талай даралар шы- ғып едi. Ойдың ұясы, бiлiмнiң ордасы болып едi. Кейiнгi кездерi бәрi төңкерiлiп түстi. Жазаланғандардың жол бойғы бекетiне айналды. Бәрi қорқынышты. – Өзiне айтқан сөзi ме, басқаға ескертпесi ме? Ылғи өстiп күбiрлеп, жыбырлайды да отырады.



	Иә, үп-үлкен шањар екен. Қыбырлап-жыбырлап түскен- дер бар, қыбырлап-жыбырлап бiреулер отырып жатыр. Көбiнiң өңдерi сұрқыл, бейғам.





Бар шаруалары – пойызға отырумен тынғандай, көңiлдерi көнши қалғандары байқалады.

	Абыр-сабыр тез басылды. Отарбаның айқайы қайта естiлдi. Гүрс-гүрс жөтелiп, баяу сырғып орнынан қозғалды.

	Жолсерiгiнiң қатты күрсiнген даусы естiлдi. Ендi байқаса, бағанадан басын төмен тұқыртып, жер шұқылағандай болып отырыпты. Өңi де қуқылданып, iштей қобалжыған, мазасыз- данған адамның кейпi бiлiндi. Ендi мына күрсiнiсiнде әрi жеңiлейгендiк, әрi жеңiл-желпi мұңның лебi бар.

	Сонда, бiр кеудесiнде екi бiрдей күйдiң қатар орын тепкенi ме?

	 	– Е, ел-жұртым, ендi қашан қайта көрiсемiз?.. – Тағы күрсiндi. – Өзекке тебiлiп қашып барам...

	– Көңiлiңiз қатты қобалжыды-ау деймiн...

	– Әрi қобалжыдым, әрi қорықтым...

	– Қорыққаны қалай?

	– Олардың көз-құлақтары жер астындағыны көрiп, айда- ғыны естидi. Сыртқа шықсам, қайта кiрмеуiм кәдiк едi.

	– Аңдып жүре ме?

	– Дәл бүгiн-ертең аңди қоймас, бiрақ оқыстан көзге ша- лынып қалмайын дегенiм. Анық iздесе, мына пойыз құрт- құмырсқаға да пана болмайды. Қайда тығылсаң да қоймай- ды. – Түршiгiп отырған жоқ, сүйсiнiп отырған сияқты. Ылғи өстедi.

	– Әйтеуiр, солардың қыр-сырының бәрiн жақсы бiлесiз. – Әдейi астарлап, мұқатып айтты.



	Анау соны түсiндi, бiрақ шамданған жоқ.

	 	– Иә, бiлем, қырын да бiлем, сырын да бiлем. Керек, десеңiз, қыры мен сырынан басқасын да бiлем. Көңiлiңiздегi түйiн сол ғой?

	– Иә, көңiлiмде ондай да бары рас. «Кiсi қақысы кiсiде кетпеуге-ақ тиiс» деп ойлаймын.

	– Әй, бәйбiше-ай, бұл заманның сұрқын ешкiм түсiнiп те болмайды-ау. Ескiнiң жүйрiк сөздерiнiң мәнi мына заман- ның өзiне де, адамдарына да келiңкiремей тұр ғой. Кейде ескiнiң аталы сөздерiн жұбаныш қылып, көңiлге медет есебiнде ұстағың-ақ келедi, бiрақ сол аталы сөздер жүрмейдi- ау, жүрмейдi. Заманға да, заманның адамдарына да жүрмейдi. Жұбаныш болмады, медеттiкке жарамады. Дүние азған деген осы дағы. – Мына кiсi өз басынан кешкенiн қорытындылап отыр ма, әлде, әйтеуiр, жалпы әуенге ерiп, өзiнше төрелiк жасағаны ма?



	Осы кiсiнiң өзiн де, сөзiн де өрге бастырмай-ақ қойды. Бы-





лай қарасаң, ағынан жарылып отырған-ақ сияқты. Өзiн де, өзгенi де аямай, шындықтың туын көтергенге ұқсайды. Бiрақ сол айтқандарының бәрi мұның көңiлiне неге сiңбейдi? Соны түсiнбей-ақ қойды. Әрi-берiден соң, соған қиналғаны не? Ендi бiраздан соң өз жөнiне ол қалады, өз жөнiне бұл кетедi...

	Иә, онан да, ана қос пақырды қалай тауып алады? Көңiл тербейтiн де, жүрегiн сыздататын да, жанын шағатын да алаңы солар едi ғой. Басқадай толғаныстың да, әрқилы топ- шылаудың да не қажетi бар?

	Жолсерiгi томсырайып бұған қарады. Жүзi томсырайға- нымен, көңiлiнiң алабұрты әлi басылмағаны анық. Көңiлiнiң алабұртын басу үшiн мұны сөзге шақыратын сықылды. Сон- да тағы не сөйлеспек? Әңгiме ауаны белгiлi. Арқандаулы ат- тай бiр шиырды шиырлай бередi. Өмiрден бiлетiнi де, көргенi де сол болса керек?

	Е, шынында, басқа не көрдi? Батырлықты айта ма, ерлiктi айта ма? Әлде ел iшiнiң тамсандырар тамашаларын айта ма? Елдiң құрған салтанатына сүйсiне ме? Есiн бiлiп, дүниеге көз жүгiрткелi көргенi мен бiлгенi – астан-кестең дүние, қуғын- сүргiн, қашып-пысу, бiрiн-бiрi көрсету, бiрiн-бiрi аңду, бiрiнен-бiрi қорқып, бұғу...

	 	– Иә, деймiн-ау, сонда қандайлық мәндi әңгiме шыға қойсын. – Iшiндегiсiн сыртқа шығарып, күбiр етiп сөйлеп қойыпты. Өзiнен өзi ұялды.



	Жол серiк бағжиып бетiне қарады. Түсiнбедi, әрине. Қай- дан түсiнсiн. Адамның iшкi ойын оқи қоюды қайдан меңгерсiн-ау. Үркiтiп-қорқытуға бой үйiрiп алған, өзi де үркiп, қорқып үйреншiк қылған адам өзгенiң iшкi сырын ұға ала ма?

	 	– Әлдененi құп көрмей отырсыз-ау, бәйбiше, ә? Шым- шытырық дүние, жарымжан көңiлдер... Қалай құп көрерсiң оларды. Жiбi түзу әңгiме де құралмайды мұндайда. Сiрә, со- ларды мегзеп отырған боларсыз. – Күңкiлдеп сөйледi. Көкейiндегi топшылауларын дұрыс деп жеткiзiп, бiрақ iшкi күдiгiн және баса алмай отырғаны ап-анық.

	– Бәрiн де, бәрiңдi де құп көрмеймiн, шырағым. Тiптi ана жазықсыз жапа шеккендерге де көңiлiм орта. Бәрiн қоқсы- тып шығарған өздерi. «Төңкерiс» дедi, «байды қаттау» дедi,



	«еркiндiк, теңдiк» дедi, әйтеуiр, дегендерi толып жатыр. Сол дегендерi мен iстегендерiнiң салдарынан талай адам зәбiр- жапа шектi, зәбiр-жапа емес-ау, тұқым-жұрағатымен құрып кеткендер көп. Қайсысы қаншалықты кiнәлi екенiн кiм бiлсiн, әйтеуiр, өмiрлерiнiң де, тiрлiктерiнiң де түп-тамырла-





ры қиылып түстi. Дәулет бiткеннен басқа жазықтары жоқ едi. Кiсi өлтiрмесе, керуен таламаса, ұрлық-қарлық қылып, ешкiмге қиянат жасамаса, ондай адам неге жазаланады дегенiм ғой. Иә, менiң түсiнiгiм де, ой-жотам да содан ар- тыққа жетпейдi. Бiрақ әдiлет пен әдiлетсiздiктi танысам ке- рек-тi. Көңiлге қонбайтын iстер көп-ақ. Бiрақ амалың не?! Бiзден кiм сұрапты. Бiзбен кiм ақылдасыпты? Әке- шешесiнен тiрiдей айырған жетiмектердi бағатын орын осы елдiң өзiнен табылмағаны ма? Жерiн көрмеген, тiлiн бiлмейтiн елге мiнбеген көлiкке мiнiп, итшiлеп келе жатқа- ным мынау. – Қасындағы жолаушы осы кiнәлауларды үнсiз тыңдады. Үнсiз тыңдағаны үнсiз мойындағаны ғой. Мойын- дамай қайтедi, өзi құрған торынан өзi қашып барады. Күре- суге, қарсыласуға дәрменi жоқ. Көрiп, бiлiп тұр. Әдiлетсiздiк екенiн танып тұр. Сонда да, бiрауыз сөз айтуға дәт қыла ал- майды. Қарабасын қорғалап қашып барады. Бәрi қорқақ. Бәрi болмаса да, көбi қорқақ. Әйтпесе, бiрiкпей ме! Бас қос- пай ма! Бәрi бiрiгiп, бас қосып, өре түрегелсе қайтер едi? Жеңбесе де, жеңiлмес едi-ау. Сонда ел-жұрт мынадай күйзелiске ұшырамас па едi, қайтер едi...

	Иә, аналық көкiрегi саралап шешпесе де, санасының

	аңғарымы осыған саяды. Iшкi үнi осыны сыбырлайды...

	Мойнын тұқыртып, салбырап отырған мына бейбақтың иттерiсiн басына қаптаса ше?!

	Кеудесiнде құйын ұйытқыды. Бойы құшырланды. Тiсi шықырлап, шықшыты шодырайды. Кегi, есесi, намысы жат бiреуде кетiп бара жатқан адамдай кiжiндi. Ашу шiркiн кеудесiн дәл осылай қысқан емес едi. Жоқ, ашудың төркiнi басқа, мынау – басқаша күй. Ел-жұртының жыртысын жыртқан, көпшiлiк үшiн күйiнген күйзелiстiң бұрқ-сарқ тол- қыны. Бұрын кешпеген, бiлмеген күй. Бұрын күйеуiне ашу- ланатын, жақын-жұрағатқа кейiстiк бiлдiрiсетiн, бiреу- мiреулермен сөзге келiскен сәттерi де жоқ емес. Бiрақ дәл мынадай дүлей бұрқанысты кешкен де, сезiнген де емес.

	Иә, ел-жұртының мұң-зары кiшкентай көкiрегiне там- тұмдап кiрiп, ашу мен ызаға айналып, ендi жарып шығардай кернеп барады. Соны төкпесе, шығармаса өзi қоса жарылып кететiн сияқты.

	 	– Сендер... – Ана бейшараның көзi жұмулы, көңiлi мүлгулi екен. Ұнжырғасы түсiп, жан жүйесi езiлiп отырған сықылды. Iстеген iсiне күйiнгенi ме? Ел-жұртынан безiп бара жатқанына күйзелгенi ме? Әйтеуiр, қалай да жаны жылап келе жатыр.





Сорлы болып отырған сорлыны төпелей берiп қайтедi?! Осыдан не өндiредi? Қандай кегi қайтады? Тым құрыса, ашуы басыла қалса да жақсы. Ал күндерден-күндер, жылдардан- жылдар өте келе, мына өлiмтiк қалпын ұмытып кетiп жүрмей ме? Тағы да құтырып, тағы да лаң шашып шыға келмей ме?

	Басын әлi көтерген жоқ. Жаңағы өзiне, өзiндейлерге жал- пылама арналған зiлдiң табы жанына батты ма, батпады ма? Тiптi бұл тiршiлiкке түк қатысы жоқ адам сияқты. Адам емес-ау бейбақ бiреу... Ал, қасындағы мына азаматтардың ойлары мен пиғылдары қандай екен? Әкелерiнiң iсi мен қылығын құптай ма, кiнәлай ма? Әлде мұрнын тескен тай- лақтай, әйтеуiр, соңынан iлесе беру ме? Мақтамайды да, дат- тамайды да, құр мойынсыну. Әлде мына заманға да, қоғамға да, заман мен қоғамдағы адамға да түк қатыстары жоқ, ой- жүйелерi аз, өз беттерiмен мәңгiрген бiреулер ме?

	Иә, жастардың көбi сөйтiп мәңгiрiп жүрген. Бос сенделген жоқ, әрине. Бос сенделуге мұршалары келмедi. Анығы, бос сенделуге мұрша бермедi. Оларды да ерiндерiн кезертiп, жұмысқа салды. «Тайдың – мiнгенi, баланың iстегенi бiлiн- бейдi». Пақырлар, үлкендерден кем қалыспаушы едi. Тойға- нынша тамақ iшiп, қанғанынша ұйқы ұйықтамаған. Бәрi де шала болды. Ойындары да шала ойын. Ендеше, балалықтары да шала балалық қой. Мейiрлерi қанып, құмарларынан бiр шыға алмаған соң, өйтiп өткен балалықта не мән бар?!

	Соның бәрiн ендi ойлап отыр. Қара борбай, жалақ ерiн балалар қастарында жүргенде, ешкiмi соны қапер қылып, жаны ашығандық бiлдiрiсе қоймайтын. «Iстегенi бiзге жақсы, үйренгенi өзiне жақсымен» тырқыратып қуалай берiсiптi.

	Кейiн солардан қандай азамат шығар екен? Шала азамат, шала кiсi шығып жүрмесе?..

	Бағжиып-бағжиып отырыстары мынау. Орынға таласып дүрдиген түрлерi анау. Әйтеуiр, бiр Алланың өзi жар болып, тура жолға салса жарады да. Болашақ өздерiнiкi, өмiр де өздерiнiкi. Әлемдегi дүн-дүние де өздерiнiкi. Қалай иелiк етедi, қалай өмiр кешедi – өз ерiктерi...

	Отарба жүрiсiн жайлады. Iлгерiндi-кейiндi ырғалысы көбейдi. Ышқынып-ышқынып айқайға басты. Айқайлай ма? Қышқыра ма? Бажылдай ма? Әйтеуiр, жағымсыз үн. Ащы, дөкiр, тот басқандай қасаң үн.

	Жететiн жерiне бұл да жеткен-ақ шығар.

	Қамданудың әрекетiне кiрiскен. Берiрек тартып қоржы- нын ыңғайлады. Бөлек-салақ бiр-екi дорбасын қоржынға бастыра қойды. Пойыз тоқтаған бетте орнынан үйелеп тұра





алмай қалармын дегендей, отырғыштың алдыңғы жиегiне қарай итiне отырды. Жол бойғы стансалардан түскендердiң бәрiнiң дерлiк жасаған әдiстерi осылай едi. Асығып-үсiгiп, абыр-сабыр болады да қалады. Үлгере алмаймыз-ау деп са- бырсызданатын сықылды.

	Әлден уақытта тап-тұйнақтай буынып-түйiнiп бiтiп, тым- пиып-тымпиып тым-тырыс қайта отырады. Бiрақ iштерi ма- заң, құлақтары түрiк. Қаперлерi пойыздың жүрiсiн бағулы. Жанарлары екi жақ терезеге кезек-кезек жалтаңдайды. Со- нан бiр уақытта отарбаның жүрiсi бәсеңдеп, баж-бұж бақыра жөнелгенде-ақ олар да жапа-тармағай өре түрегелiседi. Жа- пырласып есiкке беттейдi. Содан қашан пойыз тоқтағанша тар дәлiзде сығылысып тұрғандары.

	Солардың әрекеттерiн бұл да қайталамақ.

	 	– Бұл – Рұбсойка ғой. Барнауылға жеткенше қайда әлi... Семейден бергi жүрген жолдай аралық бар. Одан Бискейге пойызға мiнемiз. Жантайып, шамаңыз жеткенше көз шыры- мын алуға тырысыңыз. – Жолсерiгi төмен салбыраған басын көтермеген күйi күбiр-күбiр күңкiлдедi. Iштей емес, сырттай ғана мүлгiгенi ғой. Көз алдап, көңiл аулап отыр. Әйтпесе, бәрi бақылаулы, бәрiн аңдып бағулы екен.

	– Жердiң түбi екен ғой. Өз елiнен орын таппағандай, жер жетпегендей, сонау Итжеккенге нәрестелердi қоса айдаға- нын айтсайшы. – Бұған дейiнгi күйiнгенi, түңiлгенi өз алды- на, мына жерде өшпендiлiгi қозды. Ыза кернедi. Лағнет айт- қысы келдi.



	Кiмге? Кiмдi кiнәлайды? Осы өмiрдi ойлап тапқандарды ма? Iштерiнде не бiр сабаздар бар едi ғой! Ел-жұртым деп жандары шырқырағандары анық едi. Сiрә, адал болды, ақ болды, аңқау болды. Сенгiштiктерi мен адалдықтарының құрбанына өздерi iлiндi.

	Ендеше, оларды кiнәлаудың жөнi жоқ.

	Сонда... Алдаушы, арампиғыл, қулығы мол қараниеттер ең жоғары билiкке жетiп алған ғой. Билiкке жеттi де, игi жақсыларды өмiрден алыстата бастады. Бiрақ... осы игi жақ- сылардың өздерi де сөйтiп едi-ау. Талай дәуiрден берi iрiктелiп келе жатқан игi жақсылардың тоз-тозын шығар- ған... «Байсыңдар. Халықты қанаушысыңдар» дедi. Ендi келiп, өздерi халықтың жауы атанды. Осы екi дүрбелеңде де ағаттық пен оғаштық көп-ау, сiрә. «Ағаттық пен оғаштық» деу – басынан сипау шығар. Екеуi де ел iргесiн шайқалтқан қырғынға айналды. Айтатындардың көбi басқаша айтады, әрине. Жаңа дүниенiң жаңа өмiрi үшiн соның бәрi қажет деп





жар салады. Бұрын-соңды адам баласы кешпеген жаңа қоғам орнату үстiнде қателiктер кетедi деп мәймөңкелейдi. Көңiлдерiндегi шын сенiмдерi ме әлде халықты алдаусырата ма? Әрi-берiден соң, осы астан-кестең заманды басшы болып жүргендердiң көбi өздерi де ұға бермейтiн сықылды. Көпшiлiгi жан ұшыру, жан бағу...

	 	– Ана тентiреп кеткен қаршадай балаларды деймiн, өзiмiздiң ел-жұрттың бiр бұрышына паналатса болмады ма?



	 	– Жолсерiгiн әдейi сөзге тартты. Мүмкiн, әлдебiр жағдайлар- дан хабардар шығар деп ойлады. Әрине, себебiн бiлгеннен тиетiн септiк жоқ. Әйтеуiр, пенденiң көңiлi әрненiң себебiн бiлмекке ынтық. Содан әжептәуiр тыншу табады.



	 	– Ондай iстерiнiң себебiн бiзбен ақылдаса ма. Жоғарғы жақ- тан ұйғарады. Сол ұйғарым орындалады. – Өзi, тағы, бұлданып сөйлейдi. «Соны да бiлмейсiң бе?» деген айбары бар.

	– Сонда, сендер?..

	– Бiз шоқпармыз ғой. Қолтоқпақпыз. Қалай сiлтейдi – солай қарай сермелемiз. Қиратамыз, жоямыз. Сiлтеушiмiз ненi қалайды – соны орындап беремiз. «Қалай?» «Неге?» де- ген сұрақтардың бәрiне мұңғылмыз.

	– Сiлтегендi ғана қиратсаңдар жақсы-ау. «Шаш ал» десе, басты қоса қырқып түсiрмесеңдер. – Ызасын бұл да бүге ал- мады. Көзiмен көрмесе де, естiгенi көп. Көзiмен көргендер- ден, басынан өткендерден естiген.

	– Бәйбiше, оны ендi... не деуге болады... Бүкiл қоғам, қоғам басшылары «асыра сiлтедiк», «қателiк жiбердiк» десiп, ауыздарын жып-жылмағай сүртiсiп жатқанда, бiз сияқты бiтеу пенделерге не кiнә? Кеттi қателiк. Есiрiп биледi, алдың- да тұрған панасыз бейшараны тышқан қылып ойнағың келедi. Бiрте-бiрте үйрене келе, сондайдан құмарың қанады екен. Адам баласы қандай жолға түссе де, оң жол ма, терiс жол ма, соны машық етiп кетпесiн деңiз. Бiр машық қылып алса, тоқталуы, қайта қайтуы қиын сияқты. «Кеше андай едi, бүгiн қалай мұндай болып кеткен» деуге келе бермейтiн сы- қылды. – Төмен қарап, күңкiлдеп отыр.

	– Сөйтiп ақтайсыңдар өздерiңдi. Ақталасыңдар. Ақтал- мақсыңдар. Басшылар да соны сылтау қылады. Қосшылар да сылтау қылады. Қырғынға сылтау iздеуге де болады екен. Сонда... деймiн-ау, көңiлдерi жұбаныш таба ала ма екен? Өздерiн-өздерi алдағандарына өздерi сене ме екен? Ел-жұрт сенедi деп ойлай ма екен? Тағы да көпшiлiктi алдаулары шы- ғар солары. Әйтеуiр, мен өзiм сенбеймiн, сене алмаймын.



	Жолсерiгi бажырайып мұның бетiне қарады. «Мына





сөздердi айтып отырған осы әйел ме? Әлде көкiрек қуысынан басқа бiреу, жөн-жосыққа жүйрiк бiреу, күңiренiп тұр ма?» деген күмәнi бар сықылды.

	Бағжиып әлi отыр. Бiрдеңе айтқысы келе ме, әлде көңiлiн сендiргiсi келе ме?

	Мейлi ғой. Кездейсоқ бiреудiң кездейсоқ бiреу туралы не ойлап, не қойғанында не тұр. Содан келер жаныңа ыстық та жоқ, суық та жоқ.

	 	– Жаның сая таба алмай, сергелдеңге түскен сәттерiңде тал қармамаққа тырысасың. Қолыңа шөп iлiне ме, бұта iлiне ме, соны да құтқарушыңдай көресiң. Көңiлiңе бiрер рет күдiк кiрсе болды, соның құрсауынан қайта босай алмайды екенсiң. Құдай да, халық та, ел-жұрт та бәрi жазғыратын, кiнәлайтын сияқты. Содан барып, өзiңдi-өзiң айыптайсың. Ең ауыры сол екен. – Тағы төмен тұқиып бiраз ойланып отырды. Сонсоң қайта сөйледi. – Ең ауыры – өзiңдi-өзiң кiнәлауың. Ақтала алмайсың. Сылтаурата алмайсың. Алдаусыратпақ боласың. Бiрақ көңiлiңнен өткен, басыңнан кешкен, қолыңмен iстеген iстерiң көкiрегiңде жазулы тұр. Көз алдыңнан елесi кетпейдi. Мiне, ең ауыры осы – өзiңнен-өзiң қашып құтыла алмайтын- дығың. – Жолсерiгi күрсiнiп салды. Шын күрсiнген сықылды.



	Өктем өмiрiнiң аяқ астынан өше қалғанына өкiне ме? Әлде, шынымен-ақ жаны күйзеле ме? Тағы да сенiмсiздiк. Тағы да күдiк. Бейшараға сенбей-ақ қойды. Мұның сенiп- сенбегенiнен оған да келiп-кетер аз шығар. Сөйтсе де...

	Жер реңi бiрден өзгердi. Шетiне, шегiне көзiң жеткенше көз соза беретiн қырқалы даласы, орман-тоғайы, өзен-суы көп ойдым-ойдым алаңқайға ауысты. Жанарың да ұзай ал- майды. Сәл созыла бередi де, ит тұмсығы өтпес бiтеу орман- ның бергi қабырғасына тiреледi. Шындығында да, тұтас со- зылған бiтеу қабырға. Ирелеңдеп басталады да, ирелеңдеп кете бередi. Анда-санда ойдым-ойдым алаңқайлар ұшыраса- ды. Дөңгелене төңкерiлiп, жаутаңдап, жалтаңдап қалып жа- тады. Әдемi көрiнiс. Жан-жағы сыңсыған орманмен көмкерiлген ақ алқап. Қазiр бәрi қар жамылып жатыр. Жаз- дағы көрiнiсi тiптi әсем шығар-ақ...

	Ызғардың табы да кешегiден бөлекше. Өне бойыңды тiнткiлеп, етiңдi қарып бара жатады. Неткен суық өлке. Реңi де сұсты. Жаратылысы мүлде бөлек. Томсарып, томырайып, iшiне кiргiзгiсi келмейдi. Қатер төгiп, қауiп сеуiп тұрғандай ызғарлы. Неткен алып табиғат!

	Осындай алыптың ортасында анда-санда қоржиып шағын бекет тұрады. Тiршiлiктiң түк белгiсi жоқ. Тек түйсiгiңмен





ғана сезесiң. Үйдiң мұржасынан түтiн шығып жатады. Ире- лең. Ақшылтым. Биiк. Пойыз өкiрiп-бақырып қасынан өтедi. Селт еткен, елең қылған ешкiмi жоқ. Ауыл маңында, есiк ал- дында бала-шаға жүрмеушi ме едi? Үрерге иттерi жоқ па? Жаз бойы табиғат емiп-ақ тұратын шығар. Мал қайда? Мүлде бөтен тiршiлiк, басқаша тұрмыс. Бәсе, бөтен ортаға сiңiспей, кiрiкпей жүретiндерi тегiн емес екен ғой. Бiздiң елде руға сiңiп, сол рудың бiр атасының баласы болып кеткен қосым- ша аталар көп-ақ. Қалмақ, қырғыз, өзбек, ноғай... осындай- лар толып жатыр. Оларды қазiр ешкiм айырмайды, алаламай- ды. Қазақтың бiр табы есебiнде санға да, санатқа да кiрген. Құданың құдiретi, тек осы халық қана ондай санға да, са- натқа да кiрмептi. Бiрлi-жарым күнiн көрiп жүргендер кез- дессе, құл-құтанның дәрежесiнен асқан емес. Ендi осы халық келдi де, бұлардың бүткiл тiршiлiк-тағдырына билiк жүргiздi.

	«Ағалап» етектерiнен ұстады. «Бауырым» деп бауырларына тартқан сияқты едi, ақыры... «Ақыры» дейдi-ау, әу бастан-ақ ел-жұрттың оңа қалғаны шамалы сияқты. Тұнып тұрған тiршiлiк, ұйып отырған ел-жұрт астан-кестең, қым-қуат бiр дүниеге кiрдi де кеттi. Көпшiлiктiң көбi қайдан келiп, қайдан тұрғанын бiлмей, сенделген күйге түстi. Бiр кептен кейiн бiр кеп... Алда әлi қанша кеп бар...

	...Талықсып ұйықтап кетiптi. Дабыр-дұбырдан оянды. Өздерi «көпе» деп атайтын бiр үйшiктегi төрт-бесеудiң бәрi жыбыр-жыбыр әбiгерге түсiп, жинақталудың қамын жасап жатқан сықылды. Бұл да басын көтердi. Отырған орнында екi бүктетiлiп бүк түсiп ұйықтап қалыпты. Денесiнiң құрыс-ты- рысы демесе, тыңайып қалған сыңайлы. Әсiресе, бойын да, ойын да мылжалаған сұрқай ойлар жеңiлейген сықылды.

	 	– Бәйбiше, сiрә, жеткен болармыз. Киiмiңiздi жылылап киiнiп, жинақталғаныңыз жөн шығар. – Жолсерiгi өтiрiк көлбектемей, шын-ақ қамқорлық танытты.

	– Киiнгенде... ендi... – Күмiлжiп қалды. «Басқа киiмiм жоқ» дей ме, «қажетiнше киiндiм» дей ме? – Бұл жақтың жағдайын құнттап сұрамаппын. Бiздiң қысымыз да осал емес едi. Аязы, бораны, үскiрiгi... деген сияқты. Соның ар жақ- бер шағы шығар деп...

	– Ойбай, бәйбiше-ау, бұл – сiбiр ғой. «Сiбiр» дегендi естуiңiз бар ма? Ит жеккен, бұғы жеккен. Шикi ет жейдi. Қысы-жазы киiм шешпейдi. Еттерiне су тимейдi... – Жол- серiгi өзi де үрейленiп, мұның да үрейiн алмаққа әдейi үрей үйiретiн сықылды.

	– Мейлi, ендi. Әзiрейiлi мен тажалы келсе де көрiп алдық.





	– Әдейi айбат шеге сөйледi. Анаған жасаған айбары әрi өз көңiлiн де жiгерлендiргенi секiлдi.



	Анау бажырайып, мұның бетiне қарады. «Өлермен бай- ғұста өлшем жоқ екен» дейтiндей. Сонсоң қайта терiс бұрыл- ды, сiрә: «өлмесең – өме қап» дегенi.

	Дегенмен, өзiнде мiнез бар. Заманның билiгiне iлеспей, айдауына жүрмей, өз қалпымен, өз табиғатымен ғұмыр кеш- се бiр ауылдың баскөтерерiне жарар едi. Мына замандағы тұлғасына оны кiнәлауға да келмес. Заманына қарай бөрiк кигенi шығар.

	Бұлардың межелi жерiне пойыз түнде жеттi.

	Қоржынын иығына артып, басқадай буыншақ-түйiншегiн қолына ұстап, вагоннан түстi. Қараң-құраң халық мұнда да көп. Әр бағытта, әр бағдарда қайшыласады. Келген кiм? Кет- кен кiм? – Ешкiмде ешкiмнiң жұмысы жоқ.

	Бағытын да бiлмей, бағдарын да бiлмей, дағдарып тұрған

	 	– бұл ғана. Жат жұрт, жат жер, жат сөздер. Рас, бұл тiлдi естiгелi қашан! Бiрақ мұншалық жатсынамын, тосырқаймын деп қапер қылмапты. Сiрә, арасында өз тiлi қоса жүргендiктен шығар. Ал мына жерде, тiптi иен қалған сияқ- ты. Көкiрегiн үрей қаумалады, өне бойын әлсiздiк торлады. Жаны езiлiп, жүрегi қобалжыды. Қайда барады? Қалай жүредi? Қалай тұрады?..



	 	– Е, бәйбiше, мұнда екенсiз ғой. – Әлгiндегi жолсерiгi қасына келдi. Дөңкиген-дөңкиген бумаларын сүйретiп алып- ты. – Ол-пұлымызды түсiрiп, балаларды бiр жерге жинақта- ғанша, сырғақтап кетiпсiз. Ешқандай жол бiлмейсiз. Ойыма түсiп, жан-жағыма қарасам, жоқсыз. Сонда, қай жаққа бар- мақсыз? – Кәдуелгiдей, кiнәлап тұр.

	– Сұрай-сұрай Меккеге барады. – Бұл да, кәдуелгiдей, бұлдана қойды. Неге бұлданады? Не үшiн бұлданды? Өзi де аңдамады.

	– Жолаушылардың әдетi осындай бәйбiше: мiнген, түскен кездерiнде бiрiне-бiрi қарайлауға мұршалары келмей жапырласады. Басып-өтiсуге де бар. – Ақталғаны емес, түсiндiргенi iспеттi. – Ендi Сiз – бiр жаққа, бiз – бiр жаққа аттанамыз. Жолыңыз болсын. Балаларды аман-есен табы- ңыз. Анау айналмада ат шана жеккен көшiрлер тұрады. Осы төңiректiң төрт бұрышының бәрiне апарады. Жүрiңiз, отыр- ғызып жiберейiн. – Өзi еңкейiп, қоржынды қолына алды. – Төлейтiн ақы пұлыңыз бар ма едi?

	– Сперт берем. Жол бойы соны берiп келе жатырмын. – Тiптi мақтан қыла жеткiздi.





Жолсерiгi қарсы алдында қақшиып қарсы қарап тұра қал- ды. «Қақас естiдiм бе?» дегендей аңтарыла бағжияды.

	 	– Сонда... Сонда, қалай? Ақшасыз шықтыңыз ба? – Та- ңырқау емес, нығырту басым. Ұрса жөнелуге шақ-шақ тұр.

	– Азын-аулақ тиын-тебен... Балалармен қайтқанда дiлгiр болып қаламыз ба деп...

	– Е, ол да дұрыс... – Жолсерiгi райынан тез қайтты. Сiрә, иланса керек. Қоржынды мойнына асқан бетте iлгерiге жүрдi.



	Алаңқайды айналдыра қоршаған ат шаналар екен. Iлгерi ұмтылып шығып, анадайдан дыбыстап жатыр.

	 	– Кола?

	– Кода?



	Жолсерiгi бұған бұрылды:

	 	– Баратын жердiң аты жазылған қағаз қайда? – Өзi тiптi өктемси бастады. Мұны бiр кеще санайды. Кеще мен мұл- ғынға кiм не айтса да, қалай айтса да рауа деп ойлайды. Ал баратын жерiнiң аты жазылған қағазды, қалай да беру керек.



	Бағана оңайлап алған. Ылғи жұқа киiмдер. Қабаттап- қабаттап киген. Табылғанынша, әрине, өз ауылынан аттанса да бiр сәрi. Өзi де жолаушылап жүрiп, жолға шықты. Жол болғанда, қандай! Бiрақ соның қандай қиыншылығын өзi сезiне алмайды. Әйтеуiр, аузы-мұрны, көз-құлағы жоқ бiтеу жол. Бар бiлетiнi сол ғана. Соны сезiне алмағандықтан ба, өзi пәлендей үрейленбейдi. Үрей үрлейтiндер – жолшыбайғы кезiккендер. Мұның бас-аяқ сиқына қарайды. Киiмiнiң по- шымына көз салады. Бiр ауыз тiл бiлмес мұңғылдығына, бiр метр жол бiлмес қараңғылығына қарамай, ата-бабасы тәуе- кел ете қоймайтын сапарға жол шеккенiне бас шайқайды. Соның түбiн ойлауға өздерiнiң тәуекелдерi де, түсiнiктерi де жетпей қалатын сықылды. Саналарына сыймайды. «Кеще, мұңғыл, жалаңаш-жалпы жаяу әйел мұз құрсанған, ит жек- кен елге сапар шегедi. Туғаны қайда? Туысқаны қайда? Қалай жiбердi? Неге жiбердi?» Бөгделердiң ойы бұл. Жол бойы кездесiп, жөн сұрасқан әркiм-әркiмнiң бәрi осылай ой- лады.

	Мына бейбақ та соны түсiне алмай келедi...

	Қырық бүктелген тiлдей қағазға бырбиған саусақтарының икемi әрең жеттi. Iштей ежiктеп оқып тұр. Сiрә, өзi де шала сауатты-ау. Бiр-екi-ақ сөз. Шұбатып, соны шығара алмай тұр.

	 	– Нөкә, нөкә... – Орыстың мұжығы ентелей төндi. Аяғында сырма пима, үстiнде – шолақ тон. Омырауы жарты- лай ашық. Буы бұрқырап тұр. Өнебойының бәрi бусанып, бәрiнен бу бұрқырап тұрған сықылды. Қаба сақалы мен сал-





быраған мұрты бет-аузын түгел тұмшалап тастаған. Бiрi төмен салбырап, бiрi тiгiнен шаншылған айнала қалың қыл- шықтың арасынан қызылшақа ернi жылтың-жылтың бүлкiлдейдi. Көкшiл көзi де жер түбiнде шүңiрейiп, ойнақ- шып тұр. Мына қабасақалды жуа ма, тарай ма? Терлеген кез- де бетiнiң кiрi салтақ-салтақ ағатын шығар...

	 	– Биской... Сол...л – Өз тiлiнде айтып жатыр. Оның айт- қанын қайталауға тiлiн қырық бұралтса да, мұның тiлi жетпейдi. Тiлi келмейдi. «Сол... сола...» әйтеуiр, осындай бiрдеңе.



	Қабасақал көп түсiндiрдi. Сонсоң барып, ең шеткi ат ша- наны нұсқады. Ақыры, өзi бармайтын болған соң, бiрден-ақ жөнiне сiлтемей ме?

	Жағалай жылжып, ең шеткi ат шанаға жеттi. Айдаушысы қалың тұлыпқа оранып, бүк түсiп бүрiсiп жатыр. Орта шана шөп тиеп алған. Әрi атының азығы, әрi өзiне жылы төсенiш. Төсенiш қана емес, қалың құстөсек есебiнде. Асты, жан- жағы – түгел мамық шөп. Мамық шөпке белшесiнен батып, пыс-пыс етедi.

	 	– Ей, тәбәрiш, тәбәрiш... – Жолсерiгi ұйқыдағы мұжықты иығынан қозғады. Анау апыл-ғұпыл басын көтердi. Кiрпiгiн жыпың-жыпың қағып, бұларға алақтады. Сонсоң дөй жұды- рығымен көзiн уқалап-уқалап алды. Қайта қарады. Әрi та- ңырқайды, әрi түсiнбейдi. Сiрә, бұл өңiрдiң адамдарына ұқсата алмай тұр. Өз жұрттары мүлде басқа, ал бұл екеуi – бұрын-соңды көрмеген жұрты.

	– Өзi бiзден шошынып тұр ғой. – Iшкi күдiгiн ерiксiз айт- ты. – Бiз сияқты жұртты бұрын көрмеген шығар...

	– Сiбiрлiк негiзгi тұрғындардың бәрi бiз сияқты. – Нем- құрайды күңк еттi. Мұның қараңғышылығын кекеткенi ме, әлде, әйтеуiр, мысқылдай салғаны ма?

	– Коди? Коди? – Сақалды мұжық еңкеңдеп, тоңқаңдап ор- нынан тұра алмай, сүрiнiп-қабынып әлекке түстi. Өн бойы құрысып, үйелеп қалғанға ұқсайды. Қалың салынған жұмсақ шөп төсенiшке жарағанмен, таянышқа жарай қоюы қиынға түсулi. Ақыры, шанасының қанатына сүйенiп, еңкеңдеп орны- нан көтерiлдi. Нағыз шикi сарының өзi. Бетiнде бiр қылтанақ жоқ. Жып-жылтыр, сап-сары. Әлгi қабасақалдың керi мазағы сияқты. Өңi де жұқалтаң-ақ. Жағына пышақ жанығандай.

	– Коди? Коди?.. – Қылқыңдатып мойнын созды. Еркекке қарамайды. Әйелдi таңырқайды. Әйел деп құлқын бiлдiрiп тұрған жоқ, сiрә. Қыс iшiндегi жүрiсiне, жұқалтаң киiмiне оқшыраяды.





	– Со... со... соло... – Жолсерiгi қағаздағы жазудың басын қосып шығара алмады. Шикiл сарының өзiне ұсынды.



	Шикiл сары көзiн жүгiрте сала-ақ басын изедi. Хатқа жүйрiк пәле болса керек.

	 	– Двой?.. – Екi саусағын көрсеттi.



	Жолсерiгi басын шайқады. Сұқ саусағын шошайтты. Мойнын бұрып, иегiмен мұны нұсқады. «Баратын кiсi – мы- нау» дегендi ұқтырды.

	Шикiл сарының сығыраңдаған шегiр көзi шарасынан шықты. Ұқпаған, түсiнбеген кейiппен екеуiне кезек-кезек жалтаңдайды.

	 	– Декдом... Дети... – дедi жолсерiк. Е, осы сөздердiң мәнiн бұл да ұқты.



	Анау бiрден жалпаңдай жөнелдi. Басын изеп, қолын ербеңдетiп жатыр. Бiр сөз айтады, бет-аузы мен қолы қоса қимылдайды.

	Көп түсiндiрдi. Сөзiмен-ақ барып келетiндей болды. Әлден уақытта барып бұған қарады. Шегiр көзi тағы бағ-

	жиды. Құр терiсiне ғана iлiнiп тұрған шықшыты шадырайып шыға келдi. Бет-аузын, өн бойын жанарымен тiнткiлеп, iшiп- жеп барады. Қызыққан немесе әлдене iздеген жанар емес, таңырқаған, түсiнбеген, қайран қалған жанар.

	 	– Она дети... Она дети... – Мұның жолсерiгi қолымен нұсқап, алдымен мұны көрсеттi, сонсоң әлдеқайда қолын сiлтедi. Сiрә, балалар жақты көрсеткенi.



	Анау басын шұлғыды. Ұқса керек.

	Ендiгi кескiнiнен таң қалған түр, разы болған кейiп та- нылды.

	 	– Декабри... Декабри... – деп басын шайқады.



	Ол не дегенi? Қазiр ноябрь. Декабрьде бiр-ақ жетемiз дегенi ме? Өзi күптi көңiлдi онан сайын қобалжытты-ау мынау.

	Жолсерiгi бұған қайта қайрылды:

	 	– Мынау апарады. Өзi сiздi мақтап тұр. «Батырлық, ерлiк iс» дейдi. – Мынаның да үнiне жан кiрейiн дептi. Құрметтеп, мойындап тұр.

	– Қағазда көрсетiлген жердi бiле ме екен?

	– Бәрiн бiледi екен. Жетiм балалардың декдомын да жақ- сы бiледi.

	– Ақысына не сұрайды? Жол бағасын айтты ма? Жолсерiгi анаған қайта айналды.



	Анау көпке шейiн кiдiрiп тұрды.

	Сонша ойланғаны несi? Және қиналып ойланады.

	 	– Сперт ес. Сперт. – Өзi килiкпесе болатын емес. Әке-





сiнiң құнын сұрап жүрер. – Үш... – Үш саусағын шошайтты.

	 	– Үш шәтөшке сперт берем.



	Тыртиған неме соншалықты аңтарылғаны несi? Түсiнбедi ме? Жоқ, түсiнiптi. Жымиды. Басын изедi. Әкесiнiң асын айтқан соң, көңiлi көншiген сықылды. Құрысып-тырысып тұр едi, аяқ астынан жадырай қалуын қарашы.

	 	– Караш, караш... – Жалпақтап бәйек бола бастады. – Декабри... Декабри...

	– Қарағым-ау, мына жазғанның декабрi несi? «Декабрде жетемiз» дегенi ме? – Үрке қарады. Ендi тiптi тартыншақтай сөйледi. – Сұрай алсаң, жөнiн бiлсең қайтедi?



	Жолсерiгi далбалап жеткiзгенге ұқсайды: бұған қайта бұрылды, әжептәуiр қопайыстанып қалыпты.

	 	– Жол амандығын берсе, үш күнде жетiп қалармыз дейдi.

	– Жол бойында қауiп-қатер бар ма екен?

	– Оншасын сұрамадым, бәйбiше.

	– Аузында тәубасы бар екен, әйтеуiр.

	– Жаман адам емес сияқты. Тегiнде, оқығаны барға ұқсайды. Не қылса да, тәуекел дейсiң, бәйбiше. – Өзiнше, қайрат берiп, ақыл қосып тұр. – Балаларыңды тауып, аман- есен елге жет. Ал, мен ел қарасын қайта көргенше не замат... Осыдан орныққан соң, балаларды бiр жiберiп аламын. Ша- малары жеткенше үй iшiнiң алуға келетiнiн алсын, туыс- тарды көрiп келсiн... – Сөз аяғын бiтiре алмады. Кемсеңдеп терiс айналды.



	Байғұсқа екi-үш күннен берi алғаш рет жаны ашыды. Ал- ғаш рет сендi. Сөзiне де, қылығына да сендi. Бiрақ оның ба- сына түскен кептi түсiнбедi. Елiнен қашып жүр ме, өзiнен қашып жүр ме? Үлкен қызмет iстеп, сыбағалы үлес қосып, әйгiлi азамат атанып жүрсе бiр жөн.

	Сопиған қара басын күйттеген бiреу. Ел-жұртынан жапа шегiп, нала естiп жүргендей күйректенедi.

	Бәлкiм, әркiмнiң өз өмiрi өзiне зор, өз тiрлiгi өзiне құп шығар. Әйтеуiр, бiр күнгi жарық дүние үшiн бәрi арпалыса- тын шығар. Мынау да соның бiрi. Кiнә жоқ. Кiнәлаудың жөнi жоқ.

	 	– Ал, өзiңнiң де жолың болсын. Аманшылықта жүр. За- ман бүйтiп кете бермес. Түзелер. Ел арасы тынышталар. Елiңе, жерiңе қайта ораларсың. Құдай жазсын. – Мұның да алқымына өксiк кептелдi. Көз алдын ащы жас ашытты.



	Жоқ, мына бейбақтың тағдырына iшi ұлып тұрған жоқ. Жазалы болып жапа шегiп кеткен көп боздақтың қаншасы елiн қайта көре алады?! Қашан? Қайтiп? Тоз-тозы шыққан





бала-шаға қайтадан бастары бiрiгiп, асыр салған мұңсыз күйге енер ме?

	Иә, аналық жүрегi осыған өксидi. Мына бейбақ сол көптiң бiрi. Өмiрiн қамсыз қыламын деп әрекеттендi. Бiрақ ниетi ақ болмады. Өзгелердi итермек болған жарға өзi құлауға айналды. Ақыры, жан сауғалап, елiнен қашты...

	 	– Айтқаныңыз келсiн, бәйбiше. Құдай сондай күнге жеткiзсе, ұрпақтарыма тек жақсылықты ғана өсиеттер едiм... – Тағы кемсеңдедi.

	– Ондай күнге жетсек, жақсы өсиеттi мен де айта алам. – Көңiлiндегi кекесiндi iрке алмады. Iрiккенi-ақ жөн едi, өйте алмады.



	Жолсерiгi осыны кек тұтпады. Мән бере қоймаған сықыл- ды. Әлде, жазасының өтеуi санай ма? Бәлкiм, басқалар да көзiнен шұқып, бойы үйрене бастаған шығар. Есесi кеткен- дер... Кегi барлар...

	Жолсерiгi қолындағы тiлдей қағазды бұған қайта ұстатты. Үнсiз ұсынды. Үнсiз бұрылды. Сол үнсiз күйi тез-тез адым- дап ары қарай ұзай бердi.

	Үрпек бас, шикiл сарымен бетпе-бет қалды. Ол бұған бағ- жияды, бұл оған тесiрейедi.

	 	– Әндрей, – дедi. Қолын ұсынды. Саусақтары әлi қоңыр- қай тарта қоймаған. Жiңiшке, салалы. Сiрә, осы кәсiпке ендi ғана түсе бастаса керек.

	– Назым. – Бұл да ерiксiз қолын ұсынды.

	– Нази... Нази... – Басын шұлғып құптап жатыр.

	– Три день... Три день... – Үш саусағын шошайтты. – Ку- шат нады... Кушат нады... – Өзiнiң қарнын нұқыды. Мұның дорбасын көрсеттi.



	Сонда бұл пәленi үш күн бойы асырап бармақ па? Азын- аулақ жол азығының да түбi көрiнiп барады. Дәмдеп қуырып, қарынға салып алған қуырдақ. Бидай, тары, iрiмшiктен тарт- қан құрғақ талқан. Құрт, iрiмшiк. Түктеген бидай, ақтаған тарыдан көбiрек қуырып алған. Өзiнiң негiзгi азығы – осы екеуi. Ұзаққа шыдамайды, жасып кетедi. Әрине, күн жылы болып, бабымен сақтаса нағыз ұзаққа шыдар ас – осы екеуi. Бiрақ оған жағдай қайда? Қуырдақ пен талқанды қайтар жолға, балаларға қорғаштайды. Iрiмшiк, құртты да соларға тартпақтайды.

	Сонда, мына шiркiнге не бермек? «Жоқ» десе, апармай қояды. Ерiксiз басын изедi.

	 	– Хорош... Хорош... – Мұжық екi езуi екi құлағына жете жайраңдады.





«Жолаушының есебiнен күн көрген байғұс болды ғой бұл». Ерiксiз күрсiнiп салды. Лажы не? Амалы не? «Таңғы тамақ – тәңiрден». Құдай бiр жөнiн келтiрер...

	Қоржынын шананың үстiне тастай бердi.

	 	– Нет... Нет... – Мұжық баж ете қалды.



	Әбден зәрезап болған сорлы жүрек аяғының басына түскен-ақ шығар. Селк етiп, қалшиды да қалды.

	Мұның қорқып кеткенiн анау да аңғара қойды. Тезiрек ыржиып, жұмсарған белгi танытты. Апыл-құпыл шананың артқы жағының шөбiн қопарды. Түбiне шейiн тақырлаған жоқ. Күпiнiң астарындай ғана шөп қалдырды. Сонсоң, қор- жынды алды да, iшiндегiлерi басылып қалмайтындай етiп, ыждағаттап жаңағы жерге қойды. Мұқияттап шөппен қайта жапты. Қоржынға жасаған құрметi ме? Әлде iшiндегi тамақ- ты қорғаған қызғанышы ма?

	Мейлi. Қалай да, бұған зияны жоқ. Тарпа бассалып, қор- жынға иелiк қыла қоймас. Бергендi алар.

	Жол қамына тез кiрiстi. Атының жегiнiн түзедi. Жаяу же- тектеп, өзiнiң жүретiн жол бағытына бұрды.

	 	– Сәдис... – Шананың қасына алдымен өзi келдi. Тағы да шөптiң ортасын қуыстады. Бұл жолы әлгiндей терең қазған жоқ. Орталап қана шұқыр жасады да: – Сәдис, – дедi. Шұқырды қолымен нұсқады.



	Шөптiң ортасына гүмп ете түстi. Асты әлi қалың жатыр. Сыртынан қарағанда шана жайпақ көрiнген. Олай емес, шұңғыл екен. Екi жақ қанаты да жап-жақын. Құлашын жаз- са, екi қолы екi дiңгегiне тиедi. Тұрқы да онша ұзын емес. Мықтаса, үш-төрт кiсiлiк қана орын. Онда да тығыз. Түйiсiп, тебiсiп әрең отырасың. Сонда, бiр-екi кiсiден артық жолау- шының табылмағаны ғой.

	Жолбасшы (бұл ендi жолсерiк емес, жолбасшы ғой) мұның жан-жағындағы қопсыңқы шөппен аяғынан бастап орта белiне шейiн жауып салды. Жапқанда да, ықтияттап, ыждағаттап жапты. Шөптiң қалыңдығын мөлшерлеп қолы- мен әр тұстан басып-басып қояды. Көңiлiнен шықса керек: өзiн-өзi мақұлдап басын шұлғыды.

	Өзi отыратын орынды да бiраз шұқырлап алды, бiрақ жа- бынған жоқ. Сiрә, жиi-жиi түсiп-мiнгенiне қолайлы көрсе керек.

	Жол табаны, пәлендей, сайрап жатқан жоқ. Бiрақ, қат- қыл, тақтақ. Қар әлi қалың түспеген. Бiр-екi-ақ жауған қар бар. Айналаның бәрiн орман қоршаған. Дала көрiнбейдi, тау көрiнбейдi. Орманды ықтасын қылып, жолды әдейi iшiнен





салған ба. Қауiп-қатерiн ойламады ма екен? Шошқасы, жол- барысы болады деушi едi. Қасқырдың нағыз ұясы шығар. Ал, жолдан сәл ауытқып, екi-үш ағашты айналсаң, қайта жөн табу – қияметтiң қайымы шығар.

	Жолбасшысы үнсiз отыр. Сарылып жол бойына да қара- майды. Жан-жағына да назар салуы аз. Көбiне, аттың бүлкек желiсiн қадағалайды. Кезек-кезек дөңгелене бұлтаңдаған қос сауырын тамашалайды. Әйтеуiр, бұған солай көрiнедi. Әлде, түк мәнсiз, мағынасыз алдыға құр қарау ма?

	Әлден уақытта бiрдеңе деп шүлдiрледi. Сiрә, үнсiздiкке шыдай алмаса керек. Сөйлеуiк, тантық жұрт, қашанғы шыда- сын. Тез-тез сөйлейдi. Жүзiне жылымық жымиыс жүгiртуге тырысады. Көбiне-көп қайталайтын сөзi – «декабiр». Онысы- ның мәнiн де, себебiн де бұл ұқпайды. Жол ұзақтығы – бiр ай емес, үш күнге сыйды. Ал мына айдың атын неге тықпа- лай бередi?

	Жолбасшы орыс кiлт тоқтады. Бағанадан сарнаған сөзiнiң желге ұшқан тозаңдай iз-түзсiз ғайып болып жатқанын ендi ғана пайымдаса керек. Ежiрейiп, тесiрейiп бұған қарады. Соққанның көңiл алабұртқаны ма, бұл қарасы?

	 	– Керей женщина! – Басын шұлғып, бас бармағын шо- шайтты.



	Е, мұнысы мақтағаны. Мынадай қиын жолға тәуекелдiк еткенiне разы болғаны.

	Онысы жарайды. Әзiрге соншалық бiр көре қойған қиын- дығы да шамалы. Тоңды, қарны ашты. Ауыл арасында да бас- тан кеше беретiн жағдай. Әйтеуiр, жаяулаған жоқ, жалпыла- ған жоқ. Көлiктен-көлiкке аяқ артып келедi. Темiр дегенмен, көлiк қой ол да. Ендi, мiне...

	Шананың алдында отырған шiлпиген сарыға қарады. Жа- нарын одан асырып, бүлкiлдеп желген құбақан атқа аударды. Жануардың сауырлысы-ай! Төрт аяғы – төрт дiңгек.

	Бүгiлiп-жазылатын, iлгерiндi-кейiндi оршып отыратын дiңгек. Жоқ, кейiнге емес, алға ғана оршиды. Иә, оршып, ор- ғып отырады екен. Жалғанның жартысын тартатын шығар өзi де...

	Әйтеуiр, жол сарабы – жазық, тегiс. Ойлы-қырлы, шұқырлы, төмпешiктi бөгесiндер жоқтың қасы. Ат қорған- шақтамай жүредi, көшiр ештеңеден қауiп қылмайды. Тек...

	Әлденеден көңiлi алабұртып, бойы алақызды. Тiксiнiп жан-жағына қараған. Айнала... Айнала – орман-тоғай. Әлдебiр белгiнiң нышанын iздейтiн көкжиек те, ашық төңiрек те жоқ. Тек төңкерiлген аспан. Сол аспанның реңi





ұнамады. Лайланып, күреңiтiп тұр екен. Қоп-қою. Бәлкiм, бұл өңiрдiң сұрқы осылай шығар. Жан-жаққа қуып таратып әкететiн андыздап соғар желi жоқ. Сонсоң да өстiп ұйлыға- тын да тұратын шығар. Иә, мына орман-тоғай жел өткiзбейдi. Ендеше, қауiп күте қоюдың түк жөнi жоқ. Желi соқпаса, қары әлi қырбақ болса, несi борайды.

	Көшiр де алағызған кейiпте аспанға алақтады. Жүзiне се- кем жүгiрдi. Жеңiл тамсанып, таңдайын тақ еткiздi. Түсiнбегенi ме, қайран болғаны ма?

	Орнынан қозғалақтап, тiзерлеп отырды. Алды-артындағы босаң жатқан шөптi орын-орнында қаттырақ нығарлап ба- сып-басып қойды. Мұның аяғын тағы да қымтаңқырай түстi. Әрине, шөппен. Сонсоң, божыны қолына алып, атқа демеу бiлдiрдi..

	Жануар, лып ете түстi. Басын жоғары бiр қайқайтты да, қайтадан төмен тұқыртып, сыза жөнелдi. Тұяғынан жентектелiп қар ұшты. Бiр шана, екi кiсiнi бұйым құрлы көрер емес. Қузай түссе – екпiндете жөнелуге дайын.

	Ат та, айдаушы да аяқ астынан әбiгерлендi. Демек, бiр ты- қырды сезгендерi ғой. Үйреншiк жердiң сыр-сыпаты өздерiне жақсы мәлiм болар.

	 	– Буран... – Шикiл сары саусағын шошайтты. Саусағы аспанды кезедi.



	Бәсе, аспанның сұрқынан көңiлi секем алып едi.

	Жол бойы ауыл ма, қыстақ па, бас паналатар бiрдеңе кез- дессе жарады да.

	Бораны ма, ұйтқи соққан құйыны ма, алай-дүлей болды да кеттi. Үйiрiп-үйiрiп, бет-аузыңа, қойны-қоншыңа қиыршық қар тықпалайды. Бет қаритын қақаған үскiрiгi жоқ. Майда, жылы боран да емес. Әйтеуiр, адамның берекесiн алатын, ап- шысын қуыратын бiтеу бiрдеңе. Ысқырып, үскiрiп азынамай- ды. Ысылдап, ышқынып гуiлдемейдi. Дыбыссыз шыр айнала- ды. Шыр айналып ұйтқиды. Ызыңдаған дыбысы жоқ, бiрақ қойны-қоншыңды тiмiскiлеп жалап барады.

	Жолбасшы кеудесiн қымтанды. Екi жақ жанына, алды-ар- тына қозғалақтап, ықтасын iздеген сыңай бiлдiрдi. Бiрақ таба алмады. Төрт құбыланың бәрiнен ызғар есiп тұрған сияқтан- ды.

	Бет қалқалар ықтасын таппаған соң ба, бойын дiрiлдетiп, тiтiркенген сияқтанды. Сонсоң омырауын тағы да қымтана қаусырынып, бұған да ым жасады.

	Екi иығы талықсып қалған екен. Қимылсыз отырғандiкi болар. Жолға шыққалы да бiраз уақыт өтсе керек.





Икемi кете бастаған ба, екi қолы екi жаққа қашып, көпке дейiн омырауына жуықтамай қойды.

	Мұнысы несi? Көрген құқайы осы ғана ма едi? Өзiне-өзi қайрат беруге, бойын жинақтауға тырысты. Ақырын-ақырын аяғын қозғады. Мұздай қоймапты. Жабылған шөптiң жап- жақсы қамзау болғаны ғой. Кеудесiнен бастап жоғары қарай салқын ала бастаған. Қимылсыз қалыпта отыра берсе, үсiнiп қалуы әбден мүмкiн екен.

	Аяғын созыңқырап, ұзынынан жантая жатуға тырысты. Бәлкiм, екi жақ қырына уақ-уақ ауысып жантаюы жөн шы- ғар. Сонда астыңғы жағы аздап болса да жылу алады. Үстiңгi қолын қимылдатып жатады. Кеуде жағын да аздап ырғап қоюы дұрыс. Әйтеуiр, қарап өлуге болмайды.

	 	– Карош... Карош... – Жолбасшы аузын қалқалай ай- қайлады. Даусы ұйтқып аузына қайта тығылды ма, әрi өлеусiреп, әрi былдырлап естiлдi.



	Жолға қарамайды, жан-жағын барлайды. Божыға ғана ие болуды ұйғарған сықылды. Атқа сенгенi, еркiне жiбергенi шығар.

	Еркектердiң әңгiмелерiнен көп естiген: айсыз қараңғы түнде, жан баспаған жолсыз жапанда, көз аштырмас алай- дүлей боранда, табиғаттың не бiр амалсыз амалына астыңдағы аттың еркiне қоя бер. Далада қалмайсың, апатқа ұшырамай- сың. Тiршiлiктi жердiң қарасын, әйтеуiр, бiр көрсетуi анық.

	Мынау да сондай сенiмге бекiнсе керек.

	Қақаған үскiрiк жоқ, бiрақ беттiң ұшын қарып барады. Сiрә, бетiне қонған қар ұшқыны жылумен еридi де, сыртқы әсермен қайтадан қатып қалса керек.

	Уақ-уақ сүртiп қояды. Сүрткен сайын бет ұшы дымқылда- нып, қарып жiбередi. Қайта құрғатады. Түбiт жүннен тоқы- ған қолғабы су тарта бастады. Түбiт шәлiсiнiң де бет айнала- сы дымқылданған тәрiздi. Демнiң жылуы жабысқан қарды ерiтiп жатса керек.

	Шәлiнiң екi беттiң ұшын мол жауып тұрған тұсын кейiнiрек сырды. Шәлiнi құрғақ сақтамақ ниетi едi. Бетi мұздап қоя бердi. Жылының орны дымқылға тигенде тез су- ынса керек. Қаттырақ сипап-сипап қою қажет. Жұқа жер, үсiк шалуы мүмкiн.

	Қолғабын шешiп, жалаңаш саусақтарымен сипады. Сау- сақтары әлi жылы. Мына түбiт қолғаптың әсерi. Бойындағы ең жылы киiмi де, көзге түсерi де түбiт шәлiсi мен түбiт қол- ғабы. Шәлiсiн мол қылып тоқыған. Екi жағы, жауырынын түгел жауып, қыз-қыз қайнатады.





Жолға шыққаннан берi жанын сақтап келе жатқандар – осылар. Сонсоң, аяғындағы шұлығы. Ол да түбiт. Ол да жылы. Тек ескiлеу. Бәрiн де өзi тоқыған.

	Тоқыма өнерi – бойына кейiн дарытқан бiр кәсiбi едi. Та- быс қылған емес. Алғашқыда баласының күйiгiн баспаққа алданыш қылған.

	Жас кезiнде кiлем тоқитын. Ауылдағы әрбiр үйдiң кәсiбi едi. Жасынан кәрiсiне шейiн кiлем тоқумен айналысады. Күйбеңi көп, жыры ұзақ жұмыс. Бiр кiсiнiң икемiне келе қоймайды. Екi-үшеу болса, көнiмдiлiгi тез. Кезектескенге жақсы. Әйтпесе, жалықтырып жiбередi.

	Ал әбден бiткеннен кейiнгi көңiл ықыласында шек жоқ. Сан түспен құлпырып, сан бояумен құбылғаны жанды жады- ратады. Әрбiр үйдiң қолтаңбасы – әр бөлек. Оюдың қиысу- ында, өрнектiң иiнiнде, шақпақтала тiзiлген тiстемелердiң жалпақ, жiңiшкелiгiнде, басқа да әшекейлерiнiң, әйтеуiр, бiр жерiнде әркiмнiң өзiндiк өзгешелiгi танылады. Бiрiнен-бiрi асады. Бiрi-бiрiнен кем түспейдi. Бiрiндегi жаңалыққа бiрi сүйсiнедi. Бiрақ соны қайталамайды, өзгеше қылып жаңғыр- тады.

	Иә, кiлем тоқып үйренген қол шәлiге тез жаттықты. Бара- бара көршi-қолаң, таныс-жақындар қолқа салатын болды. Ұнатысты. Мақтасты. Сонсоң, өтiл ретiнде тiлек қылысты. Бiрiнiң тiлегiн орындаған соң, екiншiсiне қалай бұлданасың. Жiптерiн иiртiп не өздерi иiрiп, домалатып алдыңа алып кеп тастайды.

	Бiрте-бiрте тоқыманың қыр-сырын жақсы-ақ меңгерiп алды. Кейбiр қулықтарын да түсiндi. Әрине, ондайды күнкөрiсiне кәсiп қылғандар ғана жасайды. Жалған жiп қосатындар, түгiн өтiрiк үлпiлдетiп қоятындар, жай жiпке жүн орап тоқитындар, осы секiлдi жалғандықтар шәлiнiң ай- наласынан да шығады.

	Шәлiнiң негiзi – иiрiлген жiбi. Жақсы иiрiлген жiп, жақ- сы тоқитын қолға түссе, нағыз шәлi сонда шығады. Тоқыма емес, табиғи жаралған көлкiлдеген мамық. Үйректiң балапа- нының ұлпасындай үлпiлдек. Үлпiлдектiң арасын қанша ашып қараса да жiбi бiлiнбейдi. Жiбi де бiлiнбейдi, жiгi де бiлiнбейдi. Үлбiреген жұқа терiге өскен үлпiлдек ұлпа.

	Жұрт қайран қалысатын, сүйсiне мақтасатын. Ешкiмi қызғаныш қылмады. Нағыз өнердi, шынайы артықшылықты ешкiм де қызғаныш қылмайды. Бағалайды, сүйсiнедi. Мүмкiндiгi келсе, жан дүниесiне де, тән дүниесiне де пайдаға жаратуға тырысады. Сүйсiнiп ләззат алады. Көзiн тояттатып,





көңiлiн суғарады. Жан дүниесi байығандай, жаңарғандай сезiнедi. «Жақсының шарапаты» деген осы...

	Шана тоқтағандай болды. Ойы маужырап, санасы салды- рап бара жатыр едi. Басын көтердi. Көңiлдi күдiк торлай жөнелдi. Не болды? Неге тоқтады?

	Жолбасшы шанадан түстi. Қалтаңдай басып, шананың ал- дына қарай ұзады. Көп бөгелмедi, қайта оралды. Шанаға қай- та тырмысты.

	 	– Дарог.. Дарог. – Шананың астын көрсеттi.



	Е, жолдың табан сүрлеуiн бақылағаны ғой, сiрә. Үнiнде абыржу бiлiнбейдi. Дұрыс келе жатқамыз ғой.

	Мұның да көңiлi орнықты.

	Делбенi қағуы-ақ мұң, ат сумаңдай жөнелдi. Шананы жүк құрлы, боранды леп құрлы көрмейтiн сықылды. Жаясы жал- пайып, аяғы талтайып жер бауырлай түскен сияқты ма; ендi бiрде, құлағын тiктеп, омырауын еңселеп, жерден көтерiлiп бара жатқан сияқтанды.

	Шыңылтыр аязда, жазық далада қатқақ жолға салып, бо- жыға ғана сүйеп, сары желдiрiп отырар ма едi, шiркiн!

	Мына жерде көсiле алмайтын сықылды. Кiбiртiктей беретiн сықылды. Әлде, жүрiсi көрiнбей ме екен? Екпiнi бiлiнбей ме екен? Неге өйтедi? Мына самсаған қалың орман, серейген зәулiм ағаштар жыбырлаған жан иесiнiң еңсесiн ба- сып, адымын аштырмай қоя ма екен. Өзiнен биiктеп, бой асырар ешкiм жоқ. Жарысқанмен жарысады, алысқанмен алысады. Бәрiн жеңедi. Оттан басқаның бәрiн жеңедi.

	Иә, сыңсыған орман, қалың тоғай, зәулiм ағаштар бойың- ды басып, ойыңды ұзартпайды. Бәлкiм, тынысың тазаратын- ақ шығар. Тынысың тазарып, демiң сауығады. Солай десiп жатады, әйтеуiр.

	Әй, сөйткенмен, сар далаға, салқын самалға не жетсiн! Алыстан құбыл-құбыл бұлаңдаған қыраттар мен төбелер өзiңмен де, өмiрiңмен де әрi жарысып, әрi құптап жетектеп бара жатқандай алға сүйрейдi. Шаршасаң, жалықсаң, бiреуiнiң төбесiне өрле. Еңсең көтерiлiп шыға келесiң. Сал- қын самал өне бойыңды ширатады. Көкiрегiң кеңiп, жаның масайрап, түлеп түрленiп шыға келесiң.

	Салқын самалды кең даланың ауасы жақпай, бөтен жер- ден шипа iздегендердi оншалық түсiнбейдi. «Қолда барда ал- тынның қадiрi жоқ» деген сол шығар...

	Кенет желдiң ызыңы естiлдi, гуiлi көбейдi. Үйiрiлiп ұйтқып, қойны-қоншыңа тығылмайды. Сырылдап ағып, гу- леп өтiп жатыр.





Көзiн ашып, жайлап басын көтердi. Дала. Кәдуелгi, қыс кезiнiң-ақ даласы. Ышқынып-ышқынып соғып, ара-ара- сында iшiн тарта қалып тынымдап алып, қайтадан гу ете түседi.

	Боран бiр сәтке тынымдай қалғанда ағараңдаған ақ дала әжептәуiр кеңiп көрiнiп, көз алдың ұзара түседi.

	Иә, ақ дала, кең дала. Құйындап-құйындап ұйтқи соққан боранды дала.

	Қыс мезгiлiнiң көңiл қаламайтын-ақ амалы. Қаламайтын, тiлемейтiн амал. Мал баққанның да, жолға шыққанның да, шаруа атқарып жатқанның да, тiптi жылы үйде тыныш отыр- ған жалқаудың да қорқыныш қылатын, сақтық жасайтын тiлсiз жауы. Дүлей күш. Осы дүлей күштi жеңетiн, қарсы тұра алатын қањар жоқ-ақ шығар. Бәрiн қопарады, бәрiн ас- тан-кестең қылады.

	Мiне, сол дүлей күшке қуанғанына таң. Танысын, жақы- нын кездестiргендей немесе адасып жүрiп, ауылдың үстiнен түскендей, бойы жеңiлейе қалды. Құрғақ суық, қиыршық қатты қардың ызғары орман iшiндегi жабысқақ, дымқыл қар- дан әлдеқайда бәсең сияқты.

	Аттың да жүрiсi жылдамдады. Шананың сырғанауы да тез. Жолбасшының қимыл-әрекетiн бақылаған. Әдейi емес.

	Әлдебiр мазасыздық сезген сияқтанды. Алақтап жан-жағына қарай бередi. Божыны қымқырып ұстап, аттың жүрiсiн қуза- ды.

	Әлден соң шананың алдыңғы жағынан шөптiң астына қолын жүгiрттi. Машықтанып алған үйреншiктi әрекетiне ұқсайды. Екi метрдей екi таяқшаны теп-тез суырып алды. Бiрiн өзiнiң жанына қойды да, бiрiн бұған ұсынды.

	Жылқышының құрығының жуандығындай ғана таяқша екен. Жiңiшкелеу басына екi қарыстай қуыс темiр кигiзiлген. Соның бiр қарысын жұмырлай қабыстырып, төртқырлап жүз салып, ең ұшын үшкiрлеп тастаған. Төрт қыры да, үшкiр ұшы да лыпып тұр. Туралап тисе, турап түсетiннiң өзi. Кiсi ұстауға жасқанатындай.

	 	– Вешер... – Жолбасшысы саусағын күннiң көзiне шо- шайтты. Бiрақ күннiң көзi де жоқ, өзi де жоқ. Бозғылтқа толы бiтеу аспанның әлдебiр жерiнен бозамық ала шарбы ағараңдайды. Төмен. Тым төмен. Батысқа қарай салбырап ба- рады. Сiрә, сол ала шарбы – күннiң көзi. Анығы, күннiң көзiнiң шашыранды сәулесi. Бұлт тарабынан өте алмай, әлемге жарық берер көз нұрын бiтеу бүктетiп және жап- қызбай, жаратылыстың басқадай амалдарымен арпалысып





бара жатқан сыңайы болса керек. Өз орнымен, өз жөнiмен бәрi мықты.

	Жаратылыстың дүлей күшiнiң әлдебiр тұйығына ұшыраса қалсақ: «әй, осы дүлейден алапаты жоғ-ау» деп қорытасың. Сөйтсең, екiншi бiреуi одан да асып түседi. Желi ме? Суы ма? Оты ма? Бораны... Дауылы... Жаңбыры... Бiрiн-бiрiнен асыра алмайсың. Жұт болып келсе, бәрi жұт. Құт болып келсе, бәрi құт...

	Жолбасшы орыс қырындай созылып, мұны шынтағынан түрттi.

	 	– Вешер... Вешер... Болк... Болк... – Алдымен күндi нұсқады. Сонсоң айналаны көрсеттi. Өз қасындағы сойыл iстiктi қолына алды. Екi жанын кезек-кезек iстiктеп, ауаны тескiледi.



	Оның әрекетiн бұл ұқты. Жақындаған қасқырды өстiп қор- қытасың дегенi. Екеуi екi жақтан жасқандырмақ. Мына iстiк бiр қадалса, қайта беттей қоймас. Әй, бiрақ... Құдай бетiн аулақ қылсын. Араны жаман пәле ғой. Өлiп тынбаса, бетiнен қайтпайды. Мына iстiктi бұл екеуi қорғаныш қылды... Ал атты қайтедi? Жегiндегi ат қандай дәрмен қыла алады?

	Көңiлiне қаумалап кiрген үрей өн бойын торлай бастады.

	Әр түрлi қауiп-қатердiң бәрi санасын тұмшалады.

	Алақтап жан-жағына жалтақтады. Қаптап келе жатқан- дай, қаумалап қамай бастағандай көрiндi. Iстiк ағашты алды- на көлденең салып, сап жағын қысып-қысып қойды. «Жану- ар, сен қайтесiң?» дегендей, жегiндегi атқа көз тастады. Бап- ты, салмақты қалпы. Шоқырақ бүлкегiнен таймайды. Анда- санда басын шұлғиды. Бейбiт пысқырынады. Ешқандай алаңы, секем-селтеңi жоқ.

	Жануардың салмақты қалпынан бойы қуаттанды, ойы тыншықты. Әрине, санасы саябыр таба қоймады. Тәжiрибеге сүйенiп, көңiлiн иландыруға тырысады. Бiрақ сана мен ақыл шыдам таба бермейдi. Мал деп қомсынады. Сырын бiлмеген атқа үмiт артуға дауаламайды. Жолбасшысы шөптiң астына қолын тыға жүгiрттi. Тереңiрек созып, мықшыңдай тартты. Мылтық екен. Аңшының қосауыз мылтығы. Атып көрмесе де, жақсы таныс. Күйеуi марқұм мылтық ұстайтын. Мылтық- тың оғын оқтап, iшi-сыртын сүрткiштеп, тәптiштеп-ақ оты- рушы едi...

	Иә, iстiктiң жөнi бiр басқа, мылтықтың жөнi мүлде бөлек. Қандай қиын-қыстау қысылшаңда да жан сақтауға сенiмдi құрал. Бұл өңiрдiң аң-құсында оған қарсы тұрар күш жоқ-ақ шығар.





Лоблыған көңiл саябырси бастаған. Көзiне ұйқы тығылды.

	Әлдебiреу түрттi ме, әлдебiр дыбыс шықты ма, ояна түрегелдi. Жоқ, түрегелген жоқ, басын оқыс көтердi.

	Дала бозамық тартып, күңгiрттенiп келедi екен. Дала. Шын дала. Нағыз дала. Азан салып азынамаса да, iшiн тар- тып ысқырынып қояды. Жел ызың ете қалғанда, бетiңдi де қарып ала жөнеледi. Сонау алыстан салбырап, қараңғылық қаптап келедi. Қаптап па? Қаумалап қоршап па? Әйтеуiр, қымқырып, қусырып келе жатқаны анық.

	Жолбасшысы ымдап оң жағын нұсқады. Зу-зу жалтырап үш-төрт жарық көрiндi. Жалпылдаған жарық емес, ноқаттай ғана дөңгелек жарық. Сөне қалады, лезде жылт ете түседi.

	Иә, пайымдады. Ит-құс. Атын туралап атамай, өстiп жа- намалап айтады. Әбден қорқынышы жеңген ғой. Түнгi ит- құсты нақтылап кездестiрмеген. Бiрақ ауыл итi, мысық, жа- рықпен шағылысқандағы малдың жанары дәл осындай жар- қырап тұрады.

	Келiп-ақ қалғандары ғой. Iстiк ағашты оңтайлап ұстады. Жолсерiгiне көз салды. Орыс мылтығын оңтайлап қойыпты. Ат сәл қырындап бақылайтын сықылды. Аздап осқырынады, бiрақ үрiккен жоқ. Сабырлы, байсалды. Осқырынғаны маза- сызданғаны емес, иесiне белгi бергенi сықылды.

	Иесi де божыны сәл қағып, емеурiн жасады. «Көрдiм, ұқтым» дегендi қайтара хабарлағаны iспеттi.

	Жануар, иесiнiң ымбасын жақсы түйсiндi. Жүрiсi салмақ- танып, бойы байызданған сияқтанды.

	Жылтырақ оттар бiрде жанып, бiрде сөнiп, алыстан тору- ылдады. Бiрден жетiп келуге олар да дәт қылмайтын сықыл- ды.

	Адам мен жыртқыш – бiр-бiрiнiң тажалы. Аналар да соны түсiнсе керек. Мылтықпен, қарумен сайланып, сақ адам жыртқышқа алдыра қоймайды. Оңтайын тауып, оны мерт қылады. Аналар содан зәрезеп болған. Жақындай қой- май, алыстан аңдып, әбден барлап алмақ. Өзiне келер қауiп жоғын сезсе ғана жемтiкке ұмтылмақ.

	Көңiлiн тыныштандыруға қанша тырысқанымен, байыз таба алмады. Иен дала. Қақаған қыс. Жалғыз атты жалғыз шана. Бiр еркек, бiр әйел. Екеуiнiң де күш-қайраты шамалы сияқты. Әйтеуiр, мылтық бар. Аттың екi жағынан, алдынан анталаса, не лаж жасай алады? Атқан оғы атқа қауiп. Айла- кер тажалдар оны да бағамдаса керек. Ал мына шiренген байғұс, соны бiле ме екен? Түсiндiруге тiл жетпейдi. Ымға түсiнбейдi.





Құдайға сыйынып, «тәуекел» дегеннен басқа амал жоқ. Әлде мынаған түсiндiрiп көре ме? Түк қайрансыз арам өлген- ше, лаждап бақсын. Арам да өлмейдi. Етi де қалмайды, сүйегi де қалмайды, iз-түзсiз өмiрден жоғалады. Бөрiнiң боғы болып, нәжiске айналып, әр жерде шашылып, тезек болып жатады. Сонсоң, күл-тозаң. Топырақ. Жерден iзде, көктен iзде – түк белгi жоқ. Адамнан сұра, желден сұра – сыбыс естiлмейдi.

	Артынан қуып, iздей қояр да адамы жоқ. Әйтеуiр, ел- жұрт демесе...

	Айтпақшы... Балалар бар ғой. Өзiнiң жаны – садақа. Ба- лалар қайтедi? Бөтен жер, бөтен халықтың iшiнде солардың бiреуiне айналып кете барғаны ғой...

	Кеудесiн тiктеп, ұмтылып барып иығынан қағып қалды. Жолбасшы орыс жалт қараған жоқ, селтең етiп ұшып кете жаздады.

	Шындығында, бұл абай болуы жөн едi. Қандай жағдайда келе жатқандарын ескермептi. Иен дала. Жалғыз шана. Тұс- тұстан анталаған қауiп-қатер. Қауiп пен күдiкке толы көңiл. Елп еткен желге де, қылп еткен бұтаға да селт етiп секiрiп келе жатқан сана... Соның бәрiнiң түрткiсiнде алабұртып тұрған жүрек... Әлгiндей оқысқа сабыр мен салмақ көрсете алмаса керек-тi.

	Жолбасшы орыс бұған қарай мойнын бұрған бетiнде әлi отыр. Не айтуын күтетiн сықылды.

	 	– Анау... – Атты нұсқады. Ары қарай қалай ұқтырады? Өзiнiң басын, мойнын, кеуде тұсын ымбалап, аттың қамыт сайманын бейнелеуге тырысты. Орыс басын изедi. Сiрә, ұққанын бiлдiргенi. Ендi соны үстiнен, желкесiнен сыпырып көрсеттi. Әсiресе, доға мен дертенi көбiрек ұқтыруға талпын- ды. Сон-соң, атты шананың жанына байлайсың дегендi ым- балады. Сонда ана қасқырларды атуға ыңғайлы болады, олар атқа тиiсе алмайды дегендi көңiлiмен айтып, қол ымбасымен жеткiздi.



	Мына шiркiн оншалық мешеу емес екен. Түсiндi. Бәрiн түсiндi. Бiрақ ым-домын жасап, қарсылық бiлдiрдi. Атты до- ғару жөн емес дедi. Тоқтамай жүре беру керек. Тоқтасаң-ақ аналар жан-жағыңнан қоршап алады. Көбейе бередi.

	«Қорықпа» дегендi бекемдей түстi. Мылтықты көрсеттi. Iстiктi көрсеттi. Атты көрсеттi. «Бәрi де сенiмдi құрал» дегендi нығарлап, үлкейтiп бiлдiрдi.

	Мылтық пен iстiктiң жәйiн түсiнедi. Ал жегiнде келе жат- қан ат не дәрмен қылады? Нендей қайрат көрсете алады? Соны түсiнбедi.





Ат жегiнде келе жатып-ақ төрт аяғымен тебедi екен. Ал- дындағысын аузымен тiстеп, бiр-ақ лақтырады екен. Ал- дыңғы аяғымен тарпиды екен. Екi жақ жанынан жақындаға- нын өзi мылтықпен атып жалпасынан түсiредi екен.

	Орыс осының бәрiн шүлдiрлеп, әрi ымбалап шықты.

	Сөйтсе сөйтетiн шығар. Күндiз-түнi жол үстiнде жүретiн жолаушы етi де, бойы да үйренiп, неше бiр әдiске әбден ма- шықтанып алған шығар.

	Әлден уақытта даусын гүжiлдетiп айқайға басты. Ауылдың кәдiмгi қой күзетiнiң айқайы. Сонсоң, шың-

	ғырып, шiңкiлдеп, өлең айтуға кiрiстi.

	Жылт-жылт еткен жарықтар әрi таман жылжыған тәрiздендi, азайған сияқтанды. Бiрақ ұзаққа бармады, жылт- жылт сумаңдап, қайта шықты. Тiптi, мына айқай-ұйқайдың бос тыраштанған дөң айбат екенiн түсiне бастады ма, әлде бойлары үйрендi ме, берi қарай жақындай түскен сыңайлы. Соншалық сақтықпен, жымы бiлiнбес айламен жымысқылап қана жылжиды. Әрi алға, әрi берi қарай. Бұлардың жүрiс жылдамдығынан артық та емес, кем де емес. Алдыға озып кетпейдi, артта қалып және қоймайды. Өздерiнiң әбден ма- шықтанған дағдылы межелерiн әрi берiк, әрi қатаң ұстанады. Сiрә, табысқа жетулерiнiң, жемтiктерiн түсiрудiң ең тиiмдi жолы осы ғана екенiн аңғарлары анық сезiнедi.

	Бағанағы қалың тоғай, сыңсыған орманның iшiнде неге жүрмейдi? Тамағын соның iшiнен неге iздемейдi? Аулайты- нын содан ауламай ма? Жазыққа, иен далаға шығып алып, көрiнеу көзге жортқандары несi? Әлде тамағын даладан iздеп, қорғанын орманнан таба ма?

	Жолбасшы орыс айқай-ұйқайын кенет доғарды. Екi тiзесiн астына бүгiп, жүгiнiп отыра қалды да, аттың жүрiсiн қузады.

	Дауыс шығарған жоқ. Қамшы да көтермедi. Божыға ғана сүйемелдеп, атты ауыздығымен қузады.

	Ат иесiнiң ниетiн ымбасынан түсiндi. Басын сәл төмен са- лып, мойнын созыңқырады да, көсiле жөнелдi.

	Жануарым-ақ екен! Денесiн де, төрт аяғын да тастүйiн жинап алды. Екi сауыры екi жаққа кезек төңкерiлiп, алды- арты бiрдей жатаған тартты. Тұяқ астынан жентек-жентек қар атты.

	Оқырақ-шоқырақ сабырсыз жүрiс емес, сенiмдi, нақ жүрiс. Адамның айызын қандырады. Көңiлiн көтерiп, көзiн сүйсiндiредi. Қауiп, қатер...

	Айтпақшы,.. бұларды аңдыған азулы тажалдар қайда?





Тұспа-тұстағы үйреншiктi аралықты қарады. Жоқ. Артқа қарай назарлады. Қиыстап қалып барады екен. Бұлар әжептәуiр озық шығыпты.

	Айлакер аңнан ақылын асырды. Адамның ақылы бәрiн де жеңуге тиiс.

	Жолбасшы орыс атты тағы да қузай түстi.

	Иесi мен аты бiрiн-бiрi құптағандай, бiрiне-бiрi дем бер- гендей жұптасады. Әбден үйреншiк, соншалық кәнiгi жұпта- су.

	Жылт-жылт жылтыңдаған оттар артқа қарай ойыса бердi. Жылтылдаған оттар жылпыңдап безiп жүрген сияқты. Ана жерден де, мына жерден де көрiнедi. Әлде қаптап көбейiп кеттi ме? Тұс-тұстан анталай бастағаны шығар?

	Жолбасшы орысты иығынан тағы түрттi. Бұл жолы бұл да абайлады, ол да сабыр сақтады.

	Арт жаққа қарай ойысқан жылт-жылт оттарды көрсеттi. Орыс басын изедi. Сонсоң сұқ саусағымен, әуелi жылт-

	жылт отты нұсқады, қайта қайырып, мылтықты көрсеттi. – Бух! Пах! – Атылған мылтықты бейнеледi.

	Орыстың әдiсiн де, айласын да бұл ендi түсiнгендей. Арт жақта қалған бөрiлер арттан ғана жетедi. Екi жақ қапталдан жанасаласа да бөгетсiз алаң-ашықта. Алдыға түсiрмей, ат- қанға қолайлы.

	Иә, жылт-жылт оттар ендi дәл арттан ғана ойнақшыды. Секiредi. Төмендейдi. Зу-зу ойнақшып, екi жаққа жалт-жалт шығады.

	Сiрә, бар екпiндерiн салса керек.

	Iргеден көтерiлiп, ай туа қалды. Бұл да жақсылық. Өзiне шабуылдаған жаудың қарасын көру – оның амал- айласының бетiн бiлу. Ара қашықтығың және көз алдың- да.

	Жылт-жылт оттар бiрте-бiрте, кәдуелгiдей, қарайған қара-

	сынға айналды. Ара қашықтық қысқара бердi. Бар пәрмендерiмен ентелеп келедi.

	Жолбасшы орыс жалтаң-жалтаң артқа қарауды жиiлеттi. Қос ауыз мылтығын оқтап, оңтайлап қойды. Бiрқалыпты жүрдек жүрiстерiнен тайған жоқ.

	Арандарын ашқан аш тажалдар ендi қауiптi де, сақтықты да ұмытқан тәрiздi. Бар ындындары алдарында кетiп бара жатқан, жоқ, қашып бара жатқан шылқамайға ауса керек. Қалай да, қамтып қалмақ. Қапы жiберiп алмаулары қажет. Қазiргi бар ниеттерi қалай да, жету. Жету. Жеткен бетте ауыз салу.





Ағаш сапты темiр iстiктi бұл да дайындап қойды. Ұстай алғанда сабы қолына дәл тиетiндей етiп ыңғайлады.

	Кеудесiн көтерiп тiзерлеп отырды. Өне бойы қызынып алса керек, суықты сезбейдi.

	Оңтайы – алдыға емес, артқа қарап отыру шығар. Әрi арт- қа қарап, әрi артқа тақап отыру.

	 	– Сода, сода... Так, так... – Жолбасшы орыс шыр ете түстi.



	Бұл ерiксiз бұрылды. Шананың сол жақ қанатына қарай жылжи түсудi ымбалады. Тiзерлеп емес, көсiлiп отыруды көрсеттi. Екi қолын нығыздап, нығарлап шанаға басты. Ал- дыға қарай толқып, омақаса құлауды тұспалдады.

	Е, Алла, ым мен ымбаны да меңгере бастады. Орыстың мына ымбаларының бәрiн жап-жақсы түсiнген сияқты.

	«Тiзерлемей, көсiлiп отыр» дедi. Әрi орнықты, әрi ыңғайлы болмақ. Малдас құрып отыру да терiс емес. Орнықты. Тiзерлеп отыру қимылға ыңғайлы болғанымен, жеме-жемде толықсып ауып кетуi әбден мүмкiн.

	Сөздерiнiң (сөз емес, ымба екен ғой) жаны бар.

	Айтқандарының (ымбалағандарының екен ғой) бәрiн iстедi.

	Анау басын изедi. Разылығын бiлдiргенi.

	Соның арасынша-ақ азулы тажалдар ентелеп тақап қалыпты. Кәдуелгiдей, елбеңдеп сұлбалары қарауытты. Ыр- сылдаған дыбыстары да естiлетiн сықылды. Анда-санда қыңсыласып қояды. Қыңсылағандары ма, бiр-бiрiне берген белгiлерi ме, әйтеуiр, қасқырға ғана тән дыбыс.

	Қарауытқан үш сұлба. Ақ қар. Ақ дала. Жаңа көтерiлген айдың сүт жарығы. Төңiрек жап-жарық емес, бiрақ тұнық. Өз айналаң ап-айқын көрiнедi де, ары ұзаған сайын қарауы- тып, күңгiрттене бередi. Ал бөрiлердiң сұлбалары, керiсiнше, айқындала бердi. Алыс қарауытқан күңгiрттiктер берiдегi ай- қындыққа қарай кiре бастады. Ақ қардың үстiнде қоңыр сұлбалар. Тiптi, бауырлары ақ, үстерi қоңырайып көрiнедi. Жентектелген қар ұшқындары да ап-анық.

	Ешқандай қауiптi, қатердi елең қылмайтындай. Тiптi, қауiп пен қатердiң барын бiржолата ұмытқандай. Бар аңсар- лары – жету. Бар ындындары – жеткен бетте ауыз салу.

	Екi аралық жақындай бердi. Жол жылдамдығымен есепте- се, бұлар ұтылып, бөрiлер ұтып барады. Рас, бұлар орта жүрiстен асқан жоқ. Егер бар пәрмендерiн салса, екi жақтың қайсысы ұтар едi? Сiрә, бұлар да ұтыла қоймас.

	Ал неге өйтпейдi? Жол ұзақ. Елдi мекен алыс. Даланың





қаупi мен қатерi көп. Сондықтан, алғы тiрлiктi де қоса ойла- ғаны шығар...

	Бұлар өз сарындарынан жазбады. Ал азулы тажалдар пәрмендерiн күшейте түскен сықылды. Тақаған үстiне тақай бердi.

	Мына шiркiн бiр қайран жасамаушы ма едi? Бұдан ары ентелесе, бой бермей кетпей ме? Ендi бiр ышқынса, шанаға секiрулерi тiптi оңай.

	Бұл өзi iстiгiн оңтайлады. Артына, орысқа қарап, оның да әрекет-қылығын тексермелеуге мұршасы жетпейтiн сықыл- ды. Кәпiрдiң не ойлаған ойының барын кiм бiлсiн...

	Дәл құлақ тұсынан гүрс ете қалды. Орнынан ұшып кете жаздады. Бәлкiм, қопаң етiп көтерiлiп барып, қайта орныққан шығар. Әйтеуiр, еңсерiлiп барып қалған. Шананың әлдебiр ағашынан ұстай алды. Сiрә, қанат ағашы болса керек.

	Ащы дауыс пен ащы түтiн қабат үйiрiлдi. Осы ащы дауыс пен ащы түтiн сейiлмей жатып, қаңқ еткен ащы дауыс және шықты. Бәлкiм, бәрi қоса қабаттасып қатар шыққан шығар. Құлағы мен үрейiнен дауыс арылмай жатып, көзiн бөрiлерге қарай қадаған. Жоқ, көзi бөрiлерден айрылмаған қалпы. Тек бiр сәтке ғана кiрпiк қағуы жиiлеген. Бәрi осы қас-қағым сәтте болып өттi.

	Иә, гүрсiл, түтiн, қаңқ еткен ащы үн – бәрi бiр-ақ уақытта бiрге қабаттасты.

	Құлағы да, зейiнi де ащы үнге ауған. Жан ұшырып қаңқ ете қалды да, орғып-орғып екпiндей түстi. Тiптi, тұмсығы келiп, шанаға соғылған сияқтанды. Иә, өңмеңдей берiп, ома- қаса құлады. Жоқ, омақаспады, зымырап келе жатқан екпiнiмен көтерiле берiп, ұшып түскен. Алдындағы қақ жар- тасты көрмей, қақ маңдайы соған соғылғандай болды.

	Ең алдындағысы құлады. Қалған екеуi мән-жайды пайым- дап үлгермедi. Екпiндерiнен таймаған. Жан-жақтарына қарайлай қоймаған...

	Тағы да гүрс еттi. Ащы түтiн қоса мүңкiдi. Ащы қаңқыл тағы да шаңқ еттi. Бөрiнiң тағы бiреуi домалап түстi. Қалған жалғызы екпiнiн тез тежедi. Құлаған екеудiң қасына қарай үйiрiлдi. Екеуiн кезек-кезек иiскеп, қыңсылап ұлып қоя бердi.

	Жәй ұлу емес. Жаны үзiлген, көңiлi күйзелген ұлу. Жоқ- тау. Кәдуелгi жоқтау. Қапелiмде оқыс келген қайғыны бар- лай алмай, мынау ұлы дүниеден, панасыз өмiрден панасынан, серiктерiнен айрылған жетiм тағдырдың, жесiр көңiлдiң зар- лай жөнелуi едi.





Бiрақ, ендi, жазмыш солай. Тiршiлiктiң ауқымы да солай. Өзiңе төнген ажалдан, ажал төндiрген тажалдан жан сақтау- дың амалы – көзiн құрту. Айлаңды асыру. Бас сауғалап құтылып кету. Осының бiрiн iстей алмасаң, ажалыңның жеткенi. Мына орыс осылардың ең сенiмдiсiн жасады. Айла- сын асырды да, ажал төндiрген тажалдың көзiн жойды.

	Қаңқиып қалған жалғыз бөрi бұлардың соңынан қайта жүгiрмедi. Шоқайып отырған бетiнде ұли бердi. Жалынатын, жалбарынатын сияқты. Көмек iздейтiн, пана тiлейтiн сықыл- ды. Жаны күйзелiп, өзегi өртенген секiлдi. Арт жағына қарап ұлиды. Айға қарай тұмсық көтерiп ұлиды. Жалғыз шоқайып, қоңырайып қалып барады. Қасында – екi тұқымдасының өлiктерi.

	 	– От так! – Орыс қуанышты. Орыс мақтанды.



	Ажалды жеңгенiне мақтанды, әрине, жауын өлтiргенiне қуанады әрине.

	Ал бұл өзi қайтуi керек едi? Қуанады, әрине. Мақтанбаса да, қуануы анық. Төнiп келе жатқан ажалдан құтылды ғой. Ендiгi қауiп... Әлi де кiм бiледi?..

	Кейде өз көңiлiң өзiңе жұмбақ. Әлгiнде ғана ажалдан үрейi ұшты. Тажалға амал тiледi. Тiлегi қабыл болды. Тажал- дың көзi жойылды. Өлген тажалға тiрi тажал жоқтау қылды. Соған-ақ көңiлi қопси қалыпты. Ендi алдағы белгiсiздiктi ой- лап едi, қайтадан үрей үйiрiп шыға келдi.

	Күйеуi, марқұм, қасқыр да әкелетiн, түлкi, қарсақ, қоян сияқты ұсақ аңдарды да әкелетiн. Жылына бiрер рет болмаса елiк тектестерге қызықпайтын. Құралайды көзге атқан мер- ген-ақ. Бiрақ асыра соққан емес. Оғын, көбiне-көп, жырт- қыштарға ғана жұмсайтын. Қасиеттi деп саналатын аң, құстарды бұл да қасиет тұтатын.

	Күйеуi үйге аң әкелсе, бұл да соны мақтаныш қылушы едi. Кәдуелгiдей, мәртебеленiп, масайрап қалады. Түлкiнiң қызылдығын, жүнiнiң қылшықтығын немесе түбiттiгiн тек- сермелеп сипап-сипап қоятын. Ал қасқырды анадайдан бай- қастап, сескене, тiксiне қарайтын. Ертеңгiсiн сыртта, үй төбесiнде iлулi тұрғанында ғана көзiн сүйсiндiредi. Ұзын сы- рықтың ұзына бойымен бiрдей ұзарып, желге баяу тербетiлiп, ырғатылып тұрады. Сырттан тамашалағанның бәрi қолдарын шошайтысып, иектерiн көтерiп, бас шайқасып тұрады. Тамашалағандары.

	Терiсiн әкелген өлi қасқыр мен көз алдыңда жайратқан қасқырдың көңiлге екi түрлi әсер берерiн бұрын кiм бiлiптi. Ал қасқыр соққан қандай әсерде болады екен? Әй, солардың





сөзiнен аяушылықты естiген емес. Басқа аң, құстарға ретiне, орнына қарай жанашырлық бiлдiрiп жатады. Ал бөрiге аяушылық жасағанды ешқайсысынан естiген емес.

	Қайта бұрылып, алдыға қарап отырды. Орыс та сөйтiптi. Божыны тежедi. Аттың жүрiсi кiлт бәсеңдедi. Бейбiт, байсал- ды, жайбарақат жүрiсiн бiрден тапты.

	Жануарым-ақ екен! «Қанаты» десе де, «сенiмдi серiгi» десе де сыйып тұр. Әрине, адамның серiгi, адамның қанаты. Оның iшiнде, мына орыстың. Екеуi әбден жымдасып, жұпта- сып алған. Бiрiн-бiрi емеурiннен, ымнан түсiнедi...

	Бойы мұздады. Әлгiнде көңiлi жанталасып, жаны ширық- қан шақта маңдайынан жiпсiп тер шығыпты. Бәлкiм, өне бойы да бусанған шығар. Байқамапты. Ендi денесi қалтырап кеттi. Бусанып тұрған жылы дененiң суық шалғандағы тоңа- зи қалған тiтiркенiсi.

	Аяқ жағын кiндiк тұсына шейiн шөп астына сұғындыруға тырысты. Шөп жұқарып қалған ба әлде икемi қашты ма, он- шалық жабына алмады.

	Орыс байқампаз екен, түсiне қойды. Еңкеңдеп келiп, шөптi апыр-топыр қопара бастады. Мұның аяқ тұсы, кеуде тұсы-бәрiн шөппен жапты. Шөптi денесiне жауып, үстiнен тапап-тапап басып қояды. Әрi жылылыққа, әрi шөптiң быты- рап ұшып кетпеуiне жасаған амалы.

	Орыс бiрдеңе деп шүлдiрледi. Жан-жақты нұсқап, еш қауiп жоқ дегендей белгi жасады. Сонсоң алдыға қол сiлтедi, алақанын жайды. Шүлдiрлеп сөйлеп жүр.

	Денесi жылынбады, одан ары суынған да жоқ. Қоңыр- салқын тоңазыған қалыптан жазбады.

	Ендi қанша жол жүредi? Баратын жерiнiң жолы емес, бүгiнгi жолдың шегiн көкседi. Бекет, қыстақ, тағы сондай бiрдеңелер болмаушы ма едi? Қу мекиен дала екен...

	Манаурап жатып қалғып кетiптi. Шананың оқыс тоқтаға- нынан оянды. Иттiң шәуiлдеген даусы естiлдi. Туу, жүрегiне қан тебiндедi, көңiлi орныға қалды. Әйтеуiр бiр елдi мекенге де жететiн күн болады екен.

	Үстi-басын қаға-маға атып тұрды.

	Орыс жайбарақат. Асықпай орнынан тұрды, жайлап ша- надан түстi. Үстiн қақты. Қанден ит шәуiлдеп қасына келдi де, арсалаң қағып құйрығын бұлғаңдатты. Әбден үйiршектiк көрсеттi.

	Кенет, орысты жөнiне қалтырды да, шәуiлдеп мұның ай- наласынан жүгiрдi. Бөтендi жатсынған, ауылын, айналасын қорыған қызғыш дауыс. Тап бiр аузындағы жемтiгiн тартып





алғандай-ақ шабаланады. Қанденнiң шыжалақ шыбжыңы да- рыса керек, арс еткен гүжбан дауыс ауыл iшiн гүрiлдетiп жiбердi.

	Ауыл демекшi, бұлар осындай жалғыз қыстақты да бiр ауылдың санатына қосатын. «Пәленнiң ауылы». Осылай десе, кiмнiң қай жерге баратыны әрi түсiнiктi, әрi белгiлi.

	«Пәленнiң үйiне барам» десе, ауыл iшiндегi бiреу болып ұғылады...

	Гүжiлдек үн тез басылды. Екi-үш рет арпылдады. Соның өзi-ақ келгеннiң де, маңайды жағалағандардың да үрейлерiне ескерту жасағандай едi.

	Орыс ымбалап көрсетiп, мұны үйге шақырды.

	Сақалы сапсиып омырауына, шашы сабалақтанып иығына түскен мосқал орыс көзiнiң қиығымен ғана қиғаш- тады. Амандықтың ишарасын жасай қоймады. Қайта, бет- аузына жұқалтаң жылтыратып май жағып қойған жаутаң көз әйел аздап iштартқан сыңайлы. Оншалық алып бара жатқан жасы да шамалы. Қырықтың ар жақ-бер жағы ғана шығар. Шашын маңдайынан қақ жарып екi бұрым қылып өрiп қойыпты. Жып-жылтыр. Сiрә, онысын да жұқалап майлап қойған.

	Екеуi де бұған онша таңырқай қоймады. Үйреншiктi адамдарындай түр көрсеттi. Олардың бұл қылықтары бұған таң. Басқа жұртты көргенде, адам не тосаңсып, не таңыр- қаушы едi. Бұларға бәрiбiр сияқты. Екi аяқты болса, шүл- дiрлеп сөз сөйлесе, бiттi. Басқадай қасиет, өзгешелiк, ерекшелiк бәрiбiр сияқты. Көк көз бе, қара көз бе, көзi қысық па, ашық па, бұлар үшiн түк айырымы жоқ сияқты.

	Жолбасшы орыс шешiне бер деген ишарасын танытты да, қайтадан сыртқа ыңғайланды. Мұны иегiмен нұсқап, ана- ларға өз тiлiнде бiрдеңе деп шүлдiрледi.

	Жүндес орыс оншалық ықылас бiлдiрмедi.

	Әйел елгезектiк танытты. Сырт киiмiнiң түймесiн ағыты- сып, күпiсiн иығынан сыпырды.

	 	– Содә, содә... – Қолымен пеш түбiн нұсқады.



	Пештiң түбi емес, пештiң үстi сияқты. Ақырын барып тiзе бүктi. Ескi әдиал төселiптi. Астынан жылу соғып, берi қарай лыпып тұр. Сiрә, мынасының бәрi жалпағынан жат- қан түтiн жолы болды. «Нар» деушi ме едi? Әйтеуiр, естуi бар. Көрiп тұрғаны – осы. Жылуға, анығы – жылынуға жақсы екен. Бiрақ келiмдi-кетiмдi кiсiсi бар үйге қолайсыз, сөлеке дүние. Не төр емес, не есiк емес, көлденең жатқан бiр бөгет. Ал ендi пешi көңiрсiп-ақ жанып тұр. Тырс-тырс,





шырт-шырт етедi. Қоңыр ғана кептiрiлген жуантық кеспел- тектер. Бiтеу күйi емес. Төртке жарған. Әр жарындысының өзi жеңдi бiлектей. Iргесiндегi сыңсыған тоғайдан сүйреп әкелiп жаға бередi. Жаздайғы жұмыстары... Мал ұстай ма екен өздерi...

	Жолбасшы орыс бiрдеңелердi сүйретiп қайта кiрдi. Өзiнiң дорбасы, мұның қоржыны екен. Сыртына жабысқан шөптi жып-жылмағай етiп, тазалап үлгерiптi. Қалған-құтқан азын- аулақ қылпықтарды тағы да тергiштеп жатыр. Саусақтары сондай ептi. Бiр қылпықты екi қайта термейдi, шiмшiген бет- те iлiп түседi. Сiрә, жұмысшының саусақтары емес. Салалы, жiңiшке, ақ сүйрiк. Ендi-ендi ғана қоңырқайлана бастаған. Өңi де солай. Бiр тектiлiк бары анық. Ал мынасы... Мұжық- тар осындай-ақ болатын шығар. Iшкен мен жегеннен басқа бiлерi де, тындырары да шамалы бiлем.

	Жолбасшы орыс дорбаларды босағаға сүйедi. Бей-берекет тастай салған жоқ. Ықтияттап жинақылап қойды. Сонсоң, жүндес қожайынға тағы бiрдеңе деп шүлдiрледi. Анау басын изедi. Ерiншек керiлiп, самарқау қозғалып, орнынан тұрды. Күңгiрт бұрыштағы салбырап-салбырап iлулi тұрған сырт киiмдерден күпәйке алып кидi. Басына жалбыр малақайды жапсыра салды. Кең қонышты пимаға аяғын сұқты. Аяғын сүйрете басып, есiкке беттедi. Амалсыз әрекет.

	Жолбасшы орыс сақалдының барлық қимылын көз асты- мен ғана бағып тұрған. Жақтырмағаны, шыдамсызданғаны беп-белгiлi.

	Сақалдыдан кейiн шықты. Алдына салып, айдап әкеткен- дей сыңайлы.

	Орыс әйел үйiнiң әр жерiн түртпектеп, бiрдеңелердi шы- ғарып жатыр. Шыны бәнкiлер. Бәрiнiң де iшi толы тағам. Не тағам? Аты-жөнi бұған беймәлiм. Бұрын-соңды көрмеген де, естiмеген де шығар.

	Қалаш қылып пiсiрген нан әкелдi, қасына май қойды. Кәдуелгi, сары май. Ең соңында барып, сырты – үш елiдей сүбе май, iшi – бiр елiдей ғана қызыл ет, жап-жалпақ үлкен кесектi әкелiп бөлекше қойды.

	Iшi қылп ете қалды: сасық доңыздың етi. Харам ас. Мына дастарқан үстiндегiлердiң бәрi харам болды-ау. Нан мен май- дан бiр-екi қарбытса қанағат тұтар едi. Доңыздың етiне нан мен майдың қатынасы болмаған шығар. Бөлек жасалады, бөлек сақталады. Тек, дастарқан үстiнде бiрге тұрулары көңiлге де, көзге де жағымсыз-ақ...

	Өзiнiң де жолазығы бар, әрине. Қуырдағы, талқаны,





құрт-iрiмшiгi. Бiрақ қайтар жолы бар, балалармен кездесуi бар... Әлi қайда... Қайтар жолыңа деп азықты кiм берсiн бұларға...

	Әлде ана шәтөшкенiң тағы бiреуiн шығарса ма екен?.. Оның да түбi көрiнiп барады. Азын-аулақ тиын-тебенi қол- тығының астында иығынан тартылып байлаулы тұр. Сiңлiсiнiң жасаған амалы. Айрылып қалмаудың сақтығы.

	«Әрi сенiмдi болады, әрi үнемi қолтығыңнан түртiп, аманды- ғын бiлдiрiп тұрады» деген. Бәрi соны қалжың қылып күлiсiп едi. Жылап отырған сiңлiсi де күлген. Үш арсыздың бiрi – күлкi. Әйтпесе, күле қоятындай не жағдайлары бар едi. Күлкi қысып та бара жатқан жоқ. Жабырқау көңiлдi демеген түрлерi.

	Иә, сол түйiншек қолтығында әлi түюлi. Жолға деп мөлшерлеп бөлек алғанынан ғана ұстады. Оны да тауысқан жоқ. Әйтеуiр, бәрiнiң емiн аталарының асымен тауып келедi. Тiптi, ақша жүрмейтiн жерде де осы ащы су жүре беретiн си- яқты. Жиiркене қарайтын ащы суды ендi құрметтей бастады, бағалай бастады. Қасиетiне жеткендiктен емес, қасиетсiздерге пұл болғаны үшiн, мұның қажетiн өтегендiгi үшiн бағалады.

	Ал мына жердегi жөнiн бiле алмады. Қоналқылыққа, шәй-суан iшкендiгiне ақы-пұл төлеуi керек пе екен? Және оны қалай төлейдi? Қисынын қалай табады?

	Әлде өз азығынан ептеп талғажау етiп, ыстық сумен бой- ын жылытса ма екен? Неге ыстық су? Шәйi бар емес пе. Әлi таусылған жоқ. Таусылса да оқа емес. Шәй iшпеуге де үйрендi. Бұрын ғой, сәл уақыты асса-ақ, шеке тамыры сол- қылдап қоя беретiн. Сол-ақ екен, шәугiмнiң құлағына жабы- сатын. Ендi бiр уақытта терлеп-тепшiп, найқалып отырушы едi. «Шәй – iшсең көңiлiң жәй» деп, ел арасындағы жалпақ сөздi сүйсiне қайталап қоятын. «Ауруға шыдасақ та, шәй мен насыбайға шыдамымыз жетпейдi». Ауыл әйелдерiнiң сөзi. Бұл өзi насыбай атпады. Насыбай ататындардың айтуынша, оның азабы шәйден әлдеқайда қиын болса керек. Ақыл-есiң қашады, тағатың таусылады. Төзiм, шыдам дегендердi ойыңа да алмайтын болсаң керек. Өз басынан кешпеген соң, ондай- ды бұл түсiнбейдi, әрине. Ал, шәйдiң уақыты асқанда... Сай- ып келгенде, соның бәрi кеңшiлiк күндердегi кергу екен. Екi айдан аса түрменiң есiгiн аңдығанда бәрi адыра қалды ғой. Рас, алғашқыда көзден бұл-бұл ұшқан. Жаны да, тәнi де әлсiреп, шөлiркеп, сусап, таңдайы кепкен. Бiрақ аңсары, есiл- дертi, көзi, көңiлi – бәрi түрменiң есiгiне ауатын. Айтпақшы,





түрме емес, түрменiң бастықтарының есiгi екен ғой. Бәрiбiр шығар.

	Иә, талай игiлiгi де, құмары да, күш-жiгерi де сол үйдiң сыртында қалды. Ендi, мiне, қара суды да мiсе тұтпақ...

	Дорбасының қасына барып, бүгжiңдеп жатқан орыстың мәтүшкесi шүлдiрлеп келiп, жеңiне жабысты. Қолымен ым- дап, қолынан тартады. «Дорбаңды ашпа, ештеңе алма» деген сыңайы анық. Үстелiнiң үстiндегiлердi көрсетедi. «Солар жетедi» дегендi сөзiмен де, ымбамен де ұқтырмаққа тыры- сады.

	Ерiксiз iркiлдi. Бар ниетiмен, ықыласымен бәйек болып тұрған нәзiк жанды әйелдiң тiлегiнен аттап өте алмады. Анау жалпайып жатқан жалпақ жон секемшiл көңiлiн және тiтiркенттi. Рас, бөлектеу жатыр. Жеке сақталды, жеке турал- ды. Туралды демекшi...

	Дорбасын тастай берiп, апыл-ғұпыл үстелге жанасты. Нанның бiр кесегiн үзiп алды. Сонсоң майды берi сырғытты.

	«Маған осы екеуi жарайды» дегендi ымбалады. Доңыздың етiн көрсетiп, безек болған түр танытты. Жемейтiнiн, жесе – ауырып қалатынын, құсатынын ұқтыруға тырысты.

	Орыстың мәтүшкесi мұның ымбасының бәрiн түсiндi. Құптап басын изедi. Доңыздың етiн майлық орамалға орап бөлек қойды. Мұның қарадай жиiркенгенiн анық аңғарды. Күрешкеге тездетiп шәй құйып бердi. Не қылса да, екi еркек сырттан оралғанша, қонақ әйел iшiп алсын деген қам- қорлығы бар.

	Соны бұл да терiс көрмедi. Мыналар доңыздың етiн мал- тап отырғанда, мұның өңешiнен ас өте қоймас. Нан да өтпейдi, су да өтпейдi.

	Бөлiп алған кесек нанның шетiнен тағы да сындырды. Май қасықты ыстық суға бiр шайқады да, майдан iлiп, нанға жақты. Жұқалап қана, әрине. Қомағай құныққаны келiспес.

	Орыс мәтүшкесi пышақ ұсынды. Нанды кесiп же дегенi ме, майға бергенi ме? Қаладағылардан көргенi бар, майды нанның бетiне пышақпен жағады екен. Мынау да сол тәртiптi ұстанғаны шығар.

	Пышаққа күдiгi бар. Пышақ ет талғамайды. Қайсысына салса, сонысын кесе бередi. Басқа тамаққа қолданғанда, жу- ылып-шәйiлiп мұқият сүртiле ме? Соған күмәндi. Пышаққа жоламағаны дұрыс.

	Басын шайқады. Алдындағы нанды көрсеттi. «Осыны қорек етермiн. Сол жарайды» дегендi ымбалап жеткiзуге ты- рысты.





Орыс мәтүшкесiнiң көкiрегi зерек пе әлде бұрыннан ұғымында бар ма, жөңкерiлiп жатқан доңыз майына бiр қарады, пышаққа бiр қарады. Ұға қойды. Пышақты қолына алып, суға шайқап-шайқап жiбердi. Таза ақ дәкемен мұқи- яттап сүрттi. Сөйттi де, пышақты қайтадан мұның алдына қойды. Тiптi, дәл қолына ұстатардай қылып, мiнбелете та- қады.

	Сонда мұнымен не iсте дегенi? Үзiп алған нанды қайта тура деп айта қоймас. Онда... Майды осымен жақ дегенi шы- ғар.

	Қатқылтым майдан жұқалап жонып алды. Соны нанның бетiне қойды да, мәтүшкенiң бетiне қарады. Мәтүшке езу тартты, құптап басын изедi.

	Е, мұндайды көрген. Қаладағы ағасы елге келгенде майды нанның бетiне май қасықпен емес, пышақпен жағатын. Со- нысы бұларға сөлекеттеу көрiнетiн. Дайын қасық тұрғанда, ағызып-тамызып пышақтың жүзiмен май жағу ерсiлеу сияқ- ты едi. Сөйтсе... Бұлардың майы шып-шып ерiп тұрған то- лықсыған сары май емес, томырылған кесектер екен. Құп- құрғақ. Қасыққа омырыла қоюы қиын. Пышақпен жонып алсаң, қалауыңша кертiлiп шығады. Мыналар соған үйрен- гендер.

	Дегенмен, осы мәтүшкеде тектiлiктiң нышандары бар. Жүрiс-тұрысы дегдар. Кiсiге кiшiпейiл iлтипаты көрiнiп тұр. Адамның көңiлiн де танығыш. Мынадай елсiз-күнсiз далаға қалайша тап болды екен? Түр-сыпаты, тұлғасы келiстi-ақ. Соның бәрi кiм үшiн? Ана жүндес мұжық пен ен дала үшiн бе? Обал екен...

	Мұның аяушылық кескiнiн таныды ма, мәтүшкенiң өңi сына қалды. Күрсiнiп салды. Жанары да жасаураған-сынды. Бiр бұрышта жинаулы тұрған кiтаптарды көрсеттi. Осыларды оқып, ермек етем дегенi болар...

	 	– Отетс пух...пух... – Жүрек тұсын көрсеттi. «Атты»,



	«атылды» деген сөзi. Өз-өзiнен емес шығар. Атылған ғой. –

	«Муж...» – Әлдеқалай алысты мезгеп қолын сермедi.

	Әкесi атылған, күйеуi ұсталып кеткен. Мына жерден амалсыз пана iздегенi ғой. Әлде, ағайын, туыс бiрдеңесi ме екен?

	 	– Рбенок школ, – дедi.



	Е, баласы бар екен ғой. Кейiн күйеуi қайтып келсе не iстемек?

	Қараптан-қарап отырып көңiлi қобалжыды. Аяды ма, ұял- ды ма? Әлде соның екеуi де кеудесiн торлады ма? Иә, әрi





ұялды, әрi аяды. Тамылжып, көктеп тұрған тiршiлiгi аяқ ас- тынан астан-кестеңi шыққан ғой. Әке-шешеден айрылды, күйеуден айрылды. Баласын құшақтап жалғыз өзi қалды. Пана жоқ, асыраушы жоқ. Сонсоң әлдебiреудiң соңынан ердi. Өлместiң амалы шығар. Қазiр кiмнiң қандай амалын сөгуге болады. Бiреулерде қайыспас қайрат бар. Бiреулер бо- пау, боркемiк. Бiрақ соның бәрi де тiршiлiкке ұмтылады, өмiр сүргiсi келедi. Иә, қазiр ешкiмдi де сөгудiң жөнi жоқ...

	Екi мұжық бiр құшақ буды бұрқырата кiрдi. Онсыз да күңгiрт үйдiң iшi ала буланып ала кеуiмдене қалды.

	Орыстың мәтүшкесi осыны жақтырмады. Бұрқырай ен- ген салқын буды да, дабыр-дұбыр сөйлеген екi еркектi де ұнатпады. Бiрақ оны бұйым көрген, елең қылған еркектер жоқ. Есiктi асықпай жауып, сырт киiмдерiн де тым баяу шешiндi. Сырт киiмдерiнен суық соқты. Өздерiнен де жа- ғымсыз иiс мүңкiдi. Орыстың мәтүшкесi тiтiркене жиiркендi. Ернiн қымқырды. Iшкi буырқанысты iшке бүгуге тырысқан секiлдi.

	Өздерiнiң сүйкiмсiз көрiнгенiн ана екеуi де аңғара қалды. Тамақтарын жұмсақ кенеп, кiнәланғандай, кешiрiм өтiнгендей қылық көрсеттi. Жұп-жуас. Моп-монтаны. Сырт киiмдерiн шешкен беттерiнде босағаға үйдi. Қолдарын жуды. Мысықша басып, төрге өттi де, биiк үстелдi кеуделей отыр- ды.

	Мәтүшке олардың алдарына тәрелке, қасық қойды. Әр бәнкiден екi-үш қасықтап қоспасынан салды. Доңыздың пұшпақ етiнен турады. Сонсоң нан кестi.

	Пышақтан секем алғаны бекер емес екен. Алдындағы нанға қарады. Жан-жағы әлi кесiлмеген бiтеу. Өзiнiң үзiп ал- ған жұлмасының ғана iзi бар.

	Мәтүшке үстелге отырған соң ғана екi мұжық тәрел- келерiне қол созды. Сонда да қипыңдаулары көп. Әлi де әлденеге ындындары құрып отыр.

	Шәйнамадан ауыздарына салды. Ерiншек, ықылассыз шайнаңдайды. Тамсанып-тамсанып қояды. Тамақтың дәмi ауыздарына татымай отырған-сынды.

	Жолбасшы орыс шыдамады. Орнынан сәл көтерiлiп, бас иiп тағзым еткен белгi жасады. Бiр-екi ауыз бiрдеңе күбiрлеп, мәтүшкенiң бетiне қарады.

	Мәтүшке сәл-кем тосырайып отырды да, басын изедi. Сол-ақ екен, екi мұжық көңiлденiп шыға келдi. Жымың-жы- мың етiсiп, қутың-қутың қимылға көштi.

	Жолбасшы орыс босағада үюлi сырт киiмiне жүгiрдi.





Жүндес мұжық үш-төрт кесенiң iшiн шайды. Қимылдары шапшаң, мұқият, ынталы.

	Жолбасшы орыс әлдебiр қалтасынан шәтөшкенi алып шықты. Таңертеңгi бұдан алған үшеудiң бiрi ме әлде қор- жынға қол сұқты ма? Не де болса, шыдады, түс бермеуi жөн.

	Iшi қипақтап-ақ кеттi, бiрақ амал жоқ.

	Шәтөшкедегi спирттi басқа бiр үлкендеу бөтелкеге құйды. Сонсоң шәтөшкеге су толтырды да, оны да соған қосты. Шайқап-шайқап алып, жарыққа қарады. Көңiлiне қонған сықылды, ырзалықпен басын изедi.

	Жүндес мұжық төртеуiнiң алдына төрт кесе қойды.

	Өз алдындағыны бұл керi сырғытты. Безек қаққан түрмен басын да, қолын да шайқап жатыр. «Өздерiң iше берiңдердiң» белгiсiн жасап, рақметтiң ықыласын көрсеттi.

	Аналар сәл аңтарылды. Сонсоң қоштаған келiсiмдерiн көрсеттi.

	Үшеуi де теп-тез-ақ дабырласып шыға келдi.

	Мәтүшкенiң бетiне қызыл жүгiрiп, өңi нұрланды. Сөзi көбейдi. Жиi-жиi күлкi араласты. Бiрақ күлкiсiнiң iшiнде жа- рықшақ бар. Әдейi iстеп отырған жоқ, сау кезiндегi көңiл күйiнiң жаңғырығынан арыла алмай отыр. Әйтпесе, анда- санда жұбаныш қылатын көңiл басары осы екенi беп-белгiлi.

	Е, бәрi де тағдырдың iсi, уақыттың душар қылғаны шығар. Көп-көрiм-ақ келiншек екен. Құдайы әлi де беретiн, тiршiлiгiн оңдайтын шығар...

	Бөтелкенiң түбiнде үшеуiне бiрер құйымдық iшiмдiк қалыпты. Екi мұжық соған жаутаңдайды. Тiлдерi күрмелдi, көздерi кiлгiрдi. Бiрiне-бiрi есе бермей, бiрiн-бiрi кимелей сөйлейдi. Кейде, кәдiмгiдей, дауыс көтерiседi. Ондайда мәтүшке екеуiнiң ортасына зiл тастайды. Екеуi жым қоя қояды.

	Солары ұнайды. Әйел заты деп қақпалап тастап, онан әрi өзеурей берсе, қайда апарып соғар едi? Құр шырылдағаннан басқа, ашуын бетiне шашқаннан басқа әйелдiң қолынан не келер едi. Ақылы жеңiп тұрса да, түйсiгi озық шықса да, жа- сай алар не шара табар едi? Бейшараны күйiндiрмей, күй- зелтпей, кеудесiн баспай ұстағандары үшiн де мына екi дөкетке рақмет айтуға тұрар.

	Екеуiнiң де қипаң кескiнiн мәтүшке түсiне қалды. Бөтелкенiң тығынын қайта тығындап, өзiне қарай жылжы- тып қойды.

	Ана екеуi күрежкедегi шәйларын сораптады. Ендiгi дәменiң бос емексу екенiн түсiнсе керек...





Төртеуi де бiр мезгiлде оянды. Алдымен қанден шәуiлдедi, iле-шала дәу төбеттiң гүмп-гүмп гүрсiлдеген арсылы шықты. Зор үн. Жiңiшке көмейден осыншалық жуан үн қалай шы- ғып тұр екен? Аттың пысқырғаны, тақыр-тұқыр дыбыстар естiлдi.

	Төртеуi де киiмшең жатса керек, состиып-состиып тез түрегелдi. Таң алакеуiмденiптi. Сырттағы тықыр басылды, шықыр үйге қарай тақады.

	Алдымен бұрқырап бу кiрдi. Сонсоң ысылдап-пысылда- ған үшеу iркес-тiркес ендi. Екi еркек, бiр әйел. Үстi-бастары ақ қырау. Аязға әбден-ақ ораныпты. Киiмдерi қалың сияқты, сонда да дiрдек қағып тұр.

	Үй иесi мәтүшке жолаушы мәтүшкеге жүгiрдi. Киiмiн шешiндiрiп, қолын уқалап, бәйекке түстi. Бет-аузын да сипа- лап жатыр. Туысы ма әлде ерекше бiр танысы ма? Әйтеуiр, беткелдi жүргiншi болмауы анық.

	Таңғы қонақтар мен үй iшiнiң абың-күбiңi үстiнде үйге түскен жарық молайды. Жолаушылардың бет-жүздерi ай- қындалды.

	Мына қызықты қара, жолаушы әйел мәтүшке болмай шықты. Шот маңдайлылау, қысық көз, бүйрек бет, қоңыр бояулы әйел. Жанары да қоп-қоңыр. Тiптi, қара көз деуге де келедi. Осың – қазақ шығар-ау, әуелi.

	Ол да бұған тесiрейе қарады. Екеуiнiң көңiлiнде бауыр- малдық сезiм ұйытқыды. Бiрiн-бiрi iштартып, жүректерi емексiп тұр.

	 	– Жаным-ау, өзiмнiң қазағымбысың? – дедi бұл.



	Анау басқа бiр тiлде жауап қатты. Жауап қатты ма әлде ол жауап сұрады ма, беймәлiм.

	Алабұртқан көңiлi иен далада қалған жалғыздай құлазы- ды. Кешеден берi тiл қатқан бiр ауыз қазақшасы әлгi едi, онысы да өз құлағынан басқаға жетпедi. Жетуiн жеттi, әрине. Бiрақ ұғым емес, түсiнiксiз былдыр.

	Жолаушы әйел ол да бiрдеңе дедi. Жоқ, орыстың сөздерi емес. Басқаша былдыр. Орыстың сөздерiнiң мәнi мен мағы- насын ұқпаса да, әуенiн барлайды. Мынанiкi мүлде естiмеген былдыр.

	Шәй тез қамдалды.

	Бiр iлiм май жағып, бiр үзiм нан жедi. Екi шыны (шыны емес, күрешкенiң түбiндегi сылдыр су) шәй ұрттады. Әйтеуiр бойы жылы. Оған да тәуба.

	Қонып шықты. Екi уақ шәй iштi. Ендi осыларының төлемi қалай болар екен? Ақша дәмете ме, әлде бiр





шәтөшке ұшынып тұр ма? Сперт бұл жақта құнды тауар си- яқты. Онан да...

	Қалтасындағы қалған-құтқан тиын-тебенiн қаққыштады.

	Қанша болса да, соны бере салмақ.

	Мәтүшке әйел жiк-жаппар мұның өзiне жалынды. Мұның алақанын ақшамен қосып қайта жауып, қалтасына қарай икемдедi.

	 	– Рбенөк, рбөнек, – деп безектейдi.



	Ана жолбасшы орыс бәрiн түсiндiрген екен ғой. Мұның жағдайын ұққандары, соған жанашырлық бiлдiргендерi бол- са керек.

	Жылы қоштасты. «Тағы да келесiң, қонасың» дегендi мәтүшке ыммен ұқтырды. «Ымға түсiнбеген – дымға түсiнбейдi» демекшi, ымға да көп-көрiм түсiнiп қалды.

	Бойы бiрден тiтiркендi. Жып-жылы беттi сұп-суық ауа қарып жiбердi. Күн соншалық суық па, әлде жылы дене үйренбей жатыр ма?

	Сүрлеу жолға түстi. Сiрә, жаңағы жолаушылар осы бағыт- тан келсе керек.

	Аяз бойға тарады. Шөп астындағы аяғы да мұздай баста- ды. Пима деген аты. Жұқа қалақтай ғана елбiреген бiрдеңе. Қаладағы сiңлiсi тауып берiп едi. Мәсiсiн шешкiзiп, осыны кигiзген. Кеңдеу екен. Ескi пәлтенiң астарлық етегiнен бай- бақ жасап, iшiнен киiп алған. Жанын сақтап келе жатқан – сол байпақ. Бүгiн ол да пана болмауға айналды. Омырауын тартқылай қымтанды. Кеуде тұсын екi қолымен айқара бас- ты. Денесiнiң әр жер-әр жерiнен жел гуледi. Қалай, қайдан сумаңдап кiрдi – белгiсiз. Мына түрiмен қатып өлетiн шы- ғар.

	Жолбасшы орысқа қараған. Ол да бүрсие бастапты. Шы- нымен-ақ суық болғаны ғой.

	Жегiндегi ат қана, суықты да, жүктi де бұйым көрiп келе жатқан жоқ. Керiле кергiп басын шұлғып тастайды. Сүйсiне пысқырынып, пыс-пыс жортады.

	Дала реңi де кешегiден өзгешелеу. Орман-тоғайлар тұтас емес, ойдым-ойдым кездеседi. Бергi шетi берiде дөңгеленiп, арғы шетi арыға қарай созылып кетiп жатыр. Жол, сiрә, ұзы- на аққан орман жүлгесiнiң тұйықталған тұсынан өтсе керек. Бiр емес, бiрнеше жүлге.

	Тау өзенiнiң бастау алар жерi сияқты орманды өзектiң де бастау алар жерi бар екен ғой. Бiр емес, бiрнеше өзек. Қатар- қатар салаласып, көз жетпеске созылып кетiп жатыр.

	Жол кейде ғана орман-тоғайдың қойнауына кiрiп, шоқа-





лақтап бiраз ирелеңдейдi. Ағаштардың саясы әжептәуiр ықтасын бола қалады. Беттi қарыған шегедей аяз жылы- мыққа ауысып, қойны-қоншыңнан сумаңдаған суық сап тыйыла қалады. Бойың жылынғандай, қол-аяғыңа жылу жүгiргендей сезiм кешесiң. Бiрақ бұл күй ұзаққа бармайды. Иiрiмдi орман азынаған ақ далаға ауыса қалады. Бетiң шы- мырлап, өне бойың мұздап қоя бередi. Бүйте берсе, әл- қауқардан айрылып, қатып-семiп қалар-ау. Арам өлген деген сол да...

	Жалпақ жазыққа түстi. Үлкен алқап екен. Су жақсы тара- са, шабындығы мол-ақ шығар. Бiр колқозға емiн-еркiн жетедi. Шөбiн шауып ұқсата алса, әрине. Колқоз демекшi, бұл жұртта ауыл, колқоз болмаушы ма едi? Бiр күндiк жерде, бiр – бекет. Бiрiнен-бiрiне жеткенше әлдеқалай кiрiптар- лыққа ұшырап қалсаң қайттiң? Тап тең ортаға жеткен мезет- те. Алдың – жарты күндiк жер, артың – жарты күндiк. Қиын екен.

	Бойына үрей үйiрiлiп, денесi түршiктi. Кеше қасқыр, бүгiн аяз... Кешегiден қорғана бiлдi. Лажын тапты. Аман қалды. Мына орыстың арқасында, әрине. Ал, бүгiн?..

	Шана тоқтай қалды. Жолбасшы орыс секiрiп түстi. Анығы, секiрiп түсудiң қарекетiн жасады. Тiзесiн еркiн жаза алмады. Етпеттеп барып әрең түзелдi. Аздап қол-аяғын жаз- ды. Олары да икемге әзер көнсе керек.

	Ат тоқтап тұр. Елiкпейдi, желiкпейдi. Баппен ғана тыныс- тайтын сияқты. Жануарым-ақ екен. Иесiнiң икемiне әбден- ақ жетiгiп алған.

	Жолбасшы орыс бұған ым жасады. Түсуге белгi бергенi Онысы несi екен? Бойын жазып, қол-аяғын қимылдатсын дегенi ме? Оған жылына қалса жақсы-ақ. Дегенмен, осы әркеттерi негiздi.

	Бұл да ана орыс құсап, қол-аяғын ербеңдеттi. Анығы ер- беңдетуге тырысты. Икемге келмейдi. Суықтың әсерiнен ғана емес, қорбиған киiмi, бұрын-соңды жасалмаған икемсiздiгi... бәр-бәрi бөгесiн болып жатыр.

	Жолбасшы орыс ыржия күлдi. Кеңкiлдеген жоқ, әрине. Езуiн ыржитты. Мұның қорбаңдаған кескiнi қолапайсыз көрiнсе керек.

	Сәнге, салтанатқа қарап тұратын жағдай қайда. Дорбаң- дап, қорбаңдап қимылдай бердi. Орыс та сөйтiп жүр. Оның қимылы ширақ, икемдi. Шөкесiнен отырады, қайта тұрады. Керiледi, созылады. Екi жағына кезек қисаяды. Арлы-берлi жүгiрiп, секiрiп-секiрiп қояды. Жүгiруге бұл да ниет қылды.





Тек, арлы-берлiсi тым сөлекеттеу шығар. Бiр орнында бүл- кектесе де жетер...

	Орыс басын изедi. Құптағаны. Екi қолын тезiрек сермеп, жылдамырақ қимылға шақырды. Кеуде тұсын, иығы мен бiлегiн ұрғылап қояды. Кенет тыйыла қалды. «Жүрейiк» де- ген белгi жасады.

	Шанаға отыруға тырмыса бастаған.

	 	– Стой... Стой... – Орыс жүгiрiп келiп, иығынан қақты. Кеудесiн түйгiштеп өзiн көрсеттi, сонсоң мұны нұсқады. Алға қарай қолын сермедi. Жаяу жүрген адамның қимылын салды.



	Е, е, бiраз жаяу жүрейiк дегендi ымбалап тұр-ау шамасы. Несi бар, бой жылынғанша бiраз жаяу жүргеннен абзалы жоқ. Божыны шананың басына тартыңқырай iлдi де, атқа белгi жасады. Ат түсiндi. Сәл керiлiңкiреп барып, шананы тартты.

	Күштi артығырақ жұмсап жiберiптi: алға қарай өңмеңдей екпiндеп, қайта тартынды. Бiрсыдырғы аяңға түстi.

	Екеуi шананың соңынан ердi.

	Аттың бiрсыдырғы аяңына iлесу екеуiне әжептәуiр жыл- дамдыққа түстi. Орысқа оншалық ауырлық келтiре қоймас, ал мұның борпаң жүрiсi жүрiсi бүкең-бүкең бүлкiлге ауысты. Бұл қарқынмен ұзаққа шыдай алмас.

	Жолбасшы орыс жәрдемге келдi. Шананың артында тiзгiндеп байланған жiп бар екен. Соның тұйықталған ұшын мұның екi қолына ұстатты.

	Жап-жақсы-ақ демеу екен. Тек, кеудесi алға сүйрелiп, аяғы артта қала бередi. Еңкеңдеп етпетiнен түсуге бейiм.

	Жолбасшы орыс тағы да жөн көрсеттi. «Екi қолыңды со- зыңқыра, кеудеңдi шалқақ ұста» дегендi ұқтырды.

	Иә, жөнi солай екен. Кеуде – артта, аяқ алдыда жүрсе тiптi жеңiл болатын сықылды. Кеудеңдi алдыға тартқан күшке аяғыңды алып, iлестiрiп отырсаң бiттi. Жеп-жеңiл сезiнесiң.

	Бiрсыпыра жер жүрдi. Денесi қызынып, бусана бастады. Терлеудiң қажетi жоқ. Бойыңа тер қатып қалса, мұздағанның көкесi сонда басталады.

	Тiзгiн жiптiң тұйығынан бiр қолымен ұстады да, бiр қолы- мен шанаға отырғысы келетiнiн ымбалады. Жолбасшы орыс божыны тартты.

	Осы әрекеттерiн күнұзын төрт-бес рет қайталады. Жа- лаңқы аяз бетi-қолды қарып, өнебойыңды жалап, қуырып, бүрiстiрiп бара жатады. Одан арыға шыдамың жетпейдi. Одан арыға шыдасаң, үсiкке шалынғаннан басқаң жоқ.





Бiр қызығы, екеуi бiр мезгiлде тоңып, бiр мезгiлде тершидi. Әлде мына орыс мұның жай-күйiн бағып отыра ма екен? Тоңғанын, шаршағанын бiле қояды да, мұның орайын- ша iс қылады.

	Дегенмен құдайға қараған пенде екен. Кешеден берi мұның әуенiне төңкерiлiп-ақ келедi.

	Жалпы, жол бойғы адамдардың бәрi де қайырым көмектерiн жасап-ақ жатыр. Дiнi басқа жұрт десе де, адамзат ұрпағының бiрiнiң қайғы-мұңынан екiншiсi сырт айналып кетпейдi екен. Жан-күйiңе ол да ортақтасып, iсiңнiң оңғары- луына, жан жараңның сыздамауына қамқорлықтарын аямай- ды екен. Оның үстiне, мұның өз ел-жұртындағы бiрiнен-бiрi үрiккен үрей, бiрiнен-бiрi қашқалақтаған қорқыныш байқал- майды. Иен дүниеде иен жатқан бiреулер сияқты. Ешқандай дүрбелеңдi де, зобалаң-зорғынды да көрмеген, сезбеген бiреулер.

	Осындай алыс түкпiр, жол бойғы қыстақ, бекеттер бұлар жақта да көп-ақ. Көп емес-ау, сол өлкенi мекен еткен ел- жұрттың бәрi дерлiк әр пұшпаққа шашылып жатқан жоқ па. Бiрақ ел iшiндегi дабыр-дүбiр де, сыбыр-күбiр де ешқайсы- сын сырт айналып өткен емес. Жаңғырығы бәрiне жетiп жа- тады. Кiмнiң үйiне кiм келiп, қонып, түстенiп кеткенi де жа- рия болып шыға келедi. Ал мына жақта... Барар жерлерiне үшiншi күнi түс ауа жеткен.

	Шанасын балалар үйiнiң дәл алдына тоқтатты.

	Еркiнше түсiрiп қоя бермедi. Балалардың аты-жөнi жа- зылған қағазды алып, бiлiп келуге кеттi. Көп кiдiрген жоқ, қайта оралды. Басын изеп, құптау көрсетiп, көңiлi көншiген түрiн анық бiлдiрдi.

	Iшке қарай тағы да өзi ертiп жүрдi.

	Бөлек бөлмеге кiрген. Бiр-екi төсек бар. Ақ халатты әйел қосылды. Жолбасшы орыс қоржынды босағаға сүйеп, сости- ып қарап тұрған. Не iстердiң бапасын бiлмей тұрса керек. Бұл басын изедi. Қолын кеудесiне қойып, рақметiн жауды- рып жатыр.

	 	– Спасиба... Спасиба... – Әттең, қазақ емес, жер бетiндегi барша жақсылық алғысқа бөлеп тастар едi.



	Бiрақ ол түсiндi. Айырықша алғысын да, ерекше ырзалы- ғын да түгел ұқты. Өзi қуанышты. Алғыс естiгенiне емес, әрине. Бiреудi ырза қылғанына, соның қажетiн өтегенiне қуанулы.

	Ақ халатты әйел мұның сырт киiмiн шешуiн ымбалады.

	Iлгiштi көрсеттi. Орындықты нұсқады.





Жайғасып отыруға тағат жете ме? Балаларды бiр көрмей сабыр табатын емес.

	 	– Дети... Дети... – Тiлi жеткен бар орамы осы ғана болды.



	Қолымен есiк жақты нұсқады.

	Ақ халатты тәрбиешi түсiндi. Басын изедi. Сәл жымиды.

	Ана мейiрiмiне оның да мейiрiмi оянды.

	Есiк сыртынан тырп-тырп жүгiрген дыбыс естiлдi. Бала- ның жүгiргенi.

	Соның арасынша-ақ, есiк айқара ашылды. Едел-жедел екi қыз бала құйындай жүйткiп кеп, есiктiң көзiнде тұра қалды.

	Алғашқыда құр аңырды. Сонсоң түк түсiнбей, түк ұқпай, үрейлене аңтарылды. Сонсоң өңдерiне қамыққан, көңiлдерi қалған, алданған, құлазыған әлпеттер кезек-кезек ауысып жатты. Бара-бара соның бәрiнiң орнын өкiнiш, сағыныш бас- ты да, көз жастары мөлтеңдеген өксiкке қарай ауыса бер- ген...

	Мұның да жанарына жас толды. Жанары ғана емес, көкiрегi, өзегi бәрi кернеп кеттi. Бәлкiм, көкiрегiне шер, өзегiне өксiк толған шығар. Алайда, бекемдендi, езiлмеуi ке- рек едi. Соған тырысты. Мына екi пақырдың бақыра жөнелмеуiн ойлады. Бақыра жөнеле ме, баж ете түсе ме, әйтеуiр, әне-мiне шараларынан шығатындары анық едi.

	 	– Ей, қарақтарым, Айткүл, Лаура, берi келе қойыңдар. Мен апаларыңмын. Назым апайларың. Төребек папаларың- ның қарындасымын. Сендердi iздеп келдiм. Алып кетем. – Кеудеден лықсып алқымға тiрелген өксiктi әрең тежеп, күлiмсiреуге тырысты.



	Ендi-ендi жалт берiп, тұра жөнелуге дайын тұрған қос сәби аттары аталғанда барып қайта аңтарылды. Бұрын-соңды көрмеген бейтаныс әйел екеуiнiң де атын бiледi. Тiптi, папа- ларының да атын атады. Күлiмсiреп, жыламсырап өзiне ша- қырды. Үнi үздiгiп-ақ тұр. Жүрегi езiлгенi, жаны елжiрегенi, шын құрақ ұшқаны ап-айқын танылады.

	Иә, бала жүректерi соны таныды, түсiндi. Тек, қайтердiң жөнiн бiлмей, делдал күй кешулi.

	Бұл өзi қозғалды. Өзi ұмтылды. Құшағын айқара ашты. Ентелей төнiп екеуiн қапсыра құшып, кеудесiне басты. Емiренiп, мерейленiп беттерiнен сүйдi, маңдайларынан иiскедi. Көзiнен аққан жасты көрсетпеуге тырысты.

	Екi бала оншалық ынтығып ықыластанбады. Сүлесоқ, ықылассыз икемделiп, амалсыздықтың нышанын ғана таныт- ты. Алабұртып, өрекбiп соққан көңiлдерi су сепкендей ба- сылды. Тынбай аңсаған, тағатсыз тiлеген көңiлдерi қайтадан





үзiлiп жерге түстi. Әркiмге жаутаңдаған, әркiмге көзiн сат- қан, үмiтiн сатқан, пана күткен, мейiр мен мейiрiм сағынған жүректерi қайтадан мұздап қоя бердi, әрине. Қазiр екеуi де сондай күйден шыға алмай тұр.

	Соның бәрi мұның өзегiн өртедi, көкiрегiн қарыды. Құшағындағы екi сәбидiң бұдан бiраз уақыт бұрын ғана жер бетiндегi ең бақытты, ең ерке балалардың қатарында болға- ны, ал бүгiн көп мұңлықтың бiрiне айналғанын ойлап, жаны жаншылды. Кеудесiне өксiк толды. Бұлардың ендiгi ғұмыр- лары қандай болмақ? Жетiмдер мен жесiрлердiң есебiне кiргенi ғой.

	Екi пақырды бiр мұңлық көкiрегiне басып, көз жасын малшып ұзақ тұрды.

	Қалған ғұмырын осы екеуiн (екеу емес, үшеу ғой. Кiшiсi Зарема Алматыдағы балалар үйiнiң бiрiнде екен. Барған соң бүкiл қаланы адақтап жүрiп, оны да тауып алуы керек. Тауып алады, әрине), иә, осы үшеуiн жеткiзуге себепшi болуға ар- намақ. Киiндiрiп, iшiндiруге шамасы жетпесе де, бас-көз бо- луға бапандай. Қажеттерiне, мұқтаждарына жүредi. Осылар- дың бұйымтайлары үшiн есiктен кiредi, тесiктен шығады. Өзiнiң жесiр тағдырын осылардың жетiм өмiрiне баспалдақ қылады. Сұрайтыннан сұрайды. Жалынатынға жалынады. Араша түсiп, алысатын жерде алысуға дайын. Иә, сөйтедi. Ендiгi өмiрiнiң уәдесi – осы.

	Ең алдымен, аман-есен елге жетуi тұр. Қайтар жол келген жолынан әлдеқайда қиын. Аштық көрмеулерi, суыққа тоңба- улары, жаяу жүрмеулерi керек. Арнап келген аманатын тап- ты. Жердiң түбi – қиырдан, елдiң шетi – түкпiрден тапты. Ендi осы аманатты елге аман-есен алып бару мiндет! Сапар ұзақ. Жол қиын. Мiндет ауыр. Ал, алғы тiршiлiк?.. Алғы тiршiлiк одан да ауыр болуға тиiс. Ол, бәрiбiр, ел iшiндегi тiршiлiк.





ТОР IШIНДЕ




	Тор iшiнiң тұңғиық өмiрi, әйтеуiр өтiп жатты. Жылт еткен қызығы жоқ, селт еткiзер алданышы жоқ, тұйық, тұмша өмiр. Жоқ, өмiр емес, күндер. Кесiктi, бағынышты, бақылаулы күндер. Сұрықсыз, сүреңсiз, күңгiрт тiршiлiк. Тiршiлiк деудiң де қисыны келмес. Несi тiршiлiк? Тiршiлiктiң тоқтап қалған кесiндiсi. Санамалы күндер.

	Тiршiлiктiң тоқтап тұрған осы кесiндiсiне қашан жан кiредi? Анау алдыңғы өмiрмен қайта жалғасатын сәт қашан туады? Жан кiретiн кезiн, жалғасатын сәтiн бiлесiң. Бiрақ ондай кез бен сәт әлi ұзақ. Тым ұзақ. Санамалап соның шегiн өлшейсiң. Сұрықсыз, сүреңсiз өткен бiр күннiң таусылғанын қуаныш қыласың. Жаныңа медеу ететiн бар қуанышың сол ғана.

	Ұйқыға жатасың. Мынау таң атпастай, ертеңгi күн тумас- тай көрiнедi. Күнi бойғы мазасыз күйбiңнен, қажыған денең, сарғайған ойдан сартап болған бой жүйең сал-сал салдырап, тұңғиыққа батып бара жатасың...

	Әлдебiр кезде миыңды шаққан даңғаза дыбыстан селт етiп ояна кетесiң. Тұруға берiлген белгi. Ұйқыңның ашылғанын ренiш қылмайсың. Тағы бiр түннiң өткенiне, тағы бiр таңның жеткенiне қуанасың. Санамалы күннiң тағы бiреуi таусыла- ды. Алдыдан бұлыңдаған кесiктi уақытың бiр мысқал жыл- жып, тақай түскен сияқтанады.

	Ағарып атқан таң мен шапағын шашқан күннiң қойнауын- да қоса жылтырап, тағы бiр үмiттiң сәулесi көкiректе қылаң берiп тұрады. Кеуделерiне таңертең кiрген сол қылаң үмiттiң табы күнi бойы көкiректерiн жылытып, дәмелендiредi де жүредi. Кешке қарай жалп етiп сөнiп, қабақтарына кiрбiң бо- лып iлiнедi. Басқа да мұң-зарларына қабаттасып мазасы кет- кен көңiлдiң тағы бiр алаңына айналады. Күнде сөйтедi. Күнде солай. Сонсоң... Бiр күнi жарқ етiп үмiт оты жана қалады. Тор iшiндегi өмiрлерiнiң қуанышы да сол. Қызығы да сол. Елден хат алады. Ел дегендерi – үй iштерi, әрине. Бүкiл ауданы, ауылы жабыла хат жазғандай сезiнедi. Жоқ, бүкiл ауданы,





ауылының орны бiр бөлек те, үй-iшiнiң орны бiр бөлек. Тар- шылық көрiп, мынадай тар жерде жатқаныңда жаныңа да, бойыңа да негiзгi медеу мен тiрек – үйiңнен келген хат-хабар. Жаның жайланып, көңiлiң сонда ғана көншидi.

	Бiраз күндер сабыр тауып, саябырсып жүресiң. Сонсоң бәрi қайта басталады. Сұрықсыз, сұрқай күндер. Жылт етерi жоқ, селт еткiзерi жоқ жан дүниеңе батпандай батқан күндер...

	Үшеуiнiң бөлмесiне түрме бастығы Азамат келдi. «Түрме бастығы» деген атау – былайғы көпшiлiктiң қолданатын жал- пылама атауы. Қоғам iшiндегi ресми дәрежеленуi басқаша болса керек.

	Хал-жағдай, жай-жапсарларын сұрады. Әлдеқандай мұқтаждықтары болса, айтуларын өтiндi.

	Нендей мұқтаждық айта қояды? Жүктеген жұмыстары жеңiл. Тамақтарын қанағат етедi. Қанағат етпегенде не лаж?

	 	– Өмiрбаядарыңызды оқығам. Соғысқа бармапсыздар. – Осы сөз үшеуiне де жеңiл-желпi ескертудей естiлдi. Бағжиып бiр-бiрiне қарасты. Кескiндерiнде: «Неге өйткенбiз?» деген таңырқаушылық бар. Үшеуiне де «брон» тиiптi.

	– Сен екеуiң жаңа өсiп келе жатқан жас қызметкер едiңдер. Мен ұшып-қонып жүрген серiсымақ едiм. Бойымды сәндеймiн. Салтанат құрам. Күреске түсем. Ырду-дырдудың ортасынан табылам. Жүйрiк ат ұстаймын. Құмай тазы, қыран бүркiт баптаймын... – Тағы не қоссам дегендей, екi досына қарап үмiт қылды.

	– Иә, өмiрдi шайқап жүрген шағың. Бiздер – ел белсендiлерiмiз. Ең кем дегенде, бiр ауданның тұлғалары болмақпыз. Еламанов марқұм – райком секретары. Соғысқа алынбайтындардың тiзiмiн жасайтын өзi. Мұнар жайбарақат күңкiлдейдi. Соның бәрi ендi ғана белгiлi болғандай, сыздық- татып қана сыр ашады. – Үшеумiздi де сол тiзiмге кiргiзiптi. Жаңағы айтқанымдай, Берiк екеумiз – ел-жұрттың болашақ тұлғаларымыз. Мен – комсомолдың бiрiншi секретарымын. Бекең – оқу бөлiмiнiң бастығы. Ал, сен... – Мұнар Әбдiрасқа қарап миығынан жымиды. Қалың бетiнiң дүрдiктеу ернiнен сәл сызат қана бiлiндi. Түсi жылығаны – жымиғаны. Басқа белгiнi тану қиын. – Сол Еламанов сенi ерекше бағалайтын...

	– Еркелететiн. – Берiк сөз қыстырды.

	– Иә, көтермелеп, мақтап жүрушi едi. «Арғы Бiржан- дардың, бергi Қажымұқанның жалғасы» деп дәрiптейтiн. – Әбдiрас өзiн-өзi мақтана көтермеледi.

	– Иә, мақтап, дәрiптеп жүретiн. Ана брон тiзiмге сен сон-





дықтан iлiнсең керек. Елдiң бiраз азаматтарын тiзiмге iлдi де, өзi соғысқа аттанып кеттi. Қайта қайтпады.

	 	– Сүйегi қан майданның ортасында қалды. – Мұнардың жаны қамықты.

	– Бәлкiм, жер басып жүргендiгiмiз үшiн үшеумiз де сол кiсiге борыштар шығармыз. Жер басып жүрмiз. Ұрпақ өсiрiп жатырмыз. Түксiз кеткен қыршындардың қатарына қосыл- мадық. – Мұнар түйiлiп, түнерiп барып тоқтады.

	– Сонда, ендi... Тәуба қыл дейсiң бе? Ал, тәуба қылдық. Артында қалған ұрпақтары өсiп-өне берсiн. Бiрақ дәл соның себебi екен деп жылап-сықтап жоқтай аламыз ба? – Әбдiрас әдейi қыңырланған сықылды.

	– Ой, Әбеке, алды-артыңды тарпи бермей, «тiршiлiгiңе әсерi тиген адамдарды бағамдай жүр» деген сөз ғой бұл. – Берiк кейiстiк бiлдiрдi.

	– Жоқ, бағамдай жүр дегенiңе құппын. Бiрақ тiрiге де, өлiге де құлдық ұр дегенге жыным қозады. – Әбдiрас бұрқ- сарқ ашулануға дайын.

	– Өй, батыр-екесi, сап-сап. Кеңшiлiк жерде де емес, мы- нау тар орында сабадан шықпайық. Азамат шырақ, мiне, бiз осындай жаймен соғыстан қалғанбыз. Оны да кеселдiң бiрi есебiнде көлденең тартқан. – Мұнар өзiн ақтағандай ма, ақталғандай ма, әйтеуiр, дәлел қылған сыңайы анық. – Оны да «жаулықтың әсерi» дедi.

	– Серi ағаңның бойы құрыштап жүрсе керек. Өнерiнiң бәрi iшiнде қыстығып жатыр. – Берiк сөзiн Азаматқа арна- ды. Әлдеқандай ұсыныс күткен сықылды.

	– Сонда... – Азамат күмiлжiдi.

	– Өнерi көп. Серiлiк құрып, сайран салатын. Той-думан- ның әрiн де, нәрiн де кiргiзiп ән шырқайды, қисса-дастандар айтады. Күреске түседi. Аңшылық саяты және бар. Бұрынғы сал-серiлер киетiн киiмiнiң бәрi сай. Үкiленген, оқаланған, өрнектi киiмдер. Бәйге аты – өз алдына. «Жат» десе – жа- тып, «тұр» десе – тұратын, Әссәкөк өз алдына. Алдымен де секiредi, артымен де секiредi. Былқылдатып би билегенi қан- дай! Құмай тазылары бар. Қыран бүркiтi баптаулы тұрады. Серi ағаң соның бәрiн көксейдi, әрине. – Берiк өзi де көксеп, арман қылғандай жеткiздi. – Осының серiлiгi ғой бiздiң түбiмiзге жеткен. «Ескiлiктi қайта жаңғырту» дедi. «Жаңа өмiрге сыймайды» дедi. Ондайға илiге қоятын Әбекең бе?! Қасқиып, қасарысып бақты. Сол-ақ екен, басқан-тұрғаны- ның бәрi жаудың iсi болып шыға келдi. Қасындағы достары бiздер қоса күйдiк, – дедi Мұнар.





	– Сол өнерлерiңiздiң үстiнде көрер ме едi өздерiңiздi шiркiн! – Азамат тамсанып қойды. Қызығып, қызынып отыр. Бiр мекеменiң бастығы. Балалы-шағалы азамат. Бiрақ ата-бабаның дәстүрiне қызығу – бойын билеп, жан құбылы- сын тербедi. Аңсары ауып, көңiлi құштартты.

	– Жануарларым-ай! Қашан көрер екенмiн? Қаншасын көрер екенмiн? Қаншасын көрем? Қайсысын көрем? – Әбдiрастың жаны ширықты. Үнi құмығып шықты. Көңiлi жасып, ойына тиянақ таба алмай тұрғаны анық.

	– Жә, шiркiнiм. Бәрiн уайым қыла берме. Бала-шағаның амандығын сұрайық. Басқасы қайта құралар. Мұнар жайы- мен күңкiлдеп сабырға шақырды.

	– Оның үстiне, мына қапастан аман-есен құтылған кезде жасың да елудi алқымдап, ел-жұртыңа ақсақал болып жетесiң.

	– Берiк басалқылық жөнiмен болашақтың бағдарын мөлшерледi. Ендiгi жағдайда серiлiктiң жолы да, жөнi де қисыны келмейдi дегендi ескерткенi сияқты.



	Әбдiрас шиыршық атып, ширыға түстi. Әлдебiреулердi мытып тастардай, езгiлеп жiберердей құшырланды.

	 	– Өмiрде жасалмақшы барлық жоспарымызды күйреттi.

	– Әбдiрас тапсына кiжiндi.

	– Көндiккеннен басқа шара жоқ. Өмiрдiң әдiлетсiздiк ықпалын, көбiне-көп, ұлы адамдар тартқан. Ұлы адамдар мен күрескерлер. Бiздер солардан сабақ алсақ керектi. – Берiк уағызға көштi. Ұлылар мен күрескерлердiң өмiрiн үлгi етiп ұсынып, Әбдiрасты сабасына түсiрмек. Өздерiне де жұбаныш қылмақ.

	– Беке-ау, ұлыларыңның тәрбиелiк жолын үлгi қылайын- ақ. Өнерлерiн өнеге тұтып, жан сарайыма азық етiп пайдала- найын. Ал, ендi, солардың өмiрi қамауда өттi екен деп жаны- ма жұбаныш қыла алмаймын. – Әбдiрас басын шайқады. Кәдiмгiдей ежiрейедi.

	– Жә, шiркiндер екеуiңнiң дауласуыңа басқа уақыт та- былмайтын едi. Мына Азаматтан ұят болар. – Мұнар зiл тас- тады. Екi досы тыйыла қалды.

	– Маған бiр ой келiп тұр. – Азамат аздап күмiлжiген- сынды.

	– Түрме дегендi – iстеген қылмысының жазасын өтеу орны деп санаймыз. «Еңбекпен түзету лагерi» деп жаймашу- ақтайтынымыз және бар. Осыны, шын мәнiсiнде, тәрбиелеу, түзету орнына айналдырсақшы деп армандаймын. Бiздер на- ғыз тәрбиешiлерге айналсақ... Пiкiрiмдi, жоспарымды жоға-





рғы орындарға сан рет жаздым. Мән бермейдi. «Тәрбиеле, түзет» деп өзiме сiдет қылады. Тырысып-ақ бағам. Бiрақ нәтиже аз. Ниеттестерiм, қолдаушы көмекшiлерiм жоқ. Сол қолдаушылықты сiздерден сұрасам қайтедi? – Сәл именген- дей қалыпта үшеуiне кезек қарады.

	 	– Пәле, шырағым-ау, бiз де сол түзелуге тиiстi адамдар- дың қатарында емеспiз бе. Бiзден не қайыр болады? – Мұнардың жау қабағы жазалаң ете қалды. Шынымен-ақ, та- ңырқап отыр.

	– Қайырдың бәрi сiздерден болайын деп тұр. Үшеуiңiз де тәрбиешiсiздер. Бекең ғылым мен мәдениет жүйесiн сарап- тайды. Мұнар аға өмiрдiң мән-мағнасынан үлгi айтады. Әбе- кең қисса-дастандар арқылы әсер етедi. Күресу әдiстерiн үйретедi. – Азаматтың бет-жүзiне, кәдуiлгiдей-ақ, үмiттiң сәулесi жүгiрдi. Өзi аға тұтып, қамқорына алып жүрген үш азамат (жоқ, қазiр бұлар азамат емес. Азаматтық құқығынан айрылғандар) тiлегiн қабыл алады деп сендi.



	Үшеуi бiрдей толғанды. Азаматтың тiлегiн кейiн серпу оның көңiлiн қалдыру. Ал, елпең ете түсуге қазiргi қалып- тары жiбере қоймайды. Бұлар да тұтқындар. Қатеден кет- кен, тентектiктен асқынған немесе «алтын көрсе, перiште жолдан таядының» әсерiмен дүниеге қызыққандықтың сал- дарынан жазалы болғандар емес. Саяси тұтқындар. Елiне, жерiне, халқына сенiмсiз жандар. Осылар келiп, басқаларға үлгi-өнеге айтпақ. Мұндай тәрбиелiк жолды олар қабылдай ма? Жарайды, Азамат күшпен иiп, зорлықпен тыңдатар-ақ. Бiрақ көкiректерiне енбесе, саналарына сiңбесе, бос әурешiлiк қой.

	Керiсiнше әсерi тиюi мүмкiн. Азаматқа бәрi бойұсынады. Бағалайды. Ал, мынадай қисынсыздықтан кейiн... Қыңырай- ғыштар шығып жүрмесе...

	 	– Қисындарыңызды түсiнiп отырмын. – Азамат алдын- дағы үшеудiң iшкi ойларын мақұлдағандай, сәл-сәл басын изедi. – Басқаларға оғаш сезiлмеу үшiн қастарыңызға тағы үш-төрт адам қосайын. Әр себеппен жазаға iлiнген зиялы жiгiттер бар.

	– Е, мұныңның жөнi келедi, – дедi Мұнар. Тек, қиюын таба алсақ,.. – дедi Берiк.

	– Қиюын табайық, – дедi Әбдiрас.

	– Бiр жағынан, өздерiңiзге де алданыш болар едi. – Аза- мат елпең етiп қуана қалмады. Әдейi «ұзын арқан, кең тұсауға» салды.



	Әрине, үшеуi де торығып жүргенi рас, бiрақ ерiгiп жүрген





ешкiмi жоқ. Дегенмен, Азаматтың ұсынысына үшеуi де ендi ыңғай бiлдiрдi.

	Әр саладан өнерi бар тағы да бес-алты адам қатарға қосылды. Орыстардың iшiнде қол өнерiмен (өнер ме, кәсiп пе?) айналысатындар көп болып шықты. Ондайлар қазақтар- дың арасынан да табылды, әрине.

	Ондайларды бiр топқа бөлiп, Азаматтың өзi жинақтады.

	 	– Сенiң елдегi iсiңнiң жалғасы. – Берiк Әбдiрасқа құптау күте қарады.Құлшындыра түспек.



	Әбдiрас осы iске әу бастан-ақ оншалық бiр ықыластана қоймаған. Бойкүйезденiп, салқын қарады. Тек, екi досының ыңғайына қарады. Сонсоң, ана Азаматтың көңiлiн жыққысы келмедi. Азаматтың көңiлiн жығуға болмайтын едi. Күндерi түскен тәуелсiздiктен емес. Шынымен-ақ, жақсылығы өттi. Аңқылдаған адал көңiлi қандай! Бейшара, мүскiн күйге түскен шақтарында көңiлiн де, көмегiн де тосты. Бұрын-соң- ды танымайтын сырт бiреу. Түрме бастығы. Он жыл түрмеде жатып, бастығын көрмей-бiлмей қайтулары мүмкiн ғой. Бұлар үшiн күнделiктi күзетшi де жеткiлiктi...

	Тұтқындардың бәрiн бiрдей жинамады. Әңгiмеге құлық- тыларын, тәрбиенiң әсерi тиедi-ау дегендерiн, өздерiнде де аз-кем өнер жұғындысы барларын, зиялы орындарда қызмет атқарып жүрiп, әртүрлi жағдайлармен iстi болып қалғанда- рын көбiрек қамтыды.

	Күнiне бiр-екi сағат қана. Кешкi уақытты пайдаланады. Кешкi уақыт бәрiне де қиын. Алданыш жоқ. Ермек жоқ. Жұбаныш жоқ. Үмiт?.. Кесiктi жылдар. Санаулы күндер. Күн сайын тағы бiр күннiң өткенiн ғана жұбаныш қылады. Кесiктi жылдар таусылғанша көңiлде жылт етер басқадай түк үмiт жоқ. Күтер үмiт те жоқ. Қылар қайран да жоқ. Жан дүниеңдi езген, жүрегiңдi сыздатқан, өне бойыңды сал-сал қылып салдыратқан бейжай күйлер.

	Бастаманың алғашқы бастауы Әбдiрасқа тиесiлендi. Көпшiлiктi елiктiрiп, бiрден баурап әкету қажет. Мүлгiп, дөкеттенiп бара жатқан ой жүйелерi селт етiп, сiлкiнiс тап- са... Ойларына қозғау түссе, бойларына тиянақ тапса... Осы үмiттi төртеуi де медеу еттi. Үш тұтқын. Түрменiң бастығы.

	Әбдiрас шын-ақ толқыды. Ел-жұрттағы үздiге анталаған ықыласты топ емес. «Әу...у...» деп бастай жөнелер едi. Мон- таны томсарып, момақан ғана құлақ түретiн көгенкөздер де емес. Қыңыр, қисық, ештеңеге сенбейтiн, ештеңеге үздiкпейтiн, үмiт, тiлек дегендердi бұйым да қылмайтын тоң- мойын жандар.





	– Iшiмiзде ән айтатындар бар ма? – Әбдiрас аңысын аңдап отырғандарды жағалап шолды.

	– Не, әртiстiкке аласың ба? – Топ алдында отырған құжбан қара күж ете түстi. Өне бойын селкiлдетiп өп-өтiрiк күлдi. Кәдуiлгi күлкi емес, тамағынан қиқылдаған, көмейiнен шиқылдаған жалған күлкi. Сондай жағымсыз. Жылымшы. Кекесiнi де шамалы. Құр дарақы күлкi.



	Құжбан қара мойнымен емес, бүкiл денесiмен екi жағына кезек бұрылып көз алартты. Маңайындағылар жамыраса ду- ылдасып, әлгiнi қостай жөнелдi.

	 	– Алдымен өзi айтсын. Көрейiк әуселесiн!

	– Өзi әртiс бiрдеңе болуы керек.

	– Бiздi жинаған кiм өзi? Бастық па, мынау ма?

	– Ерекше бiреу болса, түрмеге неғып түсiп жүр?



	Азамат лып етiп орнынан тұрды. Көпшiлiктi қолымен жасқап, тынышталуға белгi жасады.

	Көпшiлiк бiрден сап тыйыла қалған жоқ, әрине. Кейбiрi тамақтарынан булыға күлiп, кейбiрi аузын басып шиқылдап, дыбыстың дабысы жамырап барып тынды.

	Азамат қабағын кiржитiп кiдiрiстеп қалды. Ешкiмнiң бетiне тiктеп қараған жоқ. Жоғарыдан бақылап, бәрiн төбелерiнен шолды.

	 	– Сабыр сақтап, шыдам қылыңыздар. Бұл iс – ерiккеннiң жұмысы емес. Бәрiмiзге ортақ жақсылық. Сiздер үшiн. – Көп тәптештемедi. Орнына қайта отырды. Әбдiрасқа бұры- лып, «жүргiзе берiңiз» дегендей белгi жасады.



	Залдағылар қайта дабырлады.

	 	– Ал, әнiңiздi айта берiңiз.

	– Ақыл айтып, әуреге түспей-ақ қойыңыз.

	– Әлде билейтiн шығарсыз.

	– Басқадай өнерiңiз бар ма едi? – Құжбан қара кекесiнiн iрiкпедi.

	– Өнерiм көп. Сен сияқтылармен күресе де алам. Бiрақ мына еден қатты ғой. – Әбдiрас айналасына көз салды.

	– Ештеңе етпейдi. Жығылсаң жер көтередi. – Құжбан қара иығын селкiлдеттi. Күлген сымағы.

	– Мен жығылмаймын ғой, оны қойшы. Сенiң жамбасың сынады деп қорқам. – Әбдiрас ананы әрi кекеттi, әрi намы- сын қоздырды.

	– Мен осы қаланың атақты атаманымын. «Қара дию» атанғанмын. – Құжбан қара кеудесiн ұрғылады. – Жұды- рықта да, күресте де менi алатын жоқ бұл төңiректе.

	– Соныңның екеуiне де мен дайынмын. Тек, төбелес, кек





қайтаруға санамайық. Өнер көрсеттiк деп есептейiк. – Әбдiрас оңтайланып, киiмiн жеңiлдедi.

	Залдың бергi алдында орындық қойылмаған әжептеуiр алаңқай бар. Әбдiрас сол араға барды. Құжбан қара кiжiне ұмтылған.

	 	– Дат, тақсыр! – Әбдiрас қолын көтерiп тоқтатып қойды.



	 	– Қапы қалмау үшiн әбден ұстап ал. – Кеудесiн көтерiп керiле шалқайды.



	 	– Маған ұстау-ұстамау бәрiбiр. – Құжбан қара қайта ұмтылды. Әбдiрас шап етiп аш белiнен жабысты. Сол бетiнде бөгелген жоқ, өзiне қарай қапсыра тартып, қырқадан шалды да, тастап келiп жiбердi. Құжбан қара оң жамбасымен гүрс етiп құлады. Әбдiрас оны қайта баспады. Басынан да аттама- ды. Ары қарай тағы да мұрсат бергендей кiдiрiп тұрды.



	Құжбан қара жалма-жан қайта көтерiлдi. Сол бетiнде жұдырық сермеген. Әбдiрас бұққан жоқ. Алақанның қыры- мен ананың қолының қарынан iп-лезде перiп кеп жiбердi де, дәл өкпе тұсқа жұдырығын төсей қойды. Бәлкiм, қаттырақ нұқып қалғандай да шығар. Бұлшық еттi бөле тиген тегеурiндi алақанның өткiр қыры құжбанның қолын сал ғып тастады. Сал болып төмен салбырап бара жатқан оң қолын сол қолымен сүйемелдеп үлгергенше дөңбек түйiн дәл өкпе тұсына қадалды. Иә, шын мәнiнде қадала тидi. Құлаш серме- ген жоқ. Қолын серпiген жоқ. Бар болғаны – қолын алдыға қарай нұқып қалды. Жұдырығы құжбан қараның қос өкпесiнен қадалды.

	Құжбан қара талықсып бара жатты. Салдыраған қолы төмен тартты.

	Әбдiрас өзi сүйемелдеп апарып, орындыққа отырғызды.

	 	– Кеудеңдi керiп, тереңнен дем ал.



	Құжбан қара тереңнен тартып дем алды. Күрсiнген сияқ- танды.

	 	– Қапың бар ма? – Әбдiрас табалаған жоқ. Намысына да тимедi. Ақыл салғандай ғана жаймашуақ пiкiр тартты.



	Құжбан қара қолын ұсынды.

	 	– Жеңiлдiм. Жеңдiңiз. Күшпен де, ақылмен де жеңдiңiз. Бұдан былай атамандықты да қойдым, бұзықтықты да таста- дым. Сiрә, соларды өнер деп санасам керек. – Құжбан қара күмiлжiп, ұялып төмен қарады.

	– Дарақы намысқа желiкпегенiң – жiгiттiгiң. Бiреуден бiреу кiсiлiк асырудың, өнер оздырудың жолы – бұзақылық- тан басқа. Жассың. Бойыңда – күшiң, қолыңда – қайратың бар екен. Тек, сол күш-қайраттың жұмсалар орнын тап. Ел-





жұртыңа игiлiгi мен септiгi тисiн. – Залдан мақұлдаған, құптаған дауыстар естiлдi.

	Әбдiрастың көңiлi көншiдi. Бойына ұшқынды леп жүгiрдi. Әрине, мына отырған доғалдар мен тоңмойындардың бәрi бiрдей, бәрi бiрден түзеле қалады-ау деп дәметпейдi. Ондай- лыққа тырысып та қажетi аз. Әлдекiмдерi ғибрат алып жатса, нұр үстiне нұр болмақ.

	 	– Тағдырыңды дұрыс жолға салу, «азамат» атанып өмiр кешу – әркiмнiң жеке санасының үлесi. «Өзiн жөндеп алмай, бұл неге көсемсiп тұр» демеңдер. Бiздiң жөнiмiз – мүлде бөлек жағдай. Ел-жұрттың жыртысын жыртамыз деп жалаға iлiккендермiз. Сол ел-жұрттың бiр бөлшегi – сiздерсiздер. Тынши алмадық, қарап жата алмадық. Сонсоң мына Азамат бауырымның ұсыныс-тiлегiн қабыл алдық. Сiздердiң көңiл- күйлерiңiздi көтерсек деген ниет. Жабығасыздар, қамығасыз- дар. Сырт ортамен, ел-жұртпен қарым-қатынас жоқ.

	– Ескiден қалған қисса, дастандар бар. Сондайдың бiреуiнен жеткен жерiме шейiн айтып берейiн. Бұл өңiрге кең тараған дастандар – «Еңлiк-Кебек» пен «Қалқаман-Ма- мыр» жырлары. Жырдың аты-жөнiн естiген шығарсыңдар. Тiптi, жатқа бiлулерiң де мүмкiн. – Әбдiрас отырған топқа жағалай көз жүгiрттi. Сәл биiктетiлген сахна төрiнде түрегелiп тұрған. Отырғандарды төбелерiнен шолды. Сон- соң, бiр орындықты алып, сахна төрiне жеке даралап қойды. Жан-жағына қаранды. Терезе алдында шағын ғана жұмыр ағаш жатыр екен. Оқтаудың үлкендiгiндей. Ағашты қолына ұстап, орындыққа отырды. Домбыра тартқандай пошым жа- сады.

	– Ау... у... – Тереңнен тартып, биiкке көтерiп, жыр бас- таудың ежелгi рәсiмiн жасады.Сонсоң-ақ, ары қарай жосыл- та жөнелдi. Сабырлы, сазды әуенмен ғана сырғытып отыр. Сөздiң, ұйқастың анық шығып, нақты естiлуiн ерекше құнттады. Сөйткенде әсерi артып, мән-мағнасы ерекшелене түспек. Жарты сағаттың төңiрегiн орайлады. Жырдың орта тұсына ғана жеттi. Қалқаманның Мамырды алып қашып кел- ген жерi.



	Отырғандар ұйып тыңдады. Қыбыр-сыбыр бiлiнбедi. Әбдiрас оқыс тоқтады.

	 	– Ендiгiсiн ертеңге қалдырайық. Қазiр басқадай өнерлiлердi байқайық. – Басқаның пiкiр, қалауын қаперiне алмады. «Жөнi – осы» дегендi дауыс ырғағымен ұқтырды. – Қысылмаңыздар. Ортаға шығып, ән айтуға болады. Басқа да өнерлерiңiз болса...





Ешкiм қозғала қоймады. Бәрiнде де ыңғайсыздық бар.

	Топ жара белсенуге ешкiмi дәт қыла қоймады.

	 	– Пәлi! Мұнымыз келiспейтiн шаруа. Кем-кетiгiне еш- қандай сын жоқ. Сынау жоқ. Менiкi де өнерiм асып, iшiме сыймағандығы емес, сiздерге деген ықыласым мен қамқор көңiлiм. Әлде өзiң бастап жiбересiң бе? – Әбдiрас құжбан қараға ым қақты. Анау қипыжықтап, желкесiн қасыды. – Бәсе, өзiңде бiрдеңе бар. Тегiн адам кеуде кере бермейдi.



	Құжбан қара мипаңдай басып, сахнаға шықты.

	 	– Шешем ән айтушы едi. Көбiне, «Бес қара кер» деген әндi айтатын. – Құжбан қара тамағын қырнады. Жiңiшкелеу ғана қоңыр даусы бар екен. Жұп-жуан денесiне үйлесе қой- майды, әрине. Бiрақ әжептеуiр жатық.



	Көпшiлiк қошемет көрсетiп, қол соқты. Мақтасып, мадақ- тасып жатыр.

	 	– Қойшан бүгiн қайта туды! – Топ iшiнен әлдебiреу ай- қайлап жiбердi

	– Бiз ендi атамансыз қалдық! – Мұның үнi мысқылды естiлдi. Қойшанды мұқататын сықылды.

	– Жаңа атаман сайлаймыз, – дедi ендi бiрi.

	– Жоқ! Отряд тарайды! – Қойшан гүж ете түстi. Залдағы қыбыр-жыбырдың бәрi сап тиылды.



	Қойшан орнына отырды. Көпшiлiктен қошемет естiдi.

	Бiразының мысқыл, кекесiнiне iлiндi.

	 	– Ары қарай? – Әбдiрас көпшiлiктi қолқалағандай едi. – Ендiгi қысылып-қымтырылудың жөнi жоқ. – Әбдiрас Мұнарға бұрылды. Жеме-жемде Мұнардың да бiр қақпасы бар едi. Жас шақтарында көркемөнерпаздар үйiрмесiне қатысқан. Пьеса қоятын. Әбдiрас – Төлеген, Мұнар – Беке- жан, Берiк – Базарбай болып ойнаушы едi. Мұнардың жу- антық келген дене бiтiмi, қоңыр даусы, үнiн тамағынан шы- ғарып кеңк етiп қалатын қарқылдақ күлкiсi Бекежанды сырт пошымымен-ақ әйгiлеп тұратын. «Бекежанның бетi де осы сенiң бетiң сияқты қалың болған шығар» – деп, әзiлге мысқыл шаптыратын. «Мынаның сөзiнiң астарын аңдадың ба?» – Берiк әдейi шақ-шақ қылмақшы. «Иә, ұқтым». «Саз бет» дегенi ғой. Менi емес, Бекежанды айтып тұр. Жартас түбiнде кездесермiз. Сазайын берермiн! – Мұнар әзiлдiң өзiн шынға бергiсiз қылып айтады. Шынымен-ақ, Төлегеннiң «сазайын берiп», Жiбекке келiп, соны естiртедi. Осы тұстағы Бекежанның сайқымазақ әнiн Мұнар ерекше жандандырып-ақ жiберушi едi. «Деген де: ар ма Жiбек! Ар ма Жiбек!»...





	– Сен не, менен дәметiп тұрсың ба? – Мұнар қалың қаба- ғын кiржiң еткiздi.



	Әбдiрас Бекежанның кейпiн бейнелеп, екi мықынын та- янды.

	«Деген де: ар ма Жiбек! Ар ма Жiбек!»... Даусын жуанда- тып, олай-былай қойқаң-қойқаң еттi.

	 	– Пәлi, мына өкiрек қоза бастады. – Мұнар Берiктен



	«араша» сұрағандай едi.

	Берiк қасындағы Мұнарға иегiн көтерiп, «қане тұр» деген- дей белгi жасады. Қол соғып, басын изедi.

	 	– Пәлi, мына екеуi... – Мұнар күңкiлдеп үлгермедi, Аза- мат та қол соқты. Оны бүкiл зал қоштай жөнелдi.

	– Әуелi «Айым ба екен-айыңды» айтып даусыңды аш. – Әбдiрас Мұнарды қолтықтап әкелiп қасына тұрғызды. – Ал, мен бастайын.



	«Айым ба екен-ай, Күнiм бе екен-ай»...

	Екiншi жолдан бастап Мұнар қосылды.

	Бұрыннан үйреншiк болып алған қос дауыс бiрден-ақ үйлесiмiн таба кеттi. Екеуi екi дауыспен айтып шықты. Жап- жақсы айтылды.

	Сонсоң, Әбдiрас жекелеп тұрды. Бекежан айтатын әуенге салып, қомпылдап ырғақ шақырды. Мұнарды желiктiрiп көргенi.

	Ендi Мұнар арлы-берлi ойқастады. Секiрiп аттан түскеннiң белгiсiн жасады. Сонсоң тамағын қырнап, Әбдi- расты екi-үш рет айналып шықты.

	 	– «Ау»... – Бастай жөнелдi. Қоқаңдап, қойқаңдап, дауыс әуенiн қимыл әрекетiнiң ыңғайына қарай құбылтып, түрлендiрiп, әр тектi ырғаққа салды.



	Залдағылар дүркiрете қол соқты.

	Тап осы сәтте Әбдiрас қолма-қол басқа өнер тапты. Үнiн көмейiнен сызылтып, Қыз Жiбектiң әнiне басты.

	 	– «Бекежан, жоқ екен ғой ақыл, айлаң»...



	Тұп-тура қыздың дауысы. Көмекейден сыңғырлатып шы- ғарды.

	Көпшiлiк қыран-топыр.

	Мұнар да арқасы қозып, Әбдiрасты айналып қойқаң- қойқаң қоразданды. Төлегендi естiртiп, құшырлана қарқылда- ды. Айызы қанып, насаттанған түр танытты. Бекежан мен Қыз Жiбек бейнеленген осы сәтке залдағылардың бәрi сүйсiндi.

	Осыдан кейiн-ақ көпшiлiктiң құрсауы жазылып, бiрiн- бiрi қолқалай бастады.





Мысқыл, мысал өлеңдер оқитындар шықты. Шама-ша- рықтарынша ән айтқандары да бар.

	Сонсоң, қағiлез ғана ақ сұр жiгiт топ алдына шықты. Әлгiнде Әбдiрас отырған орындыққа ол да отырды. Жүрiс- тұрысы биязы. Қызметкерлiктiң нышаны анық байқалады. Маңдайын кеңiнен керiп, шашын артына қарай шалқайта тастайтын болса керек. Тақырлап алып тастаған қырма ба- сын кейiн қарай сипай бередi.

	Әбдiрас ұстаған сыптығыр ағашты қолына ол да ұстады. Сырт-сырт тықылдатып, домбыра тартқанның белгiсiн жа- сады.

	 	– Осы ғасырдың отызыншы жылдарына шейiн ғұмыр кештi. Иманжүсiп атты әншi, ән шығарушы адам болған. Ба- тыр, серi, саяткер адам. Қуғын-сүргiндi көп көрген. Екi қоғамға да сыймаған. Қоғамға ол сыймады ма, қоғам оны сыйғызбады ма? Ол жағы менiң жұмысым емес, әрине. Сол Иманжүсiптiң айдауда жүргендегi әнi. Патша заманындағы айдау...

	– Совет заманында да айдалды ма? – Зал ортасынан әлдебiреу қырылдай сұрады.



	Әлгi сұрақты әншi жiгiт елеусiз қалдырды. Естiмеген қалып көрсеттi.

	«Мен елiмде жүргенде жұрттан астым»...

	Баяу қоңырлатып бастады да, бiрте-бiрте көтере бердi. Арманға оранған мұңы бар, бұлқынған кегi бар. Жаяу Мұса- ның әндерiндей буырқанып, бұлқынып тұрған жоқ, әрине. Бiрақ ән сарынындағы iшкi күш, үстем көңiл, көзден ұшқан сайранды өмiрдiң өзектi өртеген өкiнiшi тыңдаушысын түрлiше күйге түсiредi. Күйiнесiң. Сүйiнесiң. Аңсайсың. Қоса тiлейсiң. Аяғы – өкiнiш. Арман.

	Иманжүсiптiң аты да, әнi де оншалық тарала қоймаған екен. Жаяу Мұса, Мәди, Балуан Шолақ жиi айтылады. Сон- соң, Естай, Әсет...

	Әбдiрас әнге де, әндi шығарушыға да ерекше ынтықты. Тағдырларында ұқсастық, жүректерiнде үндестiк бар сияқты сезiндi. Мына әншiге де разы болды. Әндi ынтасын сала орындады. Отырғандардың да көңiлдерiнiң қыбы қанды. Ән бәрiнiң мұң-шерiн қоса шаққандай едi.

	«Тар қапаста өксумен өттi-ау күнiм»...

	Осы тұста бәрi де күрсiнiп салған. Iштерiндегi шерменде күйлерiнiң өксiгiн жеткiздi...





АРҒЫ ЖӘНЕ БЕРГI АСЫРА СIЛТЕУЛЕР


	Арғы асыра сiлтеу

	 	– Қатын ей, «артты қысқан бай болады» деген. Осы сайқ- ымазақ мәтелдiң де бiр шындығы бар шығар. Бай болмасақ та, аман тұрайық. Мына менiң ашық аузымды қақпақылдап отырмасаң, жарға жығып жүрмесiн тегi. – Жұмабек «осым қалай» дегендей, тар маңдайын сәл тыжыра еңкейтiп, абалақ ала көзiн әйелiне төңкердi. Күлiмсiреп, ойнақшып тұратын қушыкеш жанары сап-салмақты, сап-салқын.

	– Е, байғұсым-ау, түсiңнен шошыдың ба әлде бiреу үркiтiп зәре-құтыңды алып жiбердi ме? Бiр елi аузыңа екi елi қақпақты өзiң қоя алмасаң, омалып үйде отырған мен қалай ие болам оған? – Әйелi де тура ерiнiң әуенiне салып, дабдыр- лай дауыстап, қарсы дәлелiн тосты.



	Бейпiлдеу сөйлеу екеуiнiң де дағдысына ұқсайды. Ерiнiң қағытпа қылжақ мысқылына дәйексiз жауап қайтаруды әйелi де әбден машық қылған сықылды. Және бiр-бiрiнiң осындай қылықтарын екеуi де кектемесе керек.

	 	– Түсiмнен шошысам, түн iшiнде сенi де мазалар ем-ау, қатын. Кеңiрдегiме пышақ таяп қорқытқан да ешкiмi жоқ. Қазiргi жағдайға қарап өзiм қауiп қылдым. Ел iшiндегi жау- лар қара шыбындай қаптап барады. Сырттан келгендер емес, өз қатарымызда жүргендер. Қатынына бiлдiрмей, байы жау екен. Әкесiне бiлдiрмей, баласы жау екен. Қарап тұрсам, не мен жаумын, не сен жаусың...

	– Ақырыншы, бiреу естiп қалмасын. Қалжың қылмай- тынды қалжың қылатының-ай сенiң. – Әйелi ендi ғана шын кейiстiк бiлдiрдi. Сонда да, тентек ұлының оғаш қылығына көрсететiн үйреншiктi салмақсыз ескертуiнен асқан жоқ.

	– Жолдас қатын, мен де соны айтып тұрмын. «Басқа пәле – тiлден», аңдаусыз сөйлеп қойып, пәле жабыстырып алам ба деп қорқам. Жабысқан пәлем – тiлiм болып, оны естiген куәм – сен болып, шақша басымды шатаққа ұшыратып алып жүрмейiн.

	– Сонда ендi, сақтанар жауың бiз бе екенбiз? – Әйелi шын-ақ секем алды. Таудай өкпесiн төге салуға дайын тұр.

	– Астыңдағы атың – жау, қойныңдағы қатының – жау. Әйтеуiр, сақтықта қорлық жоқ деп жатырмын. – Жұмабектiң қалжыңы мен шынын айыру әлi де екiұдайлау едi.

	– Қу тiлiңе сүйенiп, ары-берi қақпақылдамай, жөнiн түсiндiрсеңшi.

	– Әйелiнiң үнiнен өкпе мен нығырту қабат аңғарылды.

	– Әй, қараңғы қатын, ел iшiндегi жаулардың ұсталып





жатқанын бiлесiң бе өзiң? – Жұмабек жұдырықтай жұтқын- шағын қылқ-қылқ жұтынып, өңешiн едiреңдей созды.

	 	– Ал бiлдiк. Ұсталса, жаулар ұсталды. Өме қатқырларға сол дауа. Оған сен неге дүркiрейсiң? – Әйелiнiң таңдайы та- қылдап, көзi қылиланды.

	– Әй, өзiң... «Жау» деген жаламен адал азаматтар да ұста- лып...

	– Жұмабек кiжiне түтiгiп, кiлт басылды. – Яғни жау еместер де дегенiм ғой.

	– Жарайды, мәймөңкелемей-ақ айта бершi. – Әйелi рұқсат берген адамның кейпiмен иек көтердi.

	– Айтсам, сол... – Жұмабек талай адамның атын тiзбектеп шықты. – Көпшiлiгi кеше ғана осы өкiметтi қолда- рымен орнатысып, қатерге басын тiккендер. Қырып-жойып байларды айдатып, осы өкiметтiң қамы үшiн деп ашаршы- лықта үй-үйдiң қап түбiндегiсiне шейiн сыпырып алғандар да бар. Аузынан – сөзi, қойнынан – бөзi түскен жуастар да iлiкке iлiндi. Соның бәрi жаулық жасады дегенге көңiлi құрғыр иланбайды. Әйтеуiр, түбi жақсылық емес.



	Әйелi үнсiз тыңдап, ойлана томсарды. Әлгi ұсталды дегендердiң ақтығы түгiлi, күйеуiнiң соларды ақтаған сөзiне де сене қоймады. Ақ адамды қалай қаралайды? Не деп ұстай- ды? Қалай жазалайды? Не деп пәле жабады? Жаза басқан ұрлық-қарлық та емес, ел-жұртына қастандық қылды деген ауыр қылмыс оңайлықпен жабыса қала ма адамға? Боштасын алуға орталыққа барған сайын жетелеп бiр үрейдi ала қайта- ды. Өзi қорықпайды-ау, елдi қорқытады. Сондай пәленiң сал- қыны осы ауылды да торлайды дейдi. Ауданның қиыр шетiнде жатқан жаман ауылда нелерi бар? Айдаладан кiмдi iздесiн? Ендi келiп, тағы тұр бастап, өзiн қоспақтайды.

	Ол күнгi әңгiме осымен тынған. «Ұйымдас» колхозы ата- латын аз ауыл күнделiктi күйбең тiршiлiгiн қал-қадiрiнше күйттей бердi.

	Жұмабек почташы екi-үш күнде бiр қатынап, аудан орта- лығынан әкелер хабар-ошар қағаздарын уақытымен жеткiзу мiндетiн жаза баспай атқарып жатты.

	Көбiне, тiл мен жағына сүйенiп, салауатты iс-шаруаның өзiн қалжың қылжаққа бұрып, мардымды ештеңе шығарма- ған соң, колхоз бастығы почта тасуға әдейi қосқан.

	Екi жақ та ұтысқа шықты. Басшылардың құлақтары ты- ныш, ашулары сабасында.

	Жұмабек те өзiмен-өзi. Қалауынша жүредi, қалауынша тұрады. Екi күнi колхозда, бiр күнi аудан орталығында өтедi.





Газет пен қатынас қағаздардың ғана төңiрегiнде қалмайды. Ел-жұрттың жағдайы мен iшкi-сыртқы тiршiлiгiнiң жұрт аузындағы нақты бағалауларын өзiнше екшелеп, саралап қайта жеткiзедi. Газетте жазғандарды қоғамның жалпылай шындығы деп санап, iштiң өзектi шындығын көпшiлiктiң ор- тақ пiкiрiне түйедi.

	Ел iшiнiң елге ортақ жағдайларын баян қылғанда, Жұма- бек мүлде басқа адам. Ондай сәттерде қалжыңға да, қыл- жаққа да орын жоқ. Салмақпен, баппен әңгiмелеп отырады.

	Көпшiлiктiң ортақ әуенiнен қорытып, тақау арада туар толқынның лебiн болжауға дағдыланды. Сол болжаулары- ның денi, көбiне, дәл келедi. Ауылдастары мұны сәуегейге телидi. Тiл мен жақ тегiн бiтпеген, сондай бiр будың әсерi бар деседi. Жұмабек оған мардамсымайды, түсiнiк бередi: Алды бар, арты жоқ адал пендесiне тәңiрiнiң өзi (құдайды ауызға алғаннан гөрi «тәңiрi» деген сөз жатықтау, елеусiздеу естiледi) сыбырлап аян бередi. Жұмабек тәңiрiнiң сөзiн жеткiзушi ғана.

	Сонау үлкен орталықтан басталып, ел-жұртты жалпағы- нан жайпап, жапырып келе жатқан қара пәленiң айналып өтер түкпiр қалтырмайтынын да Жұмабек болжау қылды.

	Салбырап келiп, қашан басыңнан төнгенше, жаманшы- лыққа кiм сене қойған? Ешкiмi сенбедi. Әрi сенбедi, әрi жақ- тырмады. Әлде, бәрiбiр, жасай қояр басқа лаждары болмаған соң, дәт қыла алмағандары ма? Сенгенде не, сенбегенде не?

	Ауданның басшысы ұсталыпты деген хабар жеткенде, ша- ғын ауылдың шағын жұрты аңтарылып бiр-бiрiне жалтақтас- ты. Мына шiркiннiң мына сандырағы да дәл келгенi ме?

	Ауданның басшысы жалғыз емес екен, сыбайластары шыға бастады. Сыбайластары орталықта да, маңайдағы кол- хоздарға да тарапты. Әрине, үлкен бастықтың сыбайластары да үлкен болады. Ұсталғандардың денi – дырдай-дырдай қызметкерлер. Үстi-үстiне көбейiп бара жатты. Осы елде, осы жерде туып-өскен таңдаулы азаматтар.

	Жұрт бiр-бiрiне күдiктенудi шығарды. Ананың ана сөзiнде бiр астар жатқан жоқ па? Анау мен анау неге жеке шүйiркелеседi? Пәленшекең пәленшекеңнiң түн қатып жо- лаушылап жүргенiн көрiптi.

	Қыбыр еткеннiң бәрi сыбыр етiп, бiрден-бiрге жетiп жат- ты. Әркiм аузын бақты. Ел-жұрттың сырт хабарын айтып келудi Жұмабек те доғарды.

	 	– Қатын ей, уақытында аузымды тыйғаным айта жүретiн ақылды iсiмнiң бiрi болды-ау осы. Әлгi Бекiштi де ұстап





әкетiптi. – Жұмабек өз басының амандығын әсiре қуаныш қылмаса да, тәубасын жасырмады.

	 	– Шiркiн-ау, шөккен түйеге мiне алмайтын ол байғұстан нендей қауiп қылды екен? – Әйелi еш әсерсiз құр күңкiлдедi. Санасы иланбай тұр.

	– Ойбай, кiлгiрiп жүрiп, жатыпатары бар оның да. Мұғалiм ұрысты деп жалғыз баласы үйге жылап қайтады бiлем. Соған шыдамаған Бекiш мұғалiмдерге барып, «орта құртар арамтамақсыңдар» деп қойып қалыпты. Мұғалiм де едiреңдеп: «Балаңыз констұтсия заңын оқымай келдi» десе, Бекiш тұрып: «Қантөксия заңымен мұсылманға тәртiп кiргiзейiн деп пе едiң?» дептi. Сол түнде-ақ үйiнен алып кетiптi. Әне, пәлеңнiң пәле салған жерiн көр. – Жұмабек өзi де мақұлдап, әйелiне де мақұлдата сөйледi.



	Екеуiнiң көңiлiнде де iштей серт қылған сақтық тұрды. Ендi бiр күнi Жұмабек әйелiне тағы да ақыл салды.

	 	– Қатын-ей, орталыққа қатынауды бiржола доғаруым жөн сықылды. Өзгерiс, жаңалықты сұрап тақымдай берудi шы- ғарды осындағылар. Бiр күнi былықтырып алып жүрсем...

	– Е, байғұс-ау, сонда сенiң боштаңды кiм тасиды? – Әйелi сенбедi, сенбегендiктен мән бермедi.

	– Табылар бiреулер, ел iшi ғой. – Жұмабек салқамсоқтау ғана күңк еттi.

	– Бiржолата шығып кетейiн деп пе едiң? Сонда не iстей қоймақсың?



	«Қолыңнан не келушi едi» деген кекесiндi ап-анық та- нытты.

	 	– «Басқа түссе, баспақшыл» деген, неге болса да көнермiз. Жанымның жалқаулығы болмаса, денiм сау ғой, әйтеуiр. – Жұмабек ширақтық танытуға-ақ тырысты.

	– Сенiң қауiп қылғаныңның бәрi қатер болып шығып жүр ғой. Бiр түйсiнгенiң бар шығар, өзiң бiл. – Ерiнiң сөзiне сөзбен қасарыспай, ақылға ақыл қосып, мақұлдай кеткенi осы-ақ шығар.



	Жұмабек колхоз кеңсесiне қарай аяңдаған... Бiр шай қайнатымдай уақытта қайта оралды.

	Келiншегi күйеуiнiң бет құбылысын бақты. Томаға тұйық құр томсарып, тырс үндемейдi. Әзiлкеш адамның салмақси қалғаны қайбiр жарасушы едi? Өп-өтiрiк тымырайған сықыл- ды. Ештеңе шығара алмаған ғой, сыңайы.

	 	– Ал... – Әйелi «шоқ-шоқтап» тұрғаннан сау ма?

	– Алдым. – Күйеуi бiр-екi сағаттың iшiнде-ақ жүн- жiңкiреп қалыпты.





	– Ненi алдың?

	– Жылқы алдым. – Кiнәлi адамдай төмен тұқырады.

	– Бағуға ма? Байғұс-ау, жылқы малы күнi-түнi бiрдей жайылмаушы ма едi, оған қалай ие боласың? – Әйелi шыж ете түстi.

	– Көндiгермiз. Айдалып кеткеннен жақсы ғой. – Соңғы сөзiн әдейi түпкiшектей айтты.



	Әйелi қайыра жауап қатпады.

	Жұмабек сол күннiң ертеңiнде-ақ колхоздың азын-аулақ жылқысын алдына салды. Iле-шала үйiн көшiруге кiрiстi.

	 	– Жүкесi-ау (бұрынғыдай «байғұс-ау» деуге көңiлi дауа- ламаған. Соңғы кездегi томсарған қылығы тым тоңмойындау кетiп бара жатыр едi), бұрынғы жылқышылар ел iшiнде-ақ отырып едi ғой. Бұл жердiң жайлауы не, қыстауы не, бәрi бiрге емес пе?

	– Аш құлақтан – тыныш құлақ. Оңаша бұлаққа барып бiр-ақ отырайық. Ештеңе естiмей-ақ та, көрмей-ақ та қояйық. – Күйеуi ақыл салмады, кесiм айтты.



	Әйелi үнсiз илiктi.

	Шынында да, «басқа түссе, баспақшыл» деген, бұрынғы қылжың, жалқау Жұмабек тыным таппастың өзi болып шыға келдi. Күндiз-түнi ат үстiнде. Жылқыны қиқулап қайырып, бас-аяғын шашау шығармайды. Айқайлаумен даусы қарлық- ты, тепеңдеумен тақымы қарысты.

	 	– Жүкесi-ау, қазақ болмай кеткенсiң бе? Жылқыны қой- ша бағасың, қойша қайырасың. Жылқы малы шығандап шы- ғып, еркiнше жүрмеушi ме едi. Жылқышы бағытын бақылап, бетiн түзеп қояды да, анда-санда ғана өрiсiн өзгертедi. Күндiз бiр уақ байқап қайтуға балалар да жарайды. Түнде көбiрек бағасың, күндiз көбiрек демiңдi аласың. Малың да, өзiң де сонда ғана береке табасыңдар. – Әйелi салиқалап жөн айтты.

	– Өй, сен қайдан бiлесiң ондайды? Маңдайыңа қолау тай да бiтiп көрген жоқ. Жылқының тезегiн иiскеп өскендей-ақ мәнеқалап тұрсың. – Күйеуi әйелiн мысқылдай кекедi.

	– Алдымен осы айтқанымды iстеп көршi. Терiс шықса, өз бiлгенiңе қайта көшерсiң. – Әйелi де мығым нығырлады.



	Жұмабек ертеңiнде ертерек қиқулады. Ауыл сыртындағы тоқал төбеге жылқыны шоқтай қылып иiрiп, өзi үйге қайтты.

	 	– Төбенiң үстiнен тағы бiр төбе жасап қойыпсың ғой. – Әйелi күйеуiн сырттан қарсы алды.

	– Ол не деген сөз? – Күйеуi жақтырмай қоңқ ете түстi. Құрығын күресiнге қарай серпе тастап, атын керме ағашқа қаңтарды.





	– Ана иiрген жылқыларыңды айтам, алыстан қарағанда, төбенiң үстiндегi шоғыр жартасқа ұқсайды. Өздерiн әбден үйретiп тастапсың.

	– Бiр сиырды сауғаннан басқа жұмысың жоқ, ерiгейiн де- ген екенсiң, ә, қатын. – Күйеуiнiң кергуi басым. Әйелiн жұмаққа отырғызып қойғандай мақтанулы.

	– Сәске көтерiлмей жатып, жылқыны неге иiргенiңе түсiнбедiм.

	– Өрсiн.

	– Өрген жылқыны айдап келдiң емес пе?

	– Өз беттерiмен өрiп дағдылансын дедiм.

	– Сонсоң не iстейсiң?

	– Сонсоң, сен айтқандай, көзiммен бағам да, жата берем.

	– Ал жарайды, оны да көрейiк. – Әйелi оншалық сене қоймады.



	Мезгiлi жетiп, жылқы өз бетiмен өрдi. Жұмабек бiрақ байыз тауып жата алмады.

	 	– Абыржыма, демала бер. Қазiр шашырап жайылады өздерi.



	Үйде отырған әйелдiң аяқ астынан бiлiктi болып шыққа- ны қызық.

	 	– Жүрдек мал ұзап кете ме деп қорқам. – Жұмабек ала- ңыта сөйледi.

	– Суы қанық, оты мол, себепсiзден-себепсiз өрiстегi мал ұзамайды.



	Әйелiнiң сенiмдi үнi еркегiне саябыр бердi.

	 	– Қатын-ей, осы тiрлiгiмiз жөн болды-ау деймiн. Ештеңе естiмей-ақ та, ештеңе бiлмей-ақ та қояйық. – Жұмабек шүкiршiл қалпын танытты.

	– Жөн десең, жөн шығар. – Әйелi бұрынғы бейқам қалпы.





* * *


	Екi-үш айдың жүзi өттi. Жұмабек жылқышылыққа әжептеуiр төселiп қалды. Әйелiнiң ақылы қолмен қойғандай орнықты шықты. Албарынды күйден құтылып, түнде шар- шап, күндiз тыным табатын әдеттi үйреншiк қылды. Соқпа- соқпада түннiң өзiнде де бел шешiп жатып алатынды шы- ғарды.

	Ондайда әйелi мазалайды. Тым бейқам болып бара жатқа- нын ескерту қылады.

	 	– Үйде отырған қатынның ақылы да пайдаға асты ғой. Мал соңында жүрген бiз де бiрдеңе бiлетiн шығармыз. – Жұмабек жылы төсекте кең көсiлiп, керги сөйлейдi.





Әйелi тәжiкелеспейдi, ымбалап-ымбалап, күйеуiн, ақыры малға аттандырады.





* * *


	Бұлардың алақандай колхозынан да жаулар табыла баста- ды. Жаудың басы болып мұғалiм ұсталды. Екiншi кезекке ауылдық кеңестiң төрағасы iлiктi.

	 	– Әне, көрдiң бе, қатын, зобалаң бұл ауылға да жеттi. – Жұмабек сөзiн аяқтамады. «Бiз аман жүрмiздi» айтуға дәтi бармады. Әрi күпiрлiк қылмайын дедi, әрi ана ұсталғандар- дың елестерiн қорлайтындай сезiндi.



	Соны әйелi де түсiнген сықылды. Өздерiнiң аман жүргендерiне алақайлап айқайласпаса да, iштей тәубаларын iштей қайталасты.





* * *


	Бiр бие кенеттен ауырып, жайылымнан қалды. Күн санап кетеуi кете бастады.

	Жұмабек шапқылап колхоз бастығына барған. Жағдайды түсiндiрiп, мал дәрiгерiн сұрады.

	Екеуi төпелеп қайта жеттi.

	Шала дәрiгер шалағай ем ұсынды: су iшкiзiп, бiрi жете- леп, бiрi артынан айдап, арлы-берлi жүргiзсе...

	Осыны шынымен айтып тұр ма? Су iшуге жараса, арлы- берлi жетекке ерсе, ауырып жын соғып па оны?

	 	– Тезек тастап, iшi босар ма едi дегенiм ғой. – Дәрiгер жiгiт желкесiн қасыды.

	– Мейлiң. Бие өлiп қалса, сөйтпедiк деп жүрерсiң. Берсек берейiк. – Бiр шелек суды биенiң алдына қойды.

	– Моњ, моњ. – Шелектегi суды қолымен шылпылдатты.



	Бүйiрiн соғып, танауын қор-қор тартқан бейшара мал суға көз де салмады.

	 	– Пышаққа iлiнейiн деп тұр.



	Иә, оны бiлдi, не дегенмен дәрiгер ғой.

	 	– Бауыздауға құқың жүрушi ме едi?

	– Жоқ. – Дәрiгер басын шайқады. – Бастықтың рұқсаты керек. Сонсоң әктi жасаймыз.

	– Сонда бұл байғұс мал бастықтың рұқсатынсыз өле ал- мағаны ма?

	– Өле алмайды. Арам қатуға ғана жол бар, бiрақ онда ба- сыңызбен жауап бересiз. – Дәрiгердiң даусы қатайды. Мал- дың ауруын таба алмағанымен, өлiмiнiң заңды-заңсыздығы- на сайрап тұр.





	– Басында тұрып иманын бiрге айтамыз, жауабын да бiрге беремiз. – Жұмабек те мiз бақпауға тырысты.

	– Жоқ, өйте алмаймыз. Бастықтың өзiн ертiп келейiн. Қой емес, қозы емес, пiлдей бие... – Дәрiгер лезде кiшiпейiлденiп, лыпылдай қалды.

	– Мына биеге заңыңды түсiндiре кет. Бастық көрмей, рұқсат бермей, өлуге болмайды де. Бастыққа хабаршыға кеткенiңдi қос. Екi ортада менiң басым iлiкке ұшырап жүрмесiн. – Жұмабек дәрiгерге тақай түстi. Үнсiз кетiп бара жатса, етегiнен ұстай алуға даяр.

	– Өзiңiз тым сақ екенсiз. – Дәрiгер ауру биенi тағы бiр айналып шықты. – Бiз келгенше шыдай тұратын халi бар. – Дабдырлай сөйледi. Жұмабекке емес, биеге құлаққағыс қыл- ғаны сықылды.



	Бастық келгенде ауру биенiң құр сүлдерi ғана жатқан. Ба- уыздап алғаннан басқа амал қалмаған.

	Әктiсiн жасап, үшеуi қол қойды. Етiн колхоз орталығына апарып, таратып бердi.

	Он-он бес күн өткен...

	Кешкi апақ-сапақта дүбiрлерi жердi солқылдатып, ат ой- нақтатқан екеу киiз үйдi басып кете жаздап, ентелей тоқта- ды. Бiрi мылтығын кезенiп сыртта қалды да, екiншiсi мылты- ғын кезенiп үйге кiрдi.

	 	– Жұмабек Тұрғанбеков! – Сұрағаны ма, нақтылағаны ма?

	– Нақ өзiмiн. – «Әке» дегенмен жан қала ма? Алып кел- шауып келде жүрген бұл бейбақтардың билiгiнде не тұр дейсiң.

	– Бiзбен бiрге жүресiз!

	– Жоқ, жүре алмайтын шығармын. Қоғамның малын қай- да тастаймын, кiм жауап бередi? «Күшпен алып кеттiк» деп, қолдарыңнан қолқат берiңдер. – Жұмабек мығымдана кергiдi.



	Iштегi милиционер дабыстап, сырттағысын шақырды.

	 	– Мына көнтiрiң бiр қырсық екен. «Малды тастатып, күштеп алып кеттiк» деген қағаз берiңдер дейдi.

	– Желкесiнен сүйреп алайық. – Екiншi милиционер қоқаңдап тұра ұмтылды.

	– Әй, жiгiтiм, не атып кетесiңдер, не әлгiндей қағаз бересiңдер. Бiр-екi кiсiлiк әлiм бар, сүйрегендерiңе көне қой- маймын.



	Жұмабектiң өтiрiк айбарынан екеуi әжептеуiр ығысып қалды.





	– Бәлем, үкiмiңдi шығарып, қолыма берер ме едi! – Екiншi милиционер кiжiнiп, жұдырығын түйдi.

	– Колхоз бастығына жөнелуiң керек. Жылқыға бiреудi жiберсiн. – Бiрiншi милиционер екiншiсiне бұйрық қылды.

	– Қап, мына көнтiрдiң... – Екiншi милиционер тепсiне кiжiнген бойы кейiн бұрылды.



	Үйде қалғандар көпке дейiн үнсiз отырды. Әлдебiр уақыт- та барып, Жұмабек орнынан көтерiлдi.

	 	– Тырп етуiңiзге болмайды, жолдас... Жоқ, ендi сiз бiзге жолдас емессiз, әрине... – Милиционер есiктiң алдын кес-кес- тей көлденеңдедi. Мылтығын шошаңдатып, оңтайлай бередi.

	– Қашып бара жатсам, атып тастарсың. Бiрақ неге қашам, қашатындай елдiң жауы дейсiң бе менi? Әйтеуiр, бiр кептiң болатыны анық, киiмдерiмдi дайындай берейiн. – Жұмабек әйелiне қарады.



	Ең кiшкентай баласын кеудесiне қысып, үрейi ұшып отырған әйел бағжалаң-бағжалаң жаутаңдай бередi. Ерлi- байлы болса да күнделiктi өмiрдi қалжыңмен көтерiп, әзiрге жаманшылықты бөлiсiп көрмеген бастары мына тұтқиыл тұйыққа тұтылып, ештеңенiң жөнiн таба алмағандай едi. Күйеуiнiң әлгi сөзiн естiгенде, қыстығып жылап жiбердi.

	 	– Қатынға сөзiм өткен бiрiншi жағдай осы-ау деймiн. Жылағаннан өнер ештеңе жоқ, белiңдi бу, бекемден. Балала- рыңа иелiк қыл. Мен ол жақта бiраз бөгелетiн шығармын. Маған қалыңдау көйлек-дамбал бер. Брезентпен қапталған сырма шалбарымды әпер. Кеудеме күпәйкi киейiн. Ол жерде маған арнап жұмсақ төсектi кiм салып қойды дейсiң. – Жұмабек сабыр сақтауға-ақ тырысты, бiрақ дауыс дiрiлi бе- лең алды.

	– Құдайым-ау, Жұмабек-ау, жазамыз да, жазығымыз да жоқ едi ғой. Ендi қайттiк? Не күйге ұшырадық? – Әйелi жы- лап жүрiп, сөйлеп жүрiп, ерiнiң киiмдерiн реттедi. – Аяғыңа да жылы шұлық ки.

	– «Аққа құдай жақ» деген, түбi қайтып келем ғой. Бала- лардың күйiн кетiрiп алма. Туысқандарға хабар қыл, үйдi колхоз орталығына көшiрiп берсiн. Тегiс сәлем айт. – Жұма- бек әйелiн иығынан қақты. Милиционердi көргеннен-ақ ағаш төсектiң төр жақ басының астыңғы қанатына ұйлыққан үйелмендi-сүйелмендi екi баласын берi шығарып, маңдайла- рынан сүйдi. Сонсоң әйелiнiң отырған жерiнде қалған ең кiшкентайын көкiрегiне басты.

	– Мен қайта оралғанда әкеңдi танымай да қалатын шы- ғарсың. Оқудағы балаларға бұрылтпайтын сыңайлы ғой, мен





үшiн маңдайларынан үш қайтара сүй. Әкелерiнiң адал адам екендiгiн түсiндiр. – Барлық өсиетiмдi айтып бiттiм дегендей, нұсқау күткен кейiпте милиционерге қарады. – Ендi түзге шығып келуiм ғана қалды.

	 	– Сыртқа баруға болмайды. – Милиционер иегiн кекжиттi.

	– Әй, шырағым-ау, сонда ендi үйге отырамыз ба? Мылты- ғыңды кезенiп, күзетiп тұр, мен дәрет сындырып алайын.



	Милиционер дағдарыс күйге түстi. Сөйтсе де, амалсыз илiктi.

	Соның арасынша, жылқыға басқа кiсi келiп үлгердi. Ора- лымының соншалық тездiгiн қарасаңшы.

	Жұмабек жылап-сықтаған бала-шағасына қош айтысып, екi мылтықтың алдына түсiп кете барды...





* * *


	Есiктен өзi кiрiп үлгергенше, айдаушылардың жұдырық- тары желкесiне тидi. Өңменi үзiлiп кете жаздады. Тәлтiректеп барып, босағаға сүйенген.

	Дымқыл, қапырық, қолаңса иiс лап етiп қолқасын бiрден қапты. Төрден лықсып келiп, есiктiң көзiне үйiрiлген бе?

	О, қайран еркiн дала!

	Жүрегi майрылып, көңiлi құлазып сала бердi. Шетi жоқ, шегi жоқ қапас дүние тырп еткiзбей, бiрден-ақ иығынан жа- нышты. Алқымынан қоса алып, сығымдап қысып барады. Қайта босата ма, жоқ па?

	Пысылдап танауларын тартқан, қақырынып тамақтарын қырнаған, жөткерiнiп құрғақ жөтелген шерменде дыбыстар сонау алыс түкпiрден берi жамырады.

	Мына қора соншалық кең бе? Iште отырғандар тым көп пе?

	 	– Ей, кiмде болсаң, берi жылжы. – Қарлыққан үн то- рығыңқы естiлдi.

	– Айналамның бәрi түнек.

	– Кiмсiң? Аты-жөнiңдi айт?

	– Тұрғанбек баласы Жұмабекпiн.

	– Е, ажалдан қашқан Асан қайғы сен едiң ғой. Бәрiбiр, тапқан екен.

	– Қызыл тiл буынсыз, аңдаусызда бiрдеңе деп қойған ғой.

	– Өзi де дегiш емес пе едi?

	– Ей, қараңғыны қаумалаған көп ағайын, тап осы жолы тiлiмнен кiнә жоқ. Мен тiлiмдi тұсағалы қашан. – Қапырық қараңғылықтан ба, даусы тұншығып шықты.

	– Сонда не қыл дейдi?





	– Ол жағы өзiме де жұмбақ.

	– Е, бәрiмiз де сондай жұмбақтың шешуiне жетпей отыр- ғандармыз.



	Абалақтап жүрiп, төрге әрең жеттi. Әлдебiреудiң аяғына сүрiндi.

	 	– Сол жеткен жерiңнен орын теп.



	Жер сипалап көрдi. Дымқыл, сап-салқын. Тiзерлей отырды.

	 	– Тақыр жер ғой мынау. – Қалжыңдамақ болды.

	– Кiлем жайып, қол қусырып қарсы алады дегенсiң ғой.

	– Ең болмаса, тақтайдан нар жасап, шөп төсеп... Ұйқыны бiр қандыратын...

	– Қылша мойның үзiлгелi тұрса да, қыршаңқы тiлiңдi безейсiң, ә.

	– Кiм бiледi, мұның осы тiлi өлiмдi де жеңер.



	Қоштағандары ма, қуаштағандары ма? Үндерi оншалық бiр күйiнiп тұрғандары шамалы.

	 	– Ал... кең дүниенiң халi қалай екен? Соны айтшы? – Осыны сұраған кiсi шын-ақ арман қылып өксiдi.

	– Кең дүние кеп-кең қалпы. Көсiлiп дала жатыр, мұнарта көлбеп таулар тұр. Бұрқырап бұлағың, күркiреп өзенiң ағулы. Тал, құрақтар желмен тербелiп, сусылдап шуыл қағады. Таңертең шапақтанып күн шығады, кешке толықсып ай туады... Тек... адамдарың...

	– Па! Жарайсың, қызыл тiлiм. Қыршаңқы қотыр тiл емес, май тамған ақын тiл екен. Оњ, шiркiн, кең дүние! Көре ал- маппын ғой сәнiңдi. Бiлмеппiн ғой қадiрiңдi. Ендi қайтып та- быса алам ба, жоқ па? Шiркiн-ай, қара топырағыңа бiр аунар ма едiм! – Өксiк – сөзiнен емес, жан жүйесiнен бiлiндi.





* * *


	Екi-үш күн өттi. Жұмабектi мазалаған ешкiм болған жоқ.

	«Үш күннен кейiн көрге де үйренесiң» деген. Жамбасы тақыр жерге үйрендi, көзi қараңғылыққа бейiмделдi. Бiрақ қолқасын атқан қолаңсаға үйрене алмады. Киiз үйдiң өзiнде- ақ артық-ауыс бiрер сағат отырса тынысы тарыла бастайтын кең көкiрек адам мынадай қапасқа қалай шыдасын. Булық- қан көкiрегiн сәл-сәл дегдiткiсi келiп, есiктiң саңылауына бетiн төсейдi. Әншейiнде аңғал-саңғал жататын дөй қақпа- ның жымдаса қалуы-ай десеңшi.

	Анда-санда есiк ашылып, бiреулердi кiргiзедi, бiреулердi жауапқа шақырады. Сондайда есiктен лап қойған салқын лепке жан ұшыра ұмтылады. Есiк қайта жабылғанда барып, iшке кiргеннiң жөн-жосығын естуге бұл да құлақ түредi.





Iштен шақырылғандар қатарға қайта қосылғанда, тiлдерi сөйлеуге келмей, жандары ышқынып, ыңырсудан аса алмай- ды. Ол күнi оны ешкiмi мазаламайды. Екi-үшеуiнiң бас киiмдерiн қаттап басына жастап, тыныштандырып жатқызып қояды.

	Жауапқа түнде шақырылғандардың қайта келiп, қатарға қосылуы екiталай. Қайда кетедi? Қайда жiбередi?

	 	– Апарып мәңгiлiк мекенiне табыс етедi.

	– Өйтсе жақсы ғой. Әуелде тағдыр жазған топырақ бұйы- рар жердi бұйыртса, арман бар ма? Бiр шұқырда ма, бiр сайда ма, бетiң шала жабылып, жер қауып, мәңгiлiк қалсаң ше? Құрт-құмырсқа, ит-құстың жемiсiң. Тұқым-жұрағатың келiп, анда-санда бет сипар белгi қалмаған деген не сұмдық?! Кең далаңның сансыз қырқасының бiреуiнiң жотасында жатсаң, самалы үстiңдi желпiп, жаңбыры етiңе өтсе... – Алдыңғы жолы кең дүниенiң кеңшiлiгiн аңсаған адам. – Оњ, дүние-ай, өзiмен-өзi жүрген еркiн көңiлiңдi өстiп шерменде қылып қоярмысың. Алланың әу баста бiрдей қылып жаратқан пендесiнiң бiреуiнiң күнiн бiреуiне тәуелдi қылуы несi екен?



	«Қоғам» деген құрсауды ойлап тапқан кiм? Құрсаудан шық- пағыр.

	 	– Ой, Омеке-ау, қоғамнан сырт тiршiлiк қылатын адам болмайды. Мәркiстiң өзi солай деген.

	– Әттең, сол Мәркiсiңдi жазасыздан-жазасыз бiз сияқты бұғаулап, қараңғы үйге қамап, тақыр жерге жатқызып қойса, аузын ашсаң пәле жапса, басқаша сөйлер едi.



	Осы сөзге бiрi күлдi, бiрi құптады. Алдыңғы түсiнiк айт- қан жiгiт оқымыстылау болса керек, мына көпшiлiктiң қара- ңғышылығына күйiп-пiстi. Көкiректерiне нұқып, зерделерiн ашпаққа тырысты.

	Сол Маркстiң iлiмiнiң арқасында жаңа қоғам орнағанын, езiлген халықтың арманы мен мүддесi жүзеге асып, теңдiкке қолы жеткенiн дәлелдеп, өзеурей өңештедi.

	 	– Бiлмедiм, қарағым, менiң теңдiгiм өзiмнiң – кең далам- да емiн-еркiн жүруiм. Қалаған уақытымда атыма мiнiп, итiмдi ертiп, басым ауған жаққа жолға шығуым. Кiммiн, қай- да барам, не iстеп жүрмiн? – ешкiмнiң шаруасы жоқ. Кiсi өлтiрмеуiм, керуен таламауым, жаманшылық жасамауым ке- рек. Басқасы өз еркiмде. Шамасы жеткендердiң бәрi сөйтiп жүрсiн, шамасы жетпегендер басқаша күндерiн көрсiн. Асып бара жатқандары байысын. Кiмде кiмнiң жұмысы бар? – Еркiндiктi көксегiш адам, бәрiбiр, өз әуенiнен қайтпады.



	Ана бiлгiр жiгiт одан сайын болып-бiтiп, ашуланып әлек-





ке түстi. Көпшiлiктiң әлi надандығын, қараңғышылығын, ба- сына орнатып берген бақты бағалай алмай, керiтартпалыққа салынғыш керенаулықтарын айтып, жер иiскеп, қапаста жат- қандарды көзге шұқыды.

	 	– Соның бәрiн жөн дейiк, қарағым, осы тозақта өзiң неге жатырсың? Соны айтшы? Жүрегi таза, пиғылы адал жан екенсiң. Бiз де өзiңдеймiз. Ал бәрiмiздiң мына кепке ұшыра- уымыздың себебi не?

	– Елдiң iшiн жаулар кеулеген, солардың салған iрiткiсi.

	– Е, ол iрiткi неге сенiң басыңа орнайды? Неге менiң ба- сымды шырғалаңға салады? Жаудың айтағына ерiп, жазық- сыз жұртты неге жазалайды? Заң бiткен неге әкiреңдеп кеттi? Қарағым-ау, осы жүрген көпшiлiктiң ағы кiм, қарасы кiм – соны тану соншалық қиын ба?

	– Бұл жерде бiр түсiнбестiк бар. – Әлгi бiлгiштiң сөзiне де түйткiл жүгiрдi. Осы тұтқиылдың нақтылы мәнiсiн шеше алмай, өзi де дағдарулы болса керек.



	Қоғамнан, көсемдерден кiнә жоқ, әрине. Кiнә...

	 	– Ерте ме, кеш пе, табады кiнәлiлердi! Сонда әлгi iрiткi салушылар бәрiмiздiң азабымыз үшiн жауап бередi. – Мұны- сы басқаларды жұбатқаны ғана емес, өз сенiмiн бекемдеп, күдiгiне тиянақ iздегенi.

	– Оныңның ерте-кешiне жеткенше, бiздiң «сыбағамызды» бередi ғой. Көзiңдi жойып жiберiп, артыңнан арашалаған әдiлеттен не пайда? –

	– Еркiндiктi көксегiш адам өз сенiмiнен қайтпады.

	– Жазықсыз жазалай қоймас. – Оқымысты сәл бәсең тартты. Сенiмсiздеу.

	– Бәрiмiз де сол қысыр үмiттiң бiтеу құйрығына жармасу- лымыз.



	Еркiндiк аңсағыш адам торыға сөйледi.

	Оның торығуы басқалардың жанын ездi. Тұс-тұстан күрсiнген, күңiренген дауыстар естiлдi. Оған бүгiнгi жауапқа барғандардың ыңқылы қосылды.

	Жұмабекте әзiрге күрсiну де жоқ, ыңырсу да жоқ. Бiтеу қауiп жайлаған бейжай көңiл. Неге ұстады? Жаза басып, ұрынып қалған жерi жоқ едi. Тiлi буулы, ойы қамаулы жүрген. Бiреу-мiреу көрсете қоятындай... Жоқ, ешкiммен көңiлжыртысқа бармаған. Пенделiк ұсақ-түйектер болған шығар, бiрақ ол үшiн осыншалық жаманшылыққа қиып... Мүмкiн емес.

	Жанасалап келiп, әркiм-әркiмнен сыр тартты.

	 	– Не сұрайды екен? Не деп кiнәлайды?





	– Жасаған жаулық iстерiңдi сұрайды. Сыбайластарыңды айт дейдi. Нұсқауды кiмнен алдың, басшыларың кiм – соны атауың керек. Сонсоң үйiп-төгiп пәле жаланы жабады-ай келiп.

	– Берген жауабың?



	Не деп жауап бередi? Шынын айтады. Ештеңе бiлмейдi, ешкiммен байланысы жоқ. Өкiмет пен қоғамға деген пиғылы

	 	– судай таза, сүттей ақ. Қылдан тайып көрген жоқ.



	 	– Сене ме?

	– Сенгенi сол, шыныңды айтпадың деп өлiмшi қылады.

	– Сонда өтiрiк айт деп зорлағандары ма?

	– Онысын өздерiнен сұрарсың.





* * *


	Үшiншi күнi жауапқа шақырды.

	Мысық мұрт, сығыр көз, қалың бет қара жылмаң-жылмаң етедi. Әлдеқандай бұйымтай сұрамаққа алдын ала ал- даусыратып, аударып-төңкергенi iспеттi. Хал-жағдайын тәптiштеп, iшi-баурыңа кiрiп барады.

	 	– Қазiр көрейiк, сiзге не делiнген екен? Ања! Ауыр, ауыр. Өте ауыр. Маңқадан өлген жылқының етiн көпшiлiкке таратып берген. Кеңес қоғамының адамдарын ауруға, өлiмге ұшыратпақ болған. Мұндайды халыққа жа- салған қастандық, жаулық әрекет деймiз. Ал, не айтасыз? – Мысық мұрты екi жақ ұртына кезек қозғалып, сығыр көзi сықсия зәрлендi. Даусына зорлықпен айбар жинап, өңiн қатулады.

	– Маңқасы да жоқ, қаңқасы да жоқ, бiр биенiң ауырғаны рас. Дәрiгер көрдi. Пышаққа iлiнерден басқа амал қалмағанда, колхоз бастығын ертiп келдi. Солардың көз алдында жан тап- сырды, жануар. Ерiксiз бауыздадым. Етiн алып кеттi. Мiне, бар жағдай осындай. – Моп-монтаны сөйлеуге тырысты.

	– Iм... так, так... Бастық пен дәрiгер де. Олар турасында тағы не бiлесiң? Адалыңды айта бер. Саған нұсқау жасаған сол екеуi екен ғой? Өстiп ауру жылқының қаншасын тарат- тыңдар? – Мысық мұрт төнiп келiп, еңкейе түстi. Қалың бетi жыбырлай ма, дiрiлдей ме, әйтеуiр қозғалақтап тұр.

	– Нұсқау жасады дегем жоқ, үшеумiздiң көз алдымызда ауру бие пышаққа iлiндi дедiм. Етiн түйеге теңдеп, орталыққа алып кеттi. Әктiсiн жасадық...

	– Мiне, мiне, дұрыс бастадың. Үшеуiң бiрiгiп, ауру биенi сойдыңдар. Өтiрiк әктi жасап, етiн халыққа үлестiрiп бердiңдер. Соған нұсқау жасаған – колхоз бастығы мен мал





дәрiгерi. Етiн түйеге теңдеп әкеттi дедiң ғой. Сенi қорқытты, алдады...

	 	– Әй, тергеушi жолдас, сен менi өйтiп мәймөңкелетпе. Ауру бие деп тұрмын. Жұқпалы ештеңесi жоқ. Ауырған мал- ды қарау – дәрiгердiң мiндетi. Пышаққа iлiнiп бара жатқан малды бауыздау үшiн колхоз басшыларының бiреуi қылқиып қасында тұруы шарт. Өздерiңнiң заңдарың солай. – Делебесi қозып, тағы да батыл-батыл сөздер айтпаққа оқталды.

	– Өздерiңнiң заңдарың дейсiң, ә? Мiне, өзiмiздiң заңы- мыз! – Мысық мұрты елпең еткендей болып едi, жұдырығы келiп шықшытына сарт еттi.



	Пањ! Жұдырық-ақ екен! Жалпаң етiп ұшып түскенiн бiр- ақ бiлдi. Жұдырық емес, тас дерсiң. Көз алдынан көк ала оты жарқ-жұрқ ұшты. Ұят болды-ау. Бейқам отырып, қапыда қалғандығы шығар. Асауды кекiлiнен басқанда тырп еткiзбейтiн, айғырды бұғалықтап тартып-ақ омақа түсiретiн күшi желге ұшып кеткен бе?

	Жұдырығы өз-өзiнен жұмылды, шықшытының шықырла- ған дыбысы естiлдi. Бой бермеген асауға намысы қозғанда сөйтетiн әдетi. Сонда не, мына едiреңбайды ұрып жықпақ па?

	Орнынан атып тұрған. Мысық мұрт столдың арғы жағына шығып үлгерiптi. Қолында наганы бар. Үңiрейген аузы өңменiңе қадалып, үрей төндiрiп тұр.

	 	– Отыр орныңа! – Мысық мұрт наганымен нұсқады. Екеуi де зәр шашулы, наганы да, даусы да төбе құйқаңды шымырлатады.



	Атып тастаудан тайынбай ма? Өйте алмас. Судың да сұрауы бар, оның қасында дырдай адам.

	 	– Нәгенiңдi неге кезей бересiң? Ата қояйын деп пе едiң?



	 	– Қарсы айбат көрсеткен түрi.



	 	– Атам. Атам да, сыртқы есiктiң көзiне апартып тастай- мын. Қашуға әрекет жасады, айбат көрсеттi деймiн. Жауды атқаным үшiн маған келер сөз жоқ.

	– Мен жау емеспiн, қарапайым көптiң бiрiмiн. Атан қомындай алтын берсе де, ел-жұртымды сатпаймын.

	– «Атан қомындай алтын?» Естiген емеспiн. Соншалық көп алтынды қайдан көрдiң? – Мысық мұрты селтие жыбырлап, сығыр көзi арыдан жылтылдап, жылмаң қағып шыға келдi.

	– Қайдан көрем ондайды, түймедейiн де көргем жоқ. Он- дай алтын көрсем, шетiнен опырып бiр жұдырықтайын саған бере салар едiм.

	– Шын бересiң бе, ей? Онда ойлануға болады. Жауабың- ды жөндеп жазамыз да, ана бастық пен дәрiгердi ұстаймыз.





Жауды әшкерелегенiң үшiн саған рақмет айтамыз. Қалай, келiсемiз бе? – Майлы қасықша жылпылдап, о жағынан бiр, бұ жағынан бiр шығады.

	Шынымен дәметiп тұр ма өзi?

	 	– Әй, қарағым-ау, сөздiң мысалын соншалық шын көргенiң бе? Алтын дегенiң өңiм түгiлi түсiме де кiрмейдi. Және ана бастық пен дәрiгердiң iлiгiн маған артпа. Екеуi де заңнан бiр елi бұрылмайтын таза адамдар, тiптi қатқан таяқта олардан гөрi иiлгiштеу.

	– Айттың, көрсеттiң. Ендi қиқаңдап бұлтақтама. Жауа- быңның бәрi мына жерде жазылды. Соны растап, бармағың- ды басасың.

	– Жоқ, баса алмаспыз.

	– Басасың! – Мысық мұрт тергеушi оң жағын ыңғайлай берген.



	Жалт етiп бұғып қалды. Тергеушi қол сiлтеген екпiнiмен келiп, мұның үстiне жалпия құлаған. Тергеушiнi көтере түрегелдi. Екi қолтығынан қоса қымқырып, сүйемелдегенсiп, әдейi мытып саусақтарын батырды.

	 	– Әй, жiгiтiм, әй, қалжыңдама. Мынау кеңседе... заң ор- нында... Заң қызметкерiне қол жұмсады деп...

	– Өй, бас-еке, неге қол жұмсаймын? Қол жұмсамаймын. Мен өзiм де қорқып кетiп... Сасқалақтап... Сiз құлап бара жатқан соң... – Тергеушiнi қапсыра құшақтап, дiк еткiзiп анадай жерге қоя қойды.

	– Мен де байқамай қалып... Оқасы жоқ. Ал ендi әлгi жау- абыңа... Бармағыңды... – Әлгiдей емес, екпiнi бәсең.



	Бұл пәледен құтылудың жөнi қандай?

	 	– Бас-еке, бүгiнше ойланып келiп, балды бармағымды ер- тең бассам қайтедi? – Әдейi кеңес сұрап, аңқауси қараған.

	– Тағы да айтатының бар ма едi? – Тергеушi қолп ете қалды.

	– Ойланайын. – Осыны неменеге емексiттi? Ойланғанда не таба қояды? Жандалбаса жан ұшырғаны ма? Әзiрге бойы- на ұялай қалған үрей жоқ. Сонда да өмiрдiң етегiне ертерек жармасқаны шығар.

	– Ойлан, ойлан. Түбi сенен бiрдеңе шығады. Алтының болса, жасырма, босқа далада қалғанша... – Тергеушi қол- паштай алдаусыратты. Өзiн алдап тұр ма, мұны алдағаны ма?





* * *


	Тақыр жердi жамбасына төсеп (әлде жамбасын тақыр жерге төсеп пе?) ұзақ жатты. Ойы сан саққа жүгiредi, еш ти- янақ таппайды. Ана қу тергеушi бармағын басқызбай қой-





майды. Бармағын басса, өз жауабының тұтқынына ай- налғаны. Мыналардың көбi сөйтiп жаза басқандар. Кеселi өзiне ғана емес, колхоздың бастығы мен мал дәрiгерiне қоса тимек. Қайтпек керек? Байланған өз басы байлансын, нақақ бiреулердiң обалына қалмаудың жолы қайсы?





* * *


	Мысық мұрт, сығыр көз маңғаз нығызданып, иегiмен ғана емеурiн жасап, орындықты нұсқады. Саусақтарын сыртылда- тып, алақанын ашып-жұмады.

	 	– Ойландың ба?

	– Ойландым бiлем.



	– Ал?..

	 	– «Адасқанның айыбы жоқ, қайта үйiрiн тапқан соң» де- ген. Мен бейбақ та сол адасқанның бiрiмiн. Адасайын деп адасқам жоқ-ау, қараңғылықтың кесiрi шығар. Әрi қараң- ғылықтың кесiрi, әрi «алтын көрсе, перiште жолдан таяды» деп... Өзiңiз секiлдi зердесi биiк бiреулермен қарым-қаты- наста жүрсем, басқаша болар ма едi, әлде қайтер едi?..

	– Әй, тiлмәрсiмей, тоқ етерiн айтсаңшы? – Мысық мұрт шыдамсызданып, орнынан тұрып кеттi. Тышқан аулаған мы- сықтай қыдиып, екi алақанын құшырлана ысқылайды. Шы- дамы жетпей-ақ барады.

	– Өзiм де сол тоқ етерiне келе жатырмын. Жылқышы- мын. Оңаша отырам. Содан бiр күнi... Жерден шықты ма, көктен түстi ме, қайдан пайда болғанын бiлмеймiн, екi-үш адам жетiп келсiн...

	– Әй, нақтылап айт, үшеу ме, екеу ме?

	– Нақтылап айтсам, үшеу. Үстi бастары сап-сары ала қару-жарақ, жарқ-жұрқ етедi. Есiм шығып, ебiм қашып кеттi.

	– Түрлерi қандай?

	– Түрлерi?.. Қандай десем екен ендi? Осы...

	– Осы өзiмiз сықылды ғой? Мысалы, мына мен...

	– Иә, ие, осы өзiңiз сықылды, мысық мұрт, сығыр көз...

	– Дұп-дұрыс. Жапын шпиондары. Содан?

	– Содан менi азғырсын келiп... Қорқытып та қояды.

	– Не дейдi?

	– Не дегенде... ендi...

	– Жапынияға қосыл дейдi ғой?

	– Иә, ие, тап солай дейдi.

	– Ел iшiне қастандық әрекет жаса дедi ме?

	– Дедi.

	– Ана биенi солар улаған шығар?





	– Иә, сөйттi.

	– Саған тағы да дәрi тастап кеттi ғой.

	– Тастады.

	– Оны қайттiң?

	– Терең қылып ор қазып, көмiп тастадым.

	– Артынан тексермедi ме?

	– Дәрiнi берiп жүрмiн, жылқылар қырылып жатыр. Өлген жылқының етiн жеген адамдардың да жарық дүниемен қош- тасқандары көп дедiм.

	– Соған сендi ме?

	– Мәз болып, арқамнан қақты.

	– Кiсiлердiң өлгенi өтiрiк қой?

	– Әрине, өтiрiк. Малдың да өлгенi өтiрiк. Яғни...

	– Дұрыс. Жауабыңды дұрыс бердiң, бiрақ, бәрiбiр сотта- ласың. Жазаң бар.

	– Иә, аздап жаза тартуға тиiспiн. Қараңғылықтың кесiрiнен... Және қорқып... Өне бойлары сап-сары ала қару- жарақ... Мұрттары едiреңдеп... Бала-шағама қас қыла ма деп... Әйтеуiр, асқындырмай, жөнiн тез тауып... Кiнәлiмiн, әрине. – Осыншалық мүләйiмсiп, көлгiрси алғанына өзi таң.



	Жоқ, жан ұшырып жанталаса қойған ештеңесi жоқ. Ана- лардың мiнездерiне қарай көрсеткен қылығы. Аздап қулық қосты. Оның үстiне, колхоздың бастығы мен мал дәрiгерiнiң обалын қоса арқалағалы тұр. Арын түрткiлеп, жанын маза- лап бара жатқан қатты алаңы осы. Жазықсыз бiреулердiң күнәсiн жазықсыз арқалау – бұл дүниеде де, ол дүниеде де жанын езер ауыр азап. Арттағы ел-жұрт не айтады? Кейiнгi ұрпағы не ойлайды? Құдай сақтасын.

	 	– Ана екеуiнiң, колхоздың бастығы мен мал дәрiгерiн ай- там, бұл iске түк араластары, кiнәлары да жоқ. Менiң алдау- ыма түстi...

	– Жарайды, оны тексеремiз. Кiнәңдi адал мойындағаның үшiн жазаң жеңiлдейдi. Сотта да осы айтқандарыңды қайта- лайсың. – Мысық мұрттың сығыр көзi жылмиып, жылыұшы- рай қарады.

	– Қайталаймын, әрине қайталаймын. – Осынша елпек қақпағаны жөн едi. – Тек, ана екеуiн... Олардың маған қатыстары жоқ.

	– Ей, сен оларды неге қорғаштап кеттiң? Сыбайластарың- ды аман алып қалу үшiн әдейi жасап жүрген iсiң емес пе? – Түсiн бұзып, шадырайып шыға келдi.



	Мына пәленiң қай жағын басса, ығын табады?

	 	– Бiреудiң iлiгiне қалмайын деп... Арым таза жүрсiн деп...





	– Сонда бiз немене? Арымыз қара ма? Отанға қызмет еткенiмiз, Отанды жаудан сақтағанымыз үшiн кiнәлiмiз бе? Мысалы, ана өзiңдi азғырып жүрген жаулар бiз болмасақ не iстемес едi? Мына елдi, жердi сатып жiберер едi. Құлдық өмiр басымызға қайта киiлер едi...

	– Ойбай, ондайдан құдай сақтасын, пәлекеттерi өздерiмен кетсiн. – Өзi шығарған сайқымазақ өтiрiгiне алдындағы тергеушiнi сендiрiп, ендi соған өзi де сене бастаған сықылды. Өмiрi көрмеген, бiлмеген, белгiсiз бiреулер көз алдына елес- теп, құбыжық бейнеде көлеңдедi. Қанды шеңгелiн созып, елдi, жердi домалатып алып бара жатқандай қауiпсiндi.



	Жоқ нәрседен құбыжық жасап алу деген осындайдан шы- ғады екен-ау.

	 	– Мiне, бұл сөзiң де дұрыс. Ондай пәлекеттерге жоламау керек. Бiрақ сен қырағылық көрсете алмадың. Қорықтың, аз- ғыруға түстiң. Соларың үшiн жаза тартасың. Мына қағазға бармағыңды басасың. – Мысық мұрт, сығыр көздiң шықшы- ты шықырлап, қайта кәрлендi.



	Сырт жауға жасаған айбаты ма, бұған ашулануы ма?

	 	– Әйтеуiр, анау екеуi туралы жоқ қой iшiнде? – Бармағын екi рет дайындап, екi рет тартып алды.

	– Жоқ, жоқ. Баса бер бармағыңды. Ол екеуiне пактi керек болса, сенсiз де табамыз. Мiне, дұрыс. Адамша кiнәңдi мой- ындап едiң, мен де адамша сөйлестiм.



	Тергеушiнi сендiргенiне көңiлi иланды. Көңiлi иланған- дықтан, бармағын басты. Бойы жеңiлдеп, тынысы кеңейдi. Еңсесiн езген дерттен бе, бойын басқан зiлден бе, жеңiлейгендей болды.

	Тұтқындар қамаулы қораның есiгiнен кiрген бетте-ақ ты- мырсық, қапырық, қолаңса иiс қолқасын тағы қапты. Бiрақ осы иiстiң өзiн оншалық жатсынбады. Көз алдының бәрi түнек. Көп қойдың дем алысының сарыны естiледi. Пысыл- дап дем алады, күшене дем шығарады, ыңқ-ыңқ бүйiрлерiн соғатындар бар, ыңырси күрсiнген дыбыстар да естiледi.

	Жай басып, абайлап жүрiп, қораның түбiне қарай жыл- жыды.

	 	– Иә, денiң дүзiк сияқты ғой? – Кең дүниеге құмар адам- ның даусы.

	– Тiл табыстық бiлем. – Бұл әдейi жайбарақаттыққа сал- ды. Тергеушiнiң сұрақтарынан қорқып едi, мыналардың сұрақтарынан қысылып барады.

	– Тiл табыстың ба, тiлiн таптың ба? – Әлгi дауыс зiлденiп, астарлы iлгiшек ұқтырды.

	– Екеуiнiң айырмасы бар ма екен?





	– Тiл табысу – ортақ мәмiлеге келу, тiлiн табу – айтқа- нын орындау немесе көңiлiн тындыру. – Көзге нұқығандай етiп сөйледi.

	– Осының екеуi де емес қой деймiн.

	– Ендi қандай жарастыққа жеттiңдер? – Анау дiк ете түстi.

	– Ол шпионсың дедi, мен шпионмын дедiм. Сыбайласың кiм дедi, мысық мұрт, қысық көз шүлдiрлеген бiреулер дедiм. Қайдан келдi дедi, аспаннан түстi дедiм. Не айтты дедi, ас- тыртын жаулық жаса деп азғырды дедiм. Мен соған көндiм, жаза бастым дедiм.

	– Сонсоң?

	– Сонсоң ол мақтады.

	– Әлгi өтiрiктерiңе сене қалды ма?

	– Сенгенi шығар, шынымды айтқаным үшiн мақтады.

	– Өй, қайдағы шының? Шылғи өтiрiк қой. Миғұла бiреу болмаса, сау адам иланбайтын өтiрiк. Кiсi сенетiндей қылып құрастырып айтпайсың ба?

	– Кiсi сенетiндей өтiрiкке сенбес едi.

	– Оның да рас. Шындығымыздан таймаймыз деп сорлап отырғандармыз бәрiмiз де.

	– Қандай шындықтан?

	– Өзiңде қандай шындық бар едi? Ештеңе бiлмей- тiндiгiмiз, ештеңе iстемегенiмiзден басқа қандай шындығы- мыз бар? Ешкiммен байланысымыз жоқ. Осыны айтқанымыз үшiн сорымызды қайнатады.

	– Ендеше, сендер де өтiрiктi соғыңдар.

	– Өтiрiктiң де өтiрiгi бар. Жаумыз деп қалай өтiрiк айта аламыз? Кейiн жауабымызды оқыған ұрпағымыз не дейдi? Өлсек, өлейiк, бiрақ шындығымыздан таймаймыз.

	– Кейiнгi ұрпағың осы жүрiп жатқан зобалаңды ақтап, шындығына сенсе, жаза тартқан сенi, бәрiбiр, ақ деп ойла- майды. Әлдеқандай бiр қаралы кезең деп бағаласа, менiң жа- уабыма күледi де қояды.



	Отырғандар, бәрiбiр, құп көрмедi. Бәрi қосылып, мұны кiнәлайтындай сыңайлары бар. Шынымен, қапы жiберiп ал- ғаны ма? Қайта айнудың ретi қалай келер екен? Қосақталып анау екеуiнiң қоса салмақ болғанын айтсаңшы.





* * *


	Ертеңгi тергеуде жауабынан қайта тануға тырысқан. Қай- да... Мысық мұрт, сығыр көз бұлтартпады. Растадың, барма- ғыңды бастың, сот алдына барасың дедi. Қосымша қосарла-





рыңды айт деп дiкiңдейдi. Нұқып, нұқып қалады, бiрақ ұрма- ды. Негiзгi шындығы ашылды деп жориды.

	Сот алды ұзақ күттiрмедi.

	Өлiм жазасына кессе де, жағдайды қайта түсiндiрем деп бекiнген. Шындығы үшiн, ештеңе бiлмейтiндiгi үшiн өлiм жазасына неге кеспек? Қайта, жаумын дегенi үшiн кесулерi керек емес пе? Мейiлдерi. Қатысқан көпшiлiкке шындығын айтса, бiрiнен-бiрi арқылы елге тарар.

	Қайда... Көпшiлiк түгiлi, сымпылбай да жоқ. Состиып, шошайып үшеу отыр.

	Сөзiн тыңдаған да жоқ, ештеңе сұраған да жоқ.

	Жаулық әрекет жасамақ болған. Азғырынды сөзге ерген. Параға қызыққан. Қорқақтық көрсеткен. Қараңғышылық- тың салдары. Қателiгiн мойындаған. Түзелу жолына бет бұрған. Пәктiнi өз бетiмен айтып берген. Астыртын әрекет етiп жүрген жаудың бағытын ашуға көмектескен..

	Тiзiп жатыр, тiзiп жатыр... Ақыры... Ақыры, он жылды арқалатып қоя бердi...





Бергi асыра сiлтеу


	Тағы да үлкен науқан басталған. Саяси науқан. Жоқ, сая- си ғана емес, қоғами, адами, тiптi жақсылық атаулының бәрiнiң бiр шетiн қиыстырып ұстап тұратын жетекшi нау- қанның бiрi.

	Адамдық қалыптан айрылып бара жатқан көптеген қай- ран азамат қайтадан жұрт қатарына қосылып, бақытты, баян- ды өмiр сүрмек. Жылаған аналар уанып, жетiмсiреген бала- лардың көңiлдерi орнықпақ. Берекесi кетiп, шырқы бұ- зылған, белi үзiлуге шақ тұрған талай шаңырақ қайта түзелiп, бой көтермек.

	Ойхой, шiркiн! Әйелдер мен балалардың, ата-аналары мен туған-туысқандарының қуаныштары мен үмiттерiнде шек болсашы? Талай жылғы зарлары құдайдың құлағына шалы- нып, көз жастарын көрдi.

	Жоқ, қайдағы құдай?! Бәрi де үкiмет пен партияның қам- қорлығы. Зарды естiген де, көз жасты көрген де солар. Келе- шек ұрпақтың, қоғамның болашағының қамын ойлаған әкелiк қамқорлықтың белгiсi.

	 	– Ауылдық кеңеске де, партия мен комсомол ұйымына да нағыз жұмыс iстер шақ туды. – Партия ұйымының хатшысы алдында жатқан көп қаулыны сапыра төңкерiстiрiп, бiрiн кейiн ысырып, бiрiн алдына жылжытты. – Мына қаулылар





бойынша жасайтын шаралар белгiлеуiмiз қажет. Әрқайсы- ңыз өз салаңызда не iстейсiздер, соны жоспарлаңыздар. Тез жоспарлап, iске тез кiрiсiңiздер.

	Жоғарғы жақтың нұсқау-қаулылары да, парторгтың тап- сырмасы да ауылдық кеңестiң төрағасына ерекше ұнады. Ел- жұртының салауатты өмiрi әредiк-әредiк кездесетiн қара дақтардан бiржолата тазарып, тұтас салтанатқа айналады деп емес, әр адаммен (бұл күнде арақ iшпейтiн адам кемде-кем шығар), әр үймен (қонақ шақырысып, той жасайтын рәсiм де тыйыла қалмас), тiптi әр мекемемен (қарамағындағы адам арақ iшу – мекемеге де сын, оның үстiне, әрненi сылтау қылып, кеңсе iшiнде топ құрып, тойлайтындар шықты) бай- ланысы артып, бақылауы көбейетiн болды. Ол дегенiңiз – билiктiң жүргенi деген сөз.

	Әсiресе, той жасаған үйден қалмайтыны ұнады. Төр алды- ның ең құрметтi орынына өзi қонжияды. Той басталып, жұрт жапырласып табаққа қол созады. Бiрақ бәрiнiң жүздерi сол- ғын, әлдеқандай шарттары келмей, томсарысқан күйлерiнен жадырай алмай отырады. Ойын-күлкi жоқ, масайраған көңiл жоқ.

	Үй иесi де қипаң. Бiр кiредi, бiр шығады. Бiр отырады, бiр тұрады. Жалтақтап төрдегi төрағаға қарағыштайды. Жалпақ- тап, қызмет көрсетуге тырысады. Өз дәмiн өзi беруге батпа- ғандықтың белгiсi.

	Төраға ештеңе сезбейдi, ештеңе сезiнбейдi. Жанарын мұнартып қана жанасалай қарап, отырған жұрттың төбесiнен ары қарай көз асырады.

	Қонақтардың әлдебiреуi үй иесiне күбiрлейдi, шынтағы- мен ақырын ымбалап, бүйiрiнен түртетiндерi бар. Үй иесi қыпыжықтап, төрағаға жалтаңдайды. Қонақтарынан қысыла- ды, төрағадан қорқады. Өзiнiң де құлқыны құрып отыруы анық.

	Бәрiбiр, ондайды сезiп-бiлiп жатқан төраға жоқ. Өйткенi заң қоспайды. Заңға кiм қарсы шыға алады? Ешкiм де. Сол заң тап қазiр төрағаның қолында. Сондықтан да ештеңенi сезiп-бiлмейдi. Маңғаз күйiнен жазбайды.

	Әлден соң... Қонақтардың iшiндегi жасы үлкен, беделi салмақты бiреуi тамағын қырнайды.

	 	– Исабай шырақ, мына жұртың сенi ерекше сыйлайды. Сыйлағандықтан да, бата алмай, аузыңа қараулы. Үй иесiнiң бiр-екi шөлмек ащы суы бар екен. Соған стақандардың сың- ғырын шығарып, жақсы тiлек айтсақ дейдi...

	– Стақансыз тiлек айтылмай ма екен? Қазақтың әдетi –





ескiлiктiң етегiнен бiр ұстаса, содан айрылмайды. Жаңалық- ты қалай кiргiземiз сонда?

	 	– Төраға түс бере қоймайды.

	– Сөзiң жөн, Исабай шырақ, бiрақ үй иесiн де түсiну мақұл. Қонақтарына дайындаған дәмiн iшiп-жесе дейдi.

	– Е, iшiп-жеп жатырмыз ғой, мiне.

	– Сөйтсе де... Дастарқан жағдайын, қонақтың көңiлiн бiзден гөрi өзiң көбiрек түсiнесiң. Ертең бала-шағаның бiреуiнiң қолына түсiп, қисалаңдап жүргенше... Бүгiн мына көпшiлiк бiрер ұрттамнан болса да...

	– Жарайды ендi, бәрiң телмiре қалдыңдар ғой. «Пiскен астың күйiгi жаман» деген... Бiрер реттен аспасын.



	Сол-ақ екен, салқын жүздерге жылу жүгiрiп, томсарған қабақтар жадырай қалады. Iп-лезде стақандар тiзiлiп, шөлмектiң аузы ашылады. Шөлмектiң аузынан лық-лық құйылған мөлдiр сұйықтың сырғанаған сусылымен қоса төңкерiлген көздер тыным таппай, бiресе стақанның түбiне, бiресе шөлмектiң аузына ойнақшиды.

	Тост көтерудiң бiрiншi кезегi төрағаға тиедi (өзiнен лауа- зымы жоғарылар отырса, кезегi келесi реттерге жылжиды, әрине.) Сол кiсi бата жасағандай, дастарқанның беташарын ашады. Содан ары... Содан ары, ары кетсе екi рет, әйтпесе, тағы бiрер ретпен ащы судың салтанаты аяқталады.

	Мөлтеңдеген стақандар төрағаның ишарасымен қолма- қол жым-жылас жоғалады. Қонақтар ауыздарын сүртiп, таң- дайларын тамсанып қала бередi.

	Елдi ентiктiрген талай науқанды көрген, жанды мүжiген талай саясатты жүзеге асырып үйренген өрекпе қаулы- қарарды орындаушылар тобы бұл шараны да теп-тез игерiп алды.

	«Халыққа берiлсiн», «игiлiкке жұмсалсын», «мәртебенi көтерсiн» деген шаралардың көбi желкiлдеп басталатын да, жалп етiп жабылып, қағаз күйiнде қала беретiн. Ал, «алын- сын», «жойылсын», «ұсталсын» деген емеуiрiндер екi есе екпiнмен жер солқылдатып шыға келедi.

	Көптен берi, «алынсын», «жойылсынның» ұраны бәсеңдеп қалып, айбар көрсетер iске белсендiлердiң сусап отыр- ғандығынан ба екен, мына науқан күшiне тез ендi. Кешке қарай терезелер қараңғыланып, дабыр-дұбыр iштен ғана ты- натын болды. Пәктi таба алмай, әрненiң басын түртiп қана жүрген жалаңдаған жазғыштар белсенiп бой көтерiп, есiк- есiкке құлақтарын тосып, терезеге көз сүзушiлiктi көбейттi. Солардың пәктiлерi көбiне-көп айғақты болып шығып, талай





боздақтар жазаға ұшырап, қызметiмен қоштасты, қуғын- сүргiнге түстi.

	Аз-ақ уақыт iшiнде көпшiлiктiң мысы тез басылып, бұғып iшiп, бұғынып жүруге көшкен. Дүкенде арақ сатылмайды, шәшнай қолға түспейдi. Той-томалақта иiсiн иiскеп, ұрттап- жалау үшiн үлкен әкiмнiң өзiнiң ғана рұқсаты керек. Иә, да- старқаныңа арақ-шарап сатып алу үшiн үлкен әкiмнiң, яғни саяси басшының рұқсатынсыз болмайды.

	Сөйтiп, iшкiлiкке ұлы науқан жарияланып, арақ-шарап- тың түп-тамырын түбiрiмен қопарып құлатуға бет алынды делiндi. Осындай жан-жақты қыспақтың көмегiмен салауат- ты өмiр жолына ел-жұртты зорлап «үйрете» бастаған науқан- ның болашағына ешкiм күмән келтiрмеген.

	Әуелгiден-ақ жаппай құрсаулап қысып жiбергеннiң әсерiнен бе, әлде дабырасы мен шарасынан қорықты ма, көпшiлiк тез бастығып, тез көндiктi. Көндiккенi соншалық, араққа қарсы құрылған комиссия мүшелерi арақ iшушiлердi күндiз шырақ алып iздеуге айналды.

	Жиi-жиi мәлiмет сұрап, жан алқымға алып қыспақтап, жоғарғы жақ дiкiлiктетiп ол барады. Қанша маскүнем ұстал- ды, қаншасына шара қолданылды? Қандай шаралар? Үйлерiнде малма ашытып, жеке кәсiп қылушылардың қан- шасы әшкерелендi? Сырттан әкелiп, арақ сатушылардың қаншасы қармалды? Ел-жұрт салауатты тұрмысқа үйрендi ме? Үгiт-насихат жұмысы жанданды ма?

	«Арақ iшушiлер жоқ, тазардық» десең – басың пәлеге қалады. Маскүнем мен арақ сатушыларды жасырдың, өзiң солармен сыбайлассың деп әлегiңдi шығарады. «Пәлендей адам әшкерелендi, жазасын тартты» десең, тағы пәле. Пәлен жерде маскүнемдiкке қарсы жұмыс жүрмей жатыр, көшесiнде мастар өрiп жүр деп жиналысқа салып, бөркiңдi терiс айналдырып қоя бередi.

	 	– Шынында да, iшу мүлде тыйылды дегенiмiз – шындық- ты бұрмалаушылық. Көше-көше, бұрыш-бұрышты бақылап жүрсек, сөз жоқ, кездесемiз. Кiмнiң үйiне қонақ келдi, кiмнiң үйiнен кiм шықты, қала жақпен қатынасқан кiмдер – бақылау күшейтiлсiн. Тексерiп, сұрауға да рұқсат. Сөйтiп, айына бiр-екi адамды мәлiметке берiп тұрайық.



	Парторгтың осы ұсынысы қиыннан жол тауып, қиуадан қиыстырған, тығырықтан шығар негiзгi амал есебiнде көрiндi.

	 	– Дұрыс, көше-көшенi, бұрыш-бұрышты жақсылап аңду керек. – Ауылдық кеңестiң төрағасы комсомолдың хатшы- сына қарады.





Комсомолдың хатшысы құптап, бас изедi.

	 	– Жоқ, мұны аңду деп ұқпаңыздар, бақылау деп бағала- ңыздар. Партияның тапсырмасы, қоғамдық бақылау. Сезiктi адамды тексерiп, тиiстi құжаттарын жасау үшiн бөлiмшелiк милиция және дәрiгер мiндеттi түрде қатыссын. Құрылған комиссия мүшелерiне ғана жүктеп қоймай, көпшiлiктiң iшiнен де көмекшiлер табу қажет. Сонда ғана жаппай халық- тық науқанға айналады. – Парторг күнi бұрын бәрiн кесiп- пiшiп алғандай саралай сөйледi.



	Құптаушылары оның сөзiн тағы да құп алып тарқады.





* * *


	 	– Көрдiм! Таптым! Тез ұстайық! – Комсомолдың хатшы- сы есiктен ұрандай кiрдi. Екi көзi бал-бұл жанып, есiрiктене ентiгулi.

	– Ненi көрдiң? Ненi ұстаймыз? – Ауылдық кеңестiң төра- ғасы бағжиып комсомолға қараған. Соншалық атойлағаны несi деген жақтырмаушылық кiржию бар.

	– Мас кiсi. Қисалаңдап барады.

	– Е, сөйдемейсiң бе? Қайда? Қашан? Ойбай-ау, неғып тұрсың, жүгiрсеңшi! – Ауылдық кеңестiң төрағасы абыр-сабыр орнынан көтерiлген. Дегбiрi қалмай, сол бетiнде есiкке ұмтылды.



	Иә, қисалаңдай басып, анадай жерде кетiп барады. Еш күмән жоқ, iшiп алғанның нағыз өзi. Iшкенде де сылқиып тұрып тоя iшкен. Қиралаң-қиралаң етедi.

	Екеуi екi жағынан қапталдай шығып, алдын орады.

	 	– Өй, ақсақал, Сiз бе? Қайдан келесiз? – Төрағаның көңiлi бiрден суынып сала бердi. Қызметкерлер мен жұмыс- шылардың бiрi болғаны-ақ оңды едi. Қолына сексендегi шал iлiгуiн қарашы. Мейлi, ендi, бұл да болса, нәпәқа.

	– Аманшылық па, шырақтарым. Қызылға өңештеген құзғындай сонша ентелегендерiң не? Шал-кемпiрдiң жүрiп- тұрғанына да тыйым салынып па едi? – Ақсақал кiсi бiрден- ақ қыңыр тартты.

	– Жүресiздер ғой, әрине. Бiз тек... Жәй, жөн бiлейiк деп...



	 	– Ауылдық кеңестiң төрағасы алдаусырата жақауратты.



	 	– Е, жөн бiлгенiң жөн екен. Балалардың үйiнен келе жа- тырмын. – Ақсақал өп-өтiрiк iштартқан сияқтанды.

	– Њм... балалардың? Өз балаларыңыздың ба?

	– Әрине, өз балаларымның. Осы күнi басқа бiреудiң үйiне бас сұғудың өзi басыңа әлекке айналды емес пе? – Со- ған сендер де кiнәлiсiңдер дегендей, ақсақал алдында тұрған екеуге қабақ кiржиттi.





	– Балаңыз жұмыста емес пе? – Ауылдық кеңестiң төраға- сы мәселенiң түйiнiн қалай анықтарға бiлмей, арыдан ора- ғытқансыды.

	– Е, иә, бала жұмыста ғой, әрине, бiрақ үйде келiн бар. Немерелерiм... Күнiне бiр уақыт иiскеп, сүйiп деген сияқты. Сонсоң ептеп ақ iшiп...

	– Ақ iшiп дейсiз бе? Ақтың өзiн бе әлде қызыл ма? – Ауылдық кеңестiң төрағасы ентелей жақындады. Ақсақал кiсi жылжи жөнелсе, ұстай алуға дайын.

	– Шырағым, тым ентелеп, дабдырламашы, құлағым естидi. Ақ iшем дедiм ғой. Қызылды қазiр ұлтабар қорыта бермейдi. Бiздерге сол бiрыңғай ақ iшiп жүрсек те жетедi.

	– Сонда ендi... былайша айтқанда... Ақ iшкенiңiздi мой- ындайсыз ғой?

	– Е, неге мойындамайын, одан зорғысын да мойындағам.

	– Ендеше, ақсақал, кеңсеге барып сөйлесейiк. Дөкiмент жасаған дұрыс. Барлық жерде де қағаз сөйлейдi. Бiзге де пактi керек. Ертеңгi күнi олай-былай демеу үшiн... Солай емес пе, ақсақал. – Ауылдық кеңестiң төрағасы ақсақалдың өзiне ақыл салғандай емексiттi.

	– Солайы солай ғой, шырағым, бiрақ әлгi пәктi деген пәлең маған онша ұнамаушы едi. Сол пәктiнiң сергелдеңiне бiр түсiп едiм.

	– Ә, бiлем, ақсақал, бұл жолы өйтпейсiз. Сiзге ендi сот жүрмейдi. Жәй, пактi үшiн ғана демесек... – Ауылдық кеңестiң төрағасы мәймөңкелей түстi.

	– Сонда маған не қыл дейсiңдер? Не пәктi керек? – Ақса- қал да аналардың әуендерiне қарай ойысуға бет алды.

	– Әуелi кеңсеге жүресiз. Осы кездескенiмiздi пактiмен бекемдеп, қағазға түсiремiз. – Ауылдық кеңестiң төрағасы ақсақалдың қолтығынан демедi.



	Мән-жайға онша түсiнбесе де, осынша қамқорлыққа разы кейiппен ақсақал да икемделе түстi.

	Ауылдық кеңестiң төрағасы мен комсомолдың хатшысы ақсақалды екi қолтығынан сүйемелдеген беттерiнде еппен ымбалап, бөлменiң ең төрiне отырғызды.

	 	– Ал?.. – Комсомол ауылдық кеңеске қарады... «Ендi не iстеймiз?» деген пiшiн. – Парторгке хабарлаймыз ба?

	– Жөнi солай шығар. – Ауылдық кеңестiң төрағасы ба- сын изедi.



	Парторг кiдiртпедi, тез келдi. Есiктен кiрген бетте қарияға шұқшия қарап, қалт тұрды. Оның да көңiлi толмай қалғаны анық.





	– Ақсақалдың өзi мойындап отыр, ақ iштiм дейдi. Күнде iшетiн көрiнедi.

	– Бiреулермен қосылып iштi ме екен әлде жалғыз өзi ме?



	 	– Парторг сұрағын iшкен адамның өзiне емес, ауылдық ке- ңеске арнады.



	 	– Iшкен ол емес, мен ғой, шырағым, өзiмнен сұрасаңшы.



	 	– Ақсақал парторгты сөзiмен нұқыды.



	 	– Ал, иә, өзiңiз айтыңызшы? – Парторг ендi ғана ақса- қалға бiр қырын бердi.

	– Өзiм айтсам, ешкiммен де қосылғам жоқ. Бiреулердi су- ғара қоятындай жағдай қайда қазiр? Күндегi дағдым, балам- ның үйiне барып, ақ iшiп қайтам. – Ақсақал сонысын мақтан қылғандай, кеудесiн мардамси көтердi. Ақ сақалы кеудесiмен қоса желпiлдедi.

	– Сонда күнде-күнде ақ iшетiн болғаныңыз ба? – Парторг басын шайқады. Шалды аяушылығы емес, соны бiлмей келген өздерiнiң бейхабарлықтарына кейiстiк бiлдiргенi.

	– Денсаулыққа жеңiл деген соң...

	– Бұл кiсi көрiнеу пактiнi растап отыр, тексеруге салмай- ақ қойсақ... – Ауылдық кеңес парторгке жалтақтады.

	– Бәрiбiр тексерудiң қорытындысы керек. Бәрi заңмен жасалсын. – Парторг түс бермеген қалпы тағы да басын шай- қады. Бұл жолғысы «болмайдының» белгiсi.



	Бөлiмшелiк милиционер мен дәрiгер қатар кiрдi. Алды- мен аңтарылып басшылар тобына қарады, сонсоң жанар- ларын ақсақалға бiр сүйкедi де, қайтадан төрдегiлердi кө- зедi.

	 	– Мына ақсақал ақ iшiптi және күнде iшетiн көрiнедi. Со- ған актi жасау қажет. – Парторг иегiмен шалды нұсқады.



	Милиционер мен дәрiгердiң көздерi бағжиды.

	 	– Сонда бiз қалай бiлмегенбiз, а? – Милиционер демiн iшiне тартып, өзеурей екiлендi.

	– Е, шырақтарым-ау, кiмнiң не iшiп жүргенiн қайдан бiле бересiңдер? Көпшiлiк көп, сендер азсыңдар. – Ақсақал ал- дындағыларға жанашырлық кейiп көрсеттi.

	– Иә, дұрыс айтасыз, сондықтан шығар. – Дәлелдi себеп- ке милиционер бас шұлғыды.

	– Актi жасағалы тұрған адаммен ақылдаспас болар. – Парторг ызбарлана қарады.

	– Ондайларыңды өздерiң бiлiңдер, қарақтарым. Өз ақыл- дарың жетсе, кiсi ақылын жүк қылып қайтесiңдер. – Ақса- қал да бейтарап пiкiрге көштi.





	– Сөзi тұп-тұнық. – Ауылдық кеңестiң төрағасы ерiксiз дәрiптеп қап, жалт етiп парторгке қарады. – Кәрi буын шы- дамайды ғой, бәрi-бiр, жүрiсiнен бiлiнiп тұр.

	– Ал, анықтаңдар. – Парторг дегбiрсiздене қозғалақтады.

	– Ақсақал, қазiргi кездегi үкiмет пен партияның саясатын бiлесiз ғой, ең салауатты, тәртiптi ел болуға үндедi. Бұрын да... – Ауылдық кеңес кiдiрiп қалды.

	– Е, ондай-ондай хабарларды естiп-бiлiп жатырмыз, қарақтарым. Талай үндеудi бiз де атқарғанбыз. Талай үндеудiң тауқыметiн де тарттық. Үндеудiң дәл өзiнен кiнә жоқ-ақ шығар, мына бергi жүрген шолақ белсендiлерi ғой, бүйрегiңнен – сирағыңды, желкеңнен – көзiңдi шығарады. Анау бұтақ қисық тұр десе, бара салып түбiрiмен қопа- рады.

	– Ауызекi шүйiркелесiп отыру ақсақалға ұнайтын сы- қылды.

	– Ақсақал, «ымға түсiнбеген – дымға түсiнбейдi» дейдi. Сөзiңiздiң астарында құрт жатыр. Советтiк кадрларға қара күйе жағып тұрсыз. Қаулыдағы талаптың жартысының жар- тысын да орындап жатқамыз жоқ. Қойылған талаптардың жартысын ғана жасасақ та, шаңдарыңыз қағылып, тәубала- рыңыз ойларыңызға түсер едi. Сондайды жасамаған босбелбеулiгiмiз үшiн таяқты бiз жеп жүрмiз. Өз обалдары- ңызды өздерiңiз бiлмейтiн халықсыздар. Әйтпесе, өстiп... Ашықтан-ашық... Тападай тал түсте... Басқа жұрттың сiздей ақсақалдары... – Қалай қиыстырудың қисынын таппай, парторг тамағын қырнады. – Кейiнгi ұрпаққа үлгi, өнеге бередi. Ал сiздер...



	Әбден көңiлi қалған адамның кейпiмен терiс бұрылды.

	 	– Ей, шырағым, әлгi дауларыңа бiр-бiрлеп дауа жасайын, тыңдай бер. Қаулыңның қањары сендерден де қатты болса, балықтың басынан шiрiгенi. Өз обалымызды өзiмiз бiлмесек, сенгiштiгiмiзден. Таққа отырғанның бәрiнiң сөзiн ел- жұрттың қамын ойлап, жыртысын жыртып жүр деп сенемiз. Сөйтсек, соның көбi өзiнiң уақытша ғана саясатын ұстайды екен. Тақтан кеттi – бiттi, өзi де жым-жылас, саясаты да жым-жылас. Абылай хан сияқты ардақтылардың қадiр- қасиетi ғасырлар өткен сайын арта бередi. Неге? Ел-жұрты- ның болашақ қамын ойлап, жан пида жасағандар солар. Әне, солардың саясатын айт! Сонсоң, қазiргi қарттарға ырза емес екенсiңдер. Бiз не iстеппiз сонша? Егiнiңе түскемiз жоқ, су- ыңды лайлағамыз жоқ. Дастарқан басы, көше арасы демеймiз, көзiмiзге түскен оғаштықтың бәрiне жанымыз шы-





рылдайды. Мына кеңселерiңе әдейi ертiп әкелiп, осынша жерлейтiндей жазығым не едi? – Ақсақал бұрқ-сарқ ашулан- баса да, сөзiне ап-ауыр салмақ салды.

	 	– Әне, көрдiңдер ме, аяқ астынан жалт берiп, айнып шыға келдi. Көзiңмен көрiп, қолыңмен ұстап тұрсаң да мойында- майды бұлар. Қане, тексеру жүргiзiңдер. – Парторг милици- онер мен дәрiгерге иек қақты. Бұйрығының кiмге арналға- нын нақтылағаны.

	– Мына шiркiндер тападай тал түсте тiнтпек пе? – Ақса- қал өзiне-өзi күбiрледi.



	Дәрiгер жолдас өршелене ұмтылғанымен, ақсақалдың ал- дына тақай бере кiбiртiктеп қалды. Қолын бiр созып, бiр тар- тып, не iстердiң бапасына жетпедi.

	 	– Қарағым, не сұрамақшы едiң? Сұрай бер. Именбе.

	– Аузыңызды ашсаңыз қайтедi?

	– Аузым өзi де ашық ауыз едi, қарағым. Мiне. – Ақсақал дәрiгердiң көз алдына қарай итiнiп, аузын ашты.



	Дәрiгер бiрақ ақсақалдың аузына көзiн жүгiрткеннiң ор- нына танауын төседi. Танауымен ауаны сораптап, құныға иiскелейдi. Иiскелейдi де, басын шайқайды.

	 	– Сен тексершi. – Бұрылып милиционерге қарады.



	Өңiнде алаңдаушылық бар.

	Милиционер де өңмеңдеп келiп, өңешiн созып, танауын шуылдатты. Қылқылдатып бос ауаны жұтынады, жұдырық- тай жұтқыншағы арлы-берлi зыр-зыр жүгiредi.

	 	– Ақсақал, үрлеңiзшi. – Онан сайын итiне түстi.

	– Ненi үрлейiн, қарағым?

	– Құр үрлей берiңiз. Менiң танауымды үрлеңiз.

	– Танауың күйiп бара жатыр ма едi? Ал, үрлейiн. – Ақса- қал милиционердiң дәл танау қуысына гу еткiздi.

	– Апырай, ә... – Милиционердiң үнi өкiнiшке толды. – Өзiңiз байқайсыз ба әлде? Ештеңе сезiлмейдi.

	– Мен неге байқаймын? Көшедегi көрiнгеннiң аузын иiскеуiм керек пе екен? – Парторг күйiп-пiсiп кiжiне сөйледi. – Танауларың иiс сезуден қалған ба, түге? Әлгi бiр стақандарың болмаушы ма едi?

	– Сол аппараттың жоқ болып тұрғаны. – Милиционер күмiлжiдi.

	– Сен байқашы. – Партия ұйымы комсомол ұйымын жұмсады.



	Елгезек жiгiт елпеңдеп келiп, ақсақалдың аузын иiскедi.

	Ол да басын шайқады.





	– Несiн қазбалай беремiз, ақсақалдың өзi мойындап отыр. Пактiсi бар, актiсiн жасайық та, өзiне қол қойғызайық. – Ең тиiмдi жолы осы дегендей, ауылдық кеңестiң төрағасы тұжы- рымдай түйiндедi.



	Парторг дүдәмал кескiнiн айналасындағыларға бұрды.

	Олардың бәрi иықтарын қомдады.

	 	– Иiсiн шығармай қоятын әдiсi бар ма едi? Бұл кiсiлер ана жақтан неше түрлi қулықты үйренiп келгендер ғой. – Парторг милиционерден анықтау күттi.



	Милиционер иығын қиқаңдатып, аузын қисайтты.

	 	– Ақсақал, қанша iшiп едiңiз? Ақыры мойындап отырсыз ғой, ашып айта берiңiз. – Ауылдық кеңестiң төрағасы дау- сын жақаурата жұмсартты.

	– Е, оның несiн жасырам? Бiр кесенi тастап алғам. – Ақсақал құлшына құнжыңдады.

	– Бiр кесе?

	– Толық бiр кесе ме?

	– Әлгi бiр шүрегей кесе шығар? Тұрғандар жамыраса қабаттасты.

	– Шүрегейге ауыз жари ма, қарақтарым. Кәдуелгi бiр кесе.

	– Сонсоң қайттiңiз? – Дәрiгер елпектей түстi.

	– Бiрер сағат немерелерiмдi алданыш қылып... сергiп де- ген сияқты...

	– Басқа ештеңе iшкен жоқсыз ғой? – Дәрiгер тақымдап барады. Дәрi-мәрi деген сияқты.

	– Iшпедiм, шырағым. Ауырмай-сырқамай дәрi iшiп қайтейiн.

	– Бiр сағаттың iшiнде иiсi кетушi ме едi? – Парторг мили- ционер мен дәрiгерге кезек қарады.

	– Кетпеуi керек. – Дәрiгер басын шайқады.

	– Бiрер ұрттам да емес, бiр кесенiң иiсi... Өмiрiмде бiрiншi рет кездестiрiп тұрмын. – Милиционер дал болған кейiппен екi иығын қиқаңдата қомдады.

	– Әлде ауызша ескерту жасап қоя беремiз бе? – Ауылдық кеңестiң төрағасы қобалжи бастады.

	– Ақсақал, сiзге бiр жолға кеңшiлiк жасаймыз. Бiрақ мұнан кейiн көзге түспеңiз. Ақ та татпаңыз, қызыл да татпа- ңыз. Уақыт күйiп тұр, бiздi қоса күйдiрiп жүрерсiз. – Парторг әрi кеңпейiлси, әрi көсемси қалды.

	– Е, жарайды, қарақтарым, татпа десеңдер татпай-ақ қояйын. Мен iшкен бiрер кесе ақтан ел-жұртқа үнем келсе, үлесiмдi қостым. – Ақсақал тәжiкесiз келiстi. – Оның бер





жағында, күз де келiп қалды, сиыр да суалады. Келер жылға дейiн ақты кiм берiптi бiзге.

	 	– Немене? Не дедiңiз? – Ауылдық кеңестiң төрағасы тебiне тапсынып, ақсақалдың алдына төндi.

	– Өй, мынау қайтедi? Соншалық бiр күнәлi сөз айттым ба? Сиыр суалады, ақ iшу тыйылады деймiн. – Ақсақал жас- қанғандай сыңаймен, орындыққа шалқайды.

	– Сiздiң iшкенiңiз кәдуелгi айран ба? – Ауылдық кеңестiң төрағасы онан сайын төне түстi. Өңi бозарып, қабағы ойнақшып кеткен.

	– Үйбай, шырағым-ау, онан басқа не iшем ендi? Қымыз- ды елде де көрмейтiн болдық. Ата-бабамыздың осындай бiр қатты қарғысы бар, «елде көр» деген. Әлдебiр жақсылықты айтады. Өзiңде болмасын, басқаға көзiңдi сатып, телмiрiп өт дегенi ғой. Сол айтпақшы, қымызды елде көрсек те бiр сәрi едi. Елде де көрмейтiн болдық. Содан ендi... айранды жұба- ныш қылып... – Ақсақал қасындағыларға жөн жосықтады.

	– Бiз сiздi... Буыныңызды баса алмай, неге тәлтiректейсiз ендеше? – Ауылдық кеңестiң төрағасы күдiгiнiң (күдiгi емес, нағыз сенiмi-ақ едi. Қолымен ұстап, көзiмен көрген сенiмнiң өзi едi) расқа шығуына ындыны құрып-ақ тұр.

	– Буыны құрғырды буып тастады емес пе. Неше жылғы айдау-сүрең, көрсеткен азап... Жаның тiрi қайтқанына да тәуба айттың. Соның бәрi сарқылып буынға түсiп... Кейiнгi кезде өстiп билетпей барады. – Ақсақал ерлiк iсiн жария ет- кендей маңғазданып, нығыздана түстi.



	Бөлмеде тұрғандардың күдiк түйткiлдерi басқада едi: бұларды мына қырсық шал алдады ма, әлде бұлар өздерiн- өздерi алдады ма? Ендiгi қисынның жөнi қалай? Тiгiсiн қайтiп жатқызады? Тiгiсiн жатқызу қиын ба, әлде дабырасы өрескел ме?

	 	– Ақсақал... Атыңызды ұмыта берем... – Парторг демеу күтiп, комсомолға иек көтердi.

	– Ныспым – Жұмабек. – Ақсақал қутың етiп, алдыға қарай бiр толықсыды.



	Парторгке күдiк жүгiрдi: осының бәрiн мына шал әдейi жасады. Ел-жұрттың алдында күлкiге қалдыру үшiн ойлап тапқан қулығы. Партияның саясатын, ауылдағы саяси ұйым- дарды мазақ қылмақ. Бейпiл аузын ауыздықтап тастаудың жөнi қалай табылар екен? Балаларынан болса да, бәлем, бiр ретi келер...

	 	– Иә, Жұм-еке, бұл әңгiме ендi сыртқа жайылмай-ақ қой- сын. Екi жағымыз да аздап оқыстық жiбердiк бiлем. –





Парторг оқты көзiн ауылдық кеңеске қадады. Анау мүләйiп, жер шұқыды. – Жарайды, әйтеуiр, асқынбай тұрып, өз- өзiнен орайы келдi. Осы күйiнде осы жерде қалсын.

	 	– Менен де оқыстық өттi десеңдер, кешiрiңдер, қарақта- рым. Аңқау басым, ненi түрткiлеп тұрғандарыңды қайдан бiлейiн. Әйтпесе, сендердi осынша әурелеп... Қаншама уақыттарың кеттi. Соның орнына игiлiктi iс iстесеңдер...

	– Иә, ақсақал, сiзден де болды. «Ақ», «көк» демей-ақ, «ай- ран» деп атын айтпайсыз ба? – Ауылдық кеңестiң көңiлi ор- тайып, еңсесi басылды.

	– Айран дейтiндей, баяғының тап-таза айраны болып тұр ма, ол жарықтық. Ептеп су-суан қосып, шалаптап деген си- яқты... Жетпейдi. «Ақ» деген бұрынғы аты қасиеттi-ақ едi, шiркiн. Қазiр ендi... өткеннiң қай қасиетiн түгендей ала- сың...

	– Ақсақал, арыға тереңдеп қайтемiз. Күнделiктi жаңа- лықтарды бойымызға жұғысты етiп алсақ та жарар бiзге. – Парторг өзiн де, өзгелердi де қомсынған үнде сөйледi. – Өткен-кеткен ескiлiкке күңiренгенше, келешек жаңалыққа қарайық та. – Жер тебiнгендей ме әлде мыналарға кiжiнгендей ме, аяқ-қолы шошаң еттi де, сол бетi сыртқа беттедi.



	Ақсақалдың күлкiсi келдi, бiрақ күле алмады. Таяқ сiлтеп кеткен парторгтың сөзi мен қылығы, жер соққандай сiлейiп қалған мыналардың тұрысы... Соншалық шалдыққандары несi? Жамандық таппадық деп те адам кектенедi екен. Бүйтiп жүрiп жiнiгiп өлмей ме бұл бейшаралар. Өздерi де жiнiгiп бiтедi, жұртын да жiнiктiрiп бiтiредi. Жiнiгiп кеткен дене қайта құрауға келе ме? Қайта туып қана жаңармаса, өңшең жiнiгiп кеткендер жұртын не ұшпаққа шығарады. Не өткен- нен, не бүгiннен бойға сабақ алып, ойға түйiн түймейдi екен, шiркiндер. Иесi «әйт» десе, абалақтап тұра шабады. Сонда барып елiн қабады, өзiн қабады. Онда түк жұмыстары жоқ. Иә, көпшiлiк түзелу үшiн көпшiлiктiң басшысы түзелуi шарт екен. Балық – басынан.

	Ақсақал күле алмады. Қылықтары күлкiлi болғанымен, денелерi жiнiгiп бара жатқан ел-жұртын қалай мазақ қыла алады?





АҚЫРҒЫ ҮМIТ




	Жақсылық та, қуаныш та қашан да алда.

	Иә, жақсы күннiң бәрiн тек алдан ғана күту пенде шiркiннiң өмiрдегi еншiсi сияқты. Әлде бергi өзгерген заман- ның ерекшелiгi мен өзгешелiгiнен бе? Ал бұрынғы заманда?.. Әрбiр өткен күнiне жылайды екен. Бұрынғылардың сарқы- тын iшкен кейiнгi қариялар айтатын. Олар да өздерiнiң ал- дындағы қариялардан естiптi. Бұл дүниенiң рақатына айны- май сенетiн ескiлiк адамдарының қылықтары – осындай. Бәрiбiр, жарық дүниенi қимағандары. Рас шығар. «Қайран жиырма бес!» Бос көксеу емес, әрине. «Өткен соң бар жақсы жылым», «Махаббат, қызық мол жылдар»... «Қайран, қайғы- сыз, қамсыз күндерiм»... Тере берсе, толып жатыр. Өткен күндердi жоқтау ма, жастық шақты қимастық па? Әлде әркiмнiң өз заманының әуенi ме? Өз заманының ба, өткен заманның ба?

	Ал бұл заманның бәрi асығыс. Асығыс туасың, асығыс өсе бастайсың. Мектепке барсам деп асығасың, мектептен құтылсам деп тағы тулайсың. Ел қатарлы бiлiм алсам деп көксейсiң, осы төрт-бес жыл бiтсе екен деп және мазаң кетедi. Қолыма куәлiк қатырмамды алып, өмiрдiң қызық- шыжығына мен де кенелсем деп шыдамың кетедi. Бойыңды кернеп тұрған жалынның бәрiн ел игiлiгiне арнасам деп бұлқынасың. Сөйтiп, өмiрдiң iшiне кiресiң. Өмiрдiң iшi тек қызық пен шыжық қана емес екен. Қым-қиғаш сапырылыс- қан, кейде тiптi түсiнiгiң жете бермейтiн... Иә, иә? Ағыс па, тоғыс па? Жоқ, ағыс та емес, тоғыс та емес. Сiрә, иiрiмдер шығар. Бұл да жеткiлiксiз. Быж-быж ... Құж-құж ... Тарам- тарам ағыстар. Судың ағысы емес, құмның, шөлдiң, топы- рақтың, таудың, желдiң... Тiршiлiк дүниесiне қатысты құбылыстың бәрi бар. Е, сондықтан да ол өмiр деп аталатын шығар.

	Осы арпалыстың iшiне келдiң де қойып кеттiң. Тағы асығасың. Қым-қиғаш дүниенiң арасынан өзiңдi iздейсiң. Ел-жұрттың көзiне көрiнсем дейсiң, даусым құлақтарына жетсе дейсiң. Сол үшiн асығасың. Бүгiнгi күннен ертеңгi күн несiбелi болады да тұрады. Оның үстiне... Өмiрге арт- қан көп-көп мiндеттерiң мен бұйымтайларың ... Қайда ... Әлi мұрты да сынған жоқ. Бүгiнгi күннiң бермегенiнiң бәрiнiң орайын ертеңгi күннен оралтпақсың. Сондықтан да ертеңге сенесiң.

	Иә, сөйтiп ... үмiтiң де, сыбағаң да ертеңде.





* * *


	Таубай осы бiр күндi шыдамсыздана күткен. Көптен күтулi едi. Бәлкiм, өмiр бойы күткенi шығар. Ақыры, жеттi. Өлмеген құл қысты да өткередi, жазды да көредi. Үмiтiң орындалмауы мүмкiн, бiрақ өмiрiңнiң келесi кезеңiне әйтеуiр жетедi екенсiң. Сол күн тақаған сайын iштей қауiпсiнiп, қобалжып жүрген. Дер шағында, дәл күнi жеткен мезгiлiнде дегенi бола қалса жақсы-ақ. Онда құдайының есiркегенi. (Осындай қысылтаяң шақта жарықтықты iштей сүйенiш қыласың. Әйтпесе, құдайды пiр тұтқаныңды бiреу- мiреу сезiп қалса, басыңды пәлеге апарып өзiң салғаның.) Орнын басар кiсi таба алмай (кiсi көп қой, әрине. Бiрақ осы орынға сай, iстiң тезiн өзiңдей бiлетiн, өзiңдей жанашыр адам қайдан кезiге қояды?), тағы бiраз кешеуiлдеп қалса, айға созыла ма, жылға созыла ма, кiм бiлсiн. Өйтсе, биылғы жаздың да атаусыз кеткенi.





* * *


	Жоқ, айға да созылмады, жылға да жалғаспады. Тiптi өзiнiң күткенiнен де жеделдеп кеткен сықылды.

	Алдымен... бастық шақыртқан.

	Осы мекеменiң қожайыны саналатындар түп-түгел қазди- ып, тартқан сымдай болып сiресе тiзiлiптi. Бәрi бiрiгiп әлдебiреуге үкiм кесiп, ендi соны жария етудiң кезiн күткен- дей тымырық томсарысады.

	Сiрә, оқыстан әлдеқандай оқиға шыққан ғой. Сол оқиғамен мұны да таныстырмақ. Пiкiрiн, ақыл-кеңесiн сұра- мақ. Сұрамай ендi? Сұрайды, әрине. Iштерiндегi тәжiрибесi мол, жасы үлкенi осы. Бұл мекеменiң бүкiл iс-жұмысын ба- қайшағына шейiн шағады, талай жылғы тарихын тақылдатып жатқа соғады. Сонда ендi, ақыл-кеңестi бұдан сұрамай, кiмнен сұрамақ?

	 	– Тауке, жайғасып отырыңыз: – Үлкен бастық өзiнiң ал- дын емес, босаға тұс шет жақты нұсқады. Қолымен емес, шо- лақ иегiн тоштитты.



	Түсi салқын, даусы жат естiлдi. Ақыл-кеңес сұрар кiсiге өйтпесе керек едi. Мына орын да тым оғаштау. Бұрын бастық- тың дәл алдындағы көлденең столға мiнбелей отыратын. Әлде- қандай жоспар-жобаларды талқылап, есеп-қисаптың сандық мөлшерiн белгiлеген кездерде бастықтың шекесi мұның шекесiне (әлде мұның шекесi бастықтың шекесiне ме?) жана- сып қалып-жанасып қалып қайтатын. Бастық қымсынбайды, сезiнбейдi. Бұл соны тез аңғарып, басын тартып ала қоятын.





Ендi сол орынға бөтен бiреу қонжиыпты. Өзi тiптi мығым. Сiрә, жоғарғы жақтан өкiлдiкке келген бiреу болар. Тым ны- ғыздығына қарағанда, сондайға ұқсайды.

	Таубайдың қарадай мысы басылып, жүнi жығылды. Мына тымсырайған топ неге маңғаз, анау қонжиған қонақ неге үстем? Бәрi бiрдей кегжиiп неге бұған жанарларын жанайды? Әлденеге кiнәлағалы отырғаннан сау ма өздерi?

	 	– Тауке, бiз сiзбен бiржолата қоштаспаймыз. Дәл бұрын- ғыдай адал еңбегiңiздi жұмсап, ортамызда жүре бергенiңiз-ақ жақсы едi. Оған ендi ... өзiңiз өтiнiш қылып... Сiздей еңбек ардагерiнiң соңғы өтiнiшiн созбақтамайық деп... Қашан да бiзбен бiргесiз. Әлi талай жыл ақыл сұраймыз, кеңес аламыз. Сiздiң тәжiрибеңiз бен өнегеңiз бiзге аса қымбат. Қимаймыз- ақ. Бiрақ амал жоқ, жаратылыс заңы солай. Нендей қажетiңiз, нендей мұқтаждығыңыз болады – ұялмаңыз, именбеңiз, бұрынғыдай емiн-еркiн күйде келiп, айтып тұры- ңыз. Шама жетсе аянбаспыз. Шама жетпей жатса, өзiңiз де түсiнетiн адамсыз. Иә, сөйтiп... мұнан ары созбақтамайық деп... Бүгiннен бастап...

	– Бүгiннен бастап?.. – Даусы ащырақ шығып кеттi. – Ал жұмысымды? Менiң орныма?..

	– Жұмысыңызды мына кiсiге өткiзесiз. Сiздiң орныңызға осы кiсiнi алдық. Бұл кiсi де осы салада көп iстеген iскер ма- ман көрiнедi. Жұмысымыз ақсамас деп сенемiн. – Үлкен бастық алдында отырған маңғаз қараға жымия қарап, жылы ұшырай бас изедi.

	– Қамқорыңыздың бәрiне рақмет қой, әрине. Тек...

	– Тауке-ау, өтiнiш берiп, тiлек қылған өзiңiз емес пе?..

	– Орныма келетiн кiсi жайында айтам... Бес-он күн бақы- лап көруiм керек едi. Сыннан өткiзiп, жаратуым қажет едi... Сөйтiп, жан-жақты тексерiп барып таңдау жөн едi ...

	– Тауке, ендiгi таңдау жағын бiзге қалдырыңыз. Бұл кiсi де үлкен маман көрiнедi, орныңызды жоқтатпайды. – Үлкен бастық кекеген сынды ма, жақтырмағандай ма, қасаң үнмен сөйледi. Онысын бiлдiрмеуге тырысты, әрине. Әрi бiлдiрмеуге тырысты, әрi әдейi астар жүгiрттi.



	Отырғандардың да өңдерiн мысқыл торлады. Таубайдың сөзiн есерлiкке жорып, iштерiнен келеке қылатын сыңайлы. Таубайға таныс көрiнiс.

	 	– Көзiм жетiп, көңiлiм ұйыса, алаңдамай жүремiн ғой деп... Жұмыс қожырып бара жатса, маған да сын. – Таубай- дың өңiндегi алаң әлi тарқай қоймаған. Ақталуға емес, ұқты- руға тырысқаны.





	– Оныңызға рақмет. Осы мекеменiң жай-күйiне бiз де алаңдайтын шығармыз. – Бастықтың орынбасары жасқаң- қырап жiбердi.



	Таубай ендi ғана түйсiндi: мұның әлгi сөздерiн (сөздерi емес, жүрек алаңы едi ғой) басшылар жақтырмай қалыпты. Бiзге сенбедi деп ренжiгендерi шығар...

	 	– Таукең өзi кетсе-ақ осы мекеме құлайды деп қауiп қылады. – Партия ұйымының хатшысы аяқтан шалды.



	Екеуiнiң тұз-дәмi жараспай-ақ қойды. Ендi сол жараспа- ған күйi қалғаны ғой.

	Ақжүрексiп сөйлейсiң деп жақтырмайды. Ақжүрексiп сөйлейсiң, кем-кетiктi тергiштейсiң, аңқау екенiң де белгiсiз, арамза екенiң де белгiсiз дейдi.

	Қайта, партия өкiлi осындай адамдарды жақтаса керек едi, ал мынау керiсiнше, көзге шұқиды. Оның айтатын шындығы

	 	– бiр басқа, мұның көрiп жүргендерi мүлде бөлек. Пәле қуып, өтiрiгiн әшкерелеу үшiн алдына барған емес. Барса, шындықты түсiндiрем деп барады.



	Хатшының сөздерiнiң бәрi құр нобай болып келедi. Бұл соған шыдамайды. Сөз арасында жаңсақтық жiбергенiн, iстiң мәнi олай емес, басқаша екенiн, есеп-қисаптық сандардың артық көрсетiлгенiн, айтылған көп уәделердiң аяқсыз қалға- нын ескертедi. Партия ұйымының хатшысы осыған-ақ бұлқан-талқан ашуланады. Әсiресе, «аяқсыз қалды» деген сөз намысына ерекше тиедi.

	Мұндай сөздiң кiмнен шыққанын, кiмнiң терминi екенiн қадала қазбалайды. Партияның саясатына сенiм- сiздiк бiлдiру – партияға жала жапқанмен бiрдей деп қор- қытады.

	Құдай сақтасын! Аш пәледен қаш пәле. Қайдағы жоқты қайдан қиыстырады? Ендi мұның өзi ақталып әлекке түседi. Сенiмiнен айнығандығы емес, сенiмiне дақ түсiрмеуге ты- рысқаны. Жалғыз өз басының ғана сенiмi емес, көпшiлiктiң сенiмi. Көпшiлiктiң әрi сенiмi, әрi сыйынар құдайы. Қолда- рына ту етедi, жүректерiне нұр етедi. Сол ту мен нұрға дақ түссе... Атай көрме!

	Партия хатшысын сөзбен, дәлелмен иландыру қиын. Кешiрiм сұрап, қателiгiңдi «мойындап» қана құтыласың. Тiлiн безеп, саусағын кезеп, бiраз тұқыртып алады да, кеңшiлiгiн бередi. Сыртқа шығып, өзiңмен-өзiң күңкiл- дегеннен басқа түк шараң жоқ. Бiреуге деген қыжылын өзi тағы ұмытпайды. Мiне, мына жерде де есе толтырды.

	 	– Иә, мекеменiң ендiгi қамын бiзге қалдырсаңызшы. То-





лық сенiмiңiзге жараймыз. – Кәсiподақ комитетiнiң бастығы иығы селтеңдеп, кеңк-кеңк күлдi.

	Кәсiподақ комитетiнiң бұған деген иттiгi жоқ. Тек осын- дайда басшылардың әуенiн әуендеп, ығына жығыла беретiнi бар. Сонысын өзi аңдамай қалса керек. Ортақ iстiң пайдасы- на, шындықтың ауқымына берiлгенiм деп ойлайды.

	 	– Еркiндiкке шығуыңызды жақсылап атап өтемiз. Үлкен дастарқан жаямыз. Бәрiн мекеме көтередi. Партия және кәсiподақ комитеттерi ұйымдастырады. – Үлкен бастық мейiрiм төге мекiренiп, басын шұлғып тастады. Сонсоң әлгi екi ұйымның басшыларына ым жасады. «Қолға алыңдар» де- ген белгiсiн ұқтырды.



	Кәсiподақ комитетiнiң төрағасы iле бас шұлғыды. Партия ұйымының хатшысы томсарып, кекиiңкiреп отырды.

	 	– Партияны мұндайға жалбаңдатпай-ақ, комсомолды қосайық. – Партия ұйымының хатшысы маңғаздана кергiдi. Өзiнiң кiм екенiн ескерткенi сықылды.

	– Ол да жөн шығар. – Үлкен бастық қайта толқыды.

	– Жо... жоқ, о не дегендерiңiз, сiздер жиналысын ашып берсеңiздер болды, дастарқанын бiрдеңе қылып... өзiмiз-ақ...

	– Жоқ, сiздi шығындатпаймыз. Сiздiң бiр дастарқаныңыз- ды көтеретiндей халiмiз бар. Сондық еңбек жасадыңыз. – Бастық кеудесiн тiктеп, алақанымен столды нығарлады. Мәселе осымен шешiлдi деген белгiсi.



	Отырғандардың бәрi бiр кiсiдей, бiр мезгiлде орындары- нан көтерiлдi.

	Таубай бастыққа жалтақтаған. Бiрдеңе айтуы керек сияқ- танды. Бастық төмен тұқиып, шұғыл iске берiлiп үлгерiптi. Ойын бөлу – әдепсiздiкке жатады, әрине.

	Басқалардың соңынан ерiксiз iлбiдi... Үйiне көңiлi жабырқы қайтқан.

	Бәйбiшесi бiрден байқады. Сұрақты кескiнi мен сауалды жанарын тiктедi.

	 	– Пенсияға шығарып жiбердi. – Даусы дiрiлдеп, еңсесi түсе қалды.

	– О, пәле! Жақсы болды ғой. Күткенiмiз сол емес пе едi?! Бiз де бостандыққа шығып, қалған уақытымызды ел қатарлы жан-жағымызға қаранайықшы. – Бәйбiшесi жадырап сала бердi. – Нақтылы қашан шығарамыз дейдi?

	– Ертеңнен бастап боспын. – Тағы да мысы басылды.

	– Тiптi тездетiп жiберген екен. Бұйымтай ештеңе сұра- дың ба?

	– Бастықтың өзi ұйғарым жасады. Мекеме атынан үлкен





дастарқан жаямыз дейдi. Барлық шығынын өздерi көтермек. Рақметiн айтып, мақтап-ақ жатыр. – Ақсақалы күмiлжiдi. Сыбағасы толмағандай, несiбесi кем қалғандай көрдi. Мұның толмаған сыбағасы мен кем қалған несiбесiн бәйбiшесi жоқ- тап тұрғандай сезiндi. Әрi жоқтайтын, әрi кiнәрат артатын сықылды.

	 	– Нешеме жыл бойы түкке мойын бұрмай, сол мекеменiң iсiн өрге бастырам, көсегелерiн көгертем деп-ақ тыным тап- падың. Бiр дастарқандық еңбегiң сiңген шығар. – Бәйбiшесiнiң көмейi кеңдеу. Астына машина мiнгiзiп, басы- на үй көтерiп берсе де қысылар түрi жоқ.

	– Әлдебiреулердiң көсегесi емес, елдiң игiлiгi үшiн ғой, бәйбiше. – Еткен еңбегiн өмiр бойы бұлдап көрмеген, есепке салмаған. Таубай бiреу-мiреу естiп қалғандай қуыстанды.

	– Елдiң игiлiгi болса, еткен еңбегiңдi елiң де бағаласын. Еңбексiз-толғақсыз-ақ атақ иемденiп, жақсылықтың бәрiне кенелiп, алшаңдап жүргендер аз ба? – Бәйбiшесi бұрын-соң- ды кеткен көп есесiнiң орнын толтырар тұс ендi келгендей, сөздi өрбiтiп бара жатты.

	– Бәйбiше, басқалардың қазанындағы асқа көз аларт- пайық. Бiзге де құдайдың жазған рызығының мөлшерi бар шығар. – Бәйбiшесiнiң алдына құдайды әдейi тосты.

	– Е, жоғә, олардың байлығы мен атағын қызғанғаным емес, сенiң бос шырылдап бара жатқан еңбегiң мен адал- дығыңа күйгенiм. Мейлi ендi, күндiз-түнi тыным көрмей, жа- ныңды жалдап жүргенде қонбаған игiлiк ендi орнай қалар деймiсiң. Бәрiнен де, бас еркiң өзiңе тигенiңдi айтшы. Қалау- ымызша жүрiп-тұратын болдық. – Бәйбiшесi солығын бiраз басып барып тынымдады.





* * *


	Мекемесi жап-жақсы-ақ дайындалыпты. Дастарқан мәзiрiне Таубай да, бәйбiшесi де көрген бетте-ақ көңiлдерi толды.

	 	– Атағы Таукеңдiкi, iшiп-жейтiн бiз ғой. – Бас есепшiнiң мұнысы мақтағаны ма, мақтанғаны ма?



	Тойды (бәрi «той» деп сөйлеп, дырдай қылып, дабырай- тып жатыр. Демек, той болғаны ғой) үлкен бастықтың өзi бастап, өзi ашты. Жақсы-жақсы мақтау сөздерге бөктiрдi. Өрескел көпiртiп, жасықты асыл қылу емес, барды сол қал- пынша бағалау. Айтқанының бәрi рас, мақтауының бәрi си- ымды. Көпшiлiк те дабырласа құптап, қоштап, құлшыныса қол соқты.





Мынадай мақтаудан кейiн, адам еңбегiн мынадай бағалау- дан соң қандай атақ берсе де, кеудесiне қандай награда тақса да құба-құп дейтiн-ақ.

	Тәукең тiптi сондайдан дәметулi де едi. Әлгiдей мақтау сөздiң бәрi... Бекерден-бекер... Бiлдiрмей, сездiрмей жүрiп, жұрт алдында бiр-ақ жариялайын дегенi шығар...

	 	– «Құрғақ қасық ауыз жыртады», – дейдi халық. «Орамал тон болмайды, жол болады» деген жоралғы және бар. – Үлкен бастық қып-қызыл қалың сыртпен қапталған үлкен қатырма қағазды айқара ашты.



	Таукеңнiң жүрегi бүлк етiп бұлқынды да, тасырлатып ала жөнелдi. Тасырлағаны сонша – құлағын жаңғырықтырды. Жан-жағындағылар естiп қалса ұят-ау...

	Ерiксiз жалтаңдап, екi жағына қарады. Маңдайы тершiп, демi алқынды.

	 	– ...Мынау алтынды қағазға... (өкпе-бауыр, жұлын- жүйеңдi үздiктiру үшiн әдейi керги ме?) бiздiң мекеменiң барлық ұйымдарының құттықтаулары мен тiлектерi жазыл- ған. Алдымен осыны ұсынамыз. Сонсоң ... басқармалықтың атынан мiнгiзген атымыз бар. Әрине, символдық ат. – Үлкен бастық Таубайды ортаға шақырып, алдымен қатты қатырма қағазды қолтығына қысты. Сонсоң аппақ конверттi қолына ұстатты. Құшағына алып, кәдуелгiдей-ақ бетiнен сүйдi. – Мына дастарқан – көпшiлiктiң сiзге деген ықыласы.



	Әрбiр бөлiм, көңiлi жақын деген жеке адамдар өз алда- рынша құттықтау бiлдiрiсiп, тiлектерiн айтып, гүл құшақта- тып, қол қысып жатыр.

	Таукеңнiң жүрегi әлi орнықпаған. Ендi әлгiндегi өрескел дәмесiнен ұялды. Орынсыз, ретсiз дәметiптi. Бәсе, аяқ астын- да жатқан, құрдан-құр ұстата салатын не қылған награда-ау? Оны кiм ұсынады? Ары қарай қадағалап, тыңғылықтап оты- ратын кiм? Келеңсiздеу ойлапты. Әйтеуiр, ешкiмге сездiрiп алмағанына да шүкiр...

	Бәйбiшесi разы қайтты. Кейiнiрек өздi-өзiне келiп, бiраз дем алған соң, бастықтар тобын бастатып, әр бөлiмнен өкiлдер қосып, үйге шақыруды ұсынды.

	Әрине, әзiрше екеуара кеңес қана, уақытында тағы көре жатар. Ал қазiргi мәселе: биыл бiр алысқа өрiп, ел-жұрттың бәрi барып жатқан, бұлардың ғана қолдарына түспей жүрген (кемдiктерiнен емес, уақтылы қисыны келмей-ақ қойды) теңiз жағалауына демалып қайтса... Қол бос, уақыт ерiктерiнде. «Еркiндiкке шықтыңыз» деп бастығы айтпақ- шы... Бастығы (ендi бұрынғы бастығы, әрине) ғана емес,





бәйбiшесi де осыны қайталады. Жоқ, қайталаған жоқ, өз көңiлiнен, өз бетiнше түйiн қылды.

	«Еркiндiк» дейтiндей, басы байлауда жүрiп пе едi?

	Алғаш қызмет iстеген жылдары жанды аялау, көлеңке са- ялау дегендер ойына кiрiп те шықпайтын. Жап-жас басымен

	«курорт» деген сөздi ауызға алудан ұялатын. Нешеме жыл еңбектерi сiңген, денсаулықтары ақау, теңiз суының емдiк қасиеттерiн шипалыққа дару етуге жаны мұқтаждар тұрған- да, бұл сияқты есiктен жаңа кiргендердiң тасыраңдап талап қоюлары ұят-ақ.

	Өмiрдi ендi бастады, жақсылық пен рақаттың бәрi алда. Курорт та алда, салтанатты саяхаттар да алда. Әзiрше ауыл- аймақтың маңайында жүрсе де қанағат.

	Жыл сайынғы демалысқа шығатындардың уақыттық кестесi жасалады екен. Әркiм өзiне қолайлы мезгiлiн көрсетедi. Әрине, ең қолайлы кез – қырық күн шiлде. Мал семiрiп, ақ көбейген уақыт. Жемiс-жидек те бiршама пiсiп үлгередi... Табиғаттың болып-толған шағы.

	Бөлiм бастығы басқаша шештi. Қызметтi ендi бастаған жас мамандардың демалысқа шығар уақыттары бiр-екi ай кейiнiрек жылжысын. Жылдың жақсы уақытын курортқа ба- ратындар, әр түрлi мұқтаж жағдайы барлар, денсаулығына ем-дом алғысы келетiндер пайдалансын. Әуелi солардың жағдайларына қарау жөн. Ерекше бiр әкетiп бара жатқан мұқтаждықтары болмаса, жастардың алдыңғы үлкендерге жол бергендерi дұрыс.

	Құдай сақтасын, ерекше әкетiп бара жатқан түктерi де жоқ. Алдыңғыларға жол бередi, әрине. Ыңғайлы уақыттарын алсын үлкендер. Жастарға кезi келген уақыттың бәрi ыңғайлы.

	Мекеменiң кәсiподақ комитетi тағы да өзгерiс енгiзедi. Жылдың аяғына қарай демалысқа шығатындардың тобына iрiктелiп кiлең жастар қалыпты. Барлық қызметкерлер жаз бен күзде демалысқа шығып кетсе, мекемеде кiм қалады? Сондықтан жастар жағдайды түсiнуге тиiс. Бiразын жыл ба- сына ауыстыру қажет.

	Иә, ондай амалсыздыққа не шара? Жағдайды түсiндi. Бiрақ... Бiрақ, жағдайды түсiну уақыты жылдан-жылға созы- ла бердi...

	Жағдайды түсiну шаралары тек демалысқа шығумен ғана шектелмейдi екен, өмiрдiң басқа да салаларында көлденең- деп алдыдан шықты.

	Пәтердiң кезегiнде тұрған. Кезекке қоюдың шарттарының өзi қаншама сатылы. Сол шарттың бәрiнен өттi. Киiп-жарып





кимелеп, ешқандай жөнсiздiкке бармаған. Сәтi мен қолайын уақытқа жүктедi де, ақырын күттi. Бiрақ уақытты да жағдай биледi. Уақыты жеткенiмен, қай-қай iсте де жағдай билеп, кезегi, сыбағасы, аласысы артқа жылжи бердi. Өйткенi, жағ- дайына байланысты кезексiз кiретiндер, асығыс алатындар бар. Басшылар дәлелдесе, әлгiлердiң бәрiнiң рет-жөнi қисындасып, себеп-салдары табыла қалады. Талып, үзiлiп бара жатқандар, тентiреп далада жүргендер, ат-түйедей қалап әдейi шақырып алғандар... Ал жұрттың күңкiл сөзiн тыңда- саң, жағдайлары кезексiз түзелгендердiң бәрiнiң пәлен жерде пәлендей тамыр-таныс сүйемесi бар болып шығады. Бұл осындайларға таң қалады да қояды: не деген көп тамыр-та- ныстық? Кiмнiң қандай жөнi барын осы жұрт қайдан бiле бередi?

	Әркiм-әркiм бұған да үгiт жүгiрттi: жиi-жиi арыз-құрыз жаза бер, жиындарда сөйле. Жоғарғы жаққа шағын. Өйтпе- сең, «жыламаған балаға емшек бермейдi», өмiр бойы өстiп телмеңдеп өткенiң. Шiркiн, төте жолы – бiр дөкейдiң бiр звоногы ғой.

	Әркiмдер ғана емес, үйдегi келiншегi де қыңқылдай бас- тайды. Жылдан-жылға созылып бара жатқанын, бiрер жақ- сылықты жасар мезгiлдiң баяғыда-ақ жеткенiн, көрiнгеннiң босағасынан қағажу көрiп, балалардың да көзтүрткiлiкке түскенiн жабырқап мұң қылады. Әлi күнге баспана жоқ, бас- пана болмағандықтан, киiп киiмде, iшiп тамақта береке жоқ. Құрап-сұрап басын қосып, азын-аулақ үй мүлкiн жинау де- ген түсiне де кiрмейдi. Не қызметтiң қызығын, не жастық кездiң рақатын көре алмай, титықтаған, тынымсыз өмiрге түсiп барады. Не жаның сезiнген, не тәнiң сезiнген қуаны- шың шамалы. Жаз сайрандап, қыс тайраңдап жүретiндер кiмдер сонда? Олардың не ерекшелiктерi бар? Үлкенде- рiнен үлкендерi, балаларынан балалары артық па екен? Әлде соның көбi жолсыздан жол табатын, қиыннан қиялап өтетiн пысықтар ма?

	Түртпектеген жұрттың сөзi, пұшайман күңкiлдеген жары- ның мұңы мұның да жанын жедi. Амалы қайсы? Жолы қан- дай? Арыз бен айқай ма? Алдымен басшының алдынан өтуi жөн шығар?

	Басшы кiсi құп тыңдап, сөзiнiң бәрiн мақұл алады. Бiлмей, ойламай жүрген жоқ. Бiледi. Ойлайды. Жағдайлары келiспей, әрқилы таршылықта қысылғандар баршылық. Тiптi ондайлар көпшiлiк десе де болады. Еш амал жоқ, жағдай бәрiңе белгiлi. Мекемеге жылына бөлетiн үйлер санаулы-ақ.





Көбiне шыдағанда, азына шыдауға болатын шығар. Аз-кем төзе тұрған жөн.

	Бастықтың айтқан қисындарының бәрi иланымды. Бекер- ге шыдамсыздық жасап, буынсыз жерге пышақ ұра беру – сабырсыздың iсi.

	Ақыл айтқан түртпекшiл топтан әдейi қашқалақтап, сыр- ғақтап жүретiндi шығарды. Жиналыс, жиындарда ондайлар- дан оңашалау отырып, көз салмауға тырысады.

	Түртпекшiл топ қана емес, дос-жарандардан, жақын-жа- мағайындардан да бой аулақтатып, тұрмыстық әңгiмелерге бара бермейдi. Қадала сұрағыштаған тiнтпе сұрақтардан қашады, есiркеп-мүсiркеген «обалайларынан» именедi. Әдейi түрткiлеп, жан-күйiн шұқитын iспеттi.

	Салтанатты жағажай түгiлi, қонақшылап жүретiн ауыл арасы сапарының өзi азайды. Үйi жоқ, күйi жоқ, орташа ғана қызметi мен ауқаты бар қала тұрғынын ауылдастары алғаш- қы жылдардағыдай емес, елеусiздеу қарсы алатын болды. Қысылып-қымтырылып автобуспен келедi, автобуспен қай- тады. Қызметтерi жоғары не институтта сабақ беретiндердi пойыздан тосып алып, пойызға шығарып салып жатады. Бұл

	 	– елеусiз көптiң бiрi.



	Жарлы болса да, арлы кедей ауыл-аймақтың амандығын сырттан тiлеп, келешекте туар сәттi күндi күттi. Онан да, ба- лаларын шұбатып (үш-төрт баласы болып, алды он бiр-он екiге келiп қалған), автобуспен тау баурайына барып, көкке аунап, асау өзенге шомылып қайтқаны абзал. Көк те өзiнiкi, жер де өзiнiкi, су да өзiнiкi. Ешкiмнен именбейдi, ештеңеден қысылмайды. Соған бәрi мәз болысады, бiр жасап қалады.

	Сөйтсе де... тауға өрлеген барар жолда, таудан түсер қай- тар жолда көк өрiм талға оранған, гүлбезенге бөленген неше түрлi саяжайларға телмiредi. Есiктерiнiң алдына жалаңаш- жалпы шығып, маңқиып-маңқиып күнге қарап мүлгiп тұрған тоқпейiл жандарға қызығады.

	Терлеп-тепшiп, қастарынан жаяу шұбырып бара жатқан бұларға көз қиықтарын да салмайды.

	Әлгiлердiң саяжайларына қарап, балалары неше түрлi қиял жарыстырады. Тамсаныса қызығады.

	Мұның жанына, әсiресе осы батады. Жақсының бәрiн ел- ден көрiп, балаларының соған көз телмiртулерi жүрегiн сыз- датады-ақ. Әйелi бiрде жайып салғанымен, бiрде iшiне бүгiп қалады...

	Өстiп жүрiп жатқан... Бiр күнi... Әлде, бiр жылы ма? Мейлi. Иә, бiр күнi бұған да пәтер тидi-ау, әйтеуiр. Су жаңа





пәтер емес, жағдайына байланысты үйiн кеңейткен бiреудiң босатқан пәтерi.

	Бұған да шүкiр. Пәтердiң ескi-жаңасын таңдайтындай нелерi асып тұр? Қуаныштары қойындарына сыймады. Ал- ғашқы күнi көрпе-жастықты төр алдына жайып тастап, жерге аунап бәрi қатар жатты. Пәленбай күн бойы даудырласып- қаудырласып жүрiп, iшiн жабдықтады. Осындай жақсы күнге деп, қолына түскен бұйымдарын келiншегi сандыққа сала беретiн. Солардың бәрi жарқырап жарыққа шықты. Бұрын бiлiнбейдi екен, көрiнбейдi екен, әп-әжептеуiр үй бо- лып шыға келдi.

	Осы аралықта балалардың алды мектеп бiтiрiп үлгерген. Ондай жылы ата-анаға демалыс қайда? Демалыс алатындар бар, әрине. Емтиханның алдында да, емтихан бiткен соң да балаларын салқын үй, салулы төсектi демалыс үйiне жатқы- зып қоятындар баршылық. Сонда дейдi-ау, не балалары, не өздерi жан қиналтып шаршап жүрсе, бiр жөн-ау. Еңбексiз- толғақсыз оқу, еңбексiз-толғақсыз демалыс. Iштей қымсы- нып ұяла ма екен, әлде мақтан қыла ма екен? Әлдебiреуiнiң бiр септiгi тие ме деп, зыр жүгiрiп таныс-бiлiс iздейсiң. Жа- ныңды сат десе, сатуға даярсың. Балаңды күндiз-түнi кiтапқа шегелеп, өзiң соның әуенiн әуендеп, басқан-тұрғанын баға- сың да отырасың.

	Құдай қолдап (иә, құдай-екеңнiң кей-кейде мұндайларды да қолдайтыны бар. Анда-санда ол кiсi де әдiлетке жүгiнуi керек қой. Лауазымдылар мен қалталыларды ылғи қолдай берсе, қарапайым көптiң не тамтығы қалады? Онсыз да жан- дары шырылдап жүрген бейбақтарды шырылдата бере ме? Барлық пендесiне тең, әдiлеттi өмiр берем десе, қолында-ақ. Бiрақ, шiркiн, не керек... Құдайға сын жүрмейтiн шығар), иә, құдай қолдап, балаң оқуға iлiнедi. Кеудең жарылардай қуанасың-ай келiп. Өмiрге сенiң де разылығың артады, тiршiлiкке ықыласың көбейедi. Тағы да тау бөктерлеп, өзен жағалап, бала-шағаңмен қуанышқа бөленесiң. Көңiлi жақын туған-туыстар мен дос-жарандардың бәрiне алғысыңды жау- дырасың. Оң тiлектерi үшiн, анда-санда хал-жағдайыңды сұрап тұрғандары үшiн рақмет айтасың.

	Көңiлiң масайрап, жаның демалып қалады. Денеңнiң шаршағанын қойшы, оған да бiр сәтi келер. Әзiрше...

	Әзiрше, студент баланың (ох, шiркiн-ай, бергенiңе шүкiр) ауылшаруашылық жұмысына бару сапары тұр. Барғаны жөн. Буыны қатып, өмiрдi тани бередi. (Буыны қатпай-ақ, өмiрдi танымай-ақ, шалжаңдап жүрiп оқуға түсiп, ешқандай ауырт-





палықты көтермей-ақ өмiрден ойып орын алып шайқап өтетiндер де көп-ақ.)

	Иә, деуiн дейсiң. Басқа амалың қалмағанда, қолыңнан келе қояр ештеңе болмағанда, өзiңдi сөйтiп жұбатқаннан басқа не лажың бар?

	Шаң қауып, топырақтың астында жүрген балаңа апта сай- ын ат құрғатпайсың. Автобустан автобусқа сатылап, жеке машинасымен баласына барғандардың бос орнына қыстыры- лып, түйiншегiңдi бұлтаңдатып жетесiң-ау, әйтеуiр.

	Биылғы қуанышың мұндай ұсақ-түйек қиыншылықтың бәрiн елетпей жiбередi. Жаның жарқын жүрсе, тән шаршауы деген не, тәйiрi.

	Сөйтiп, тағы бiр жылдың басына су құясың. Келер жыл- дың сыбағасы – алда. Ендi екi-үш жылға шейiн, екiншi ба- лаң мектеп бiтiргенше, көңiлiң тыныш. Осы аралықты пай- даланып, ұзаңқырап шығып дем алсаң. Кезегiң жеткен-ақ шығар. Жұмыстан жiберген ақауың жоқтың қасы. Қайда жұмсаса, сонда бардың. Сенгендiктерiнен жұмсайды, әрине. Барған жұмысының бәрiн тындырып қайтады. Ақты – «ақ», қараны – «қара» дейдi. Құр қаралаушы емес, осы саладағы өзi бiлетiн барлық тәжiрибесiн үйретiп бағады. Кемшiлiктi терiп, көзге шұқымайды. Былай iстегенде қайтер едi деп, ақылдаса ортаға салады. Сөйтiп, өзара бiрiгiп отырып, ортақ шешiмiн табады. Барған, тексерген жерi, көбiне, разылықта қалады.

	Иә, жұмысынан қапы жiбермеуге тырысып-ақ бақты. Жи- налыс, жиындарда оны бастықтар да бағалайды. Мекеме бой- ынша ауызша да, қағаз жүзiнде де алған алғыстары ... шұбы- рып жатыр. Қызметiн өсiрсе – өсiруге, үлкен-үлкен жақсы- лықтар жасауға уақыты да, шарты да келiп-ақ тұр. Көпшiлiк пiкiрi де осыған саяды.

	Иә, уақыты жеттi, ендi ұзап шығып демалып қайтса...

	Бiрақ...

	Бiрақ қисыны келiп тұрған iстiң қисыны келмей қалуы аяқ астынан екен. Тағы да жағдайдың әсерi...

	Жазғы екi-үш айда екi-үш облысқа шығатын екi-үш iссапары бар екен. Жауапты үлкен тексерiс. Соған басқа ешкiмнiң қолайы табылмапты. Пәленнiң пәлендей жағдайы бар. Баласы оқу бiтiрiптi. Әркiмнiң басынан өтетiн жағдай.

	Дұрыс.

	Ендi анау... Денсаулығына байланысты емдеу орнына алып қойған жолдамасы бар екен.

	Анау ше?





Оның әлi басында баспанасы да жоқ. Не деп жұмсайды?

	«Обал тұрған жерде – сауап тұрады» деген. Ұят қой.

	Е, ондай ұятты ойлаған да дұрыс.

	Ал ана бiр жiгiттер әлi iстiң жөн-жосығын бiле бермейдi. Шiренiп барып, қоқаңдап қайтқаннан басқа бiтiрерлерi ша- малы.

	Сонымен... бұл жылғы демалыстың да (сәндеп, салтанат- тап, әрине) сәтi тағы түспедi. Уақыты жеткенiмен, жағдай- дың жөнi ерiксiз билейдi. Үмiттi тағы да келер жылға жал- ғайды.

	Келер жылы... Пенде шiркiн қанша дегенмен пенде- шiлiктен арылған ба? Әрi пендешiлiк, әрi үмiт. Пенде- шiлiктен туған үмiт. Бәлкiм, алға ұмтылған бұлқыныс шығар. Сыбағаң мен аласың осы жүрген дәрежеңнен әлдеқайда биiк деп ойлайсың. Ал сыбағаң мен аласың өзiнен-өзi аузыңа келiп түспейдi екен.

	Бұлардың бөлiм бастығының бағы жанып, басқа жұмысқа жоғарылап кеткен. Соның орнына әркiм-әркiм үмiткер едi. Уақыты келген, кезегi жеткен, iстi бiлетiн адамды қойса, мұның алдына шығар жан жоқ. Бөлiмнiң бұрынғы бастығы да сондай ишара жасаған. Үлкен бастыққа құлаққағыс қылыпты, ол қарсы емес екен. Әр iстiң орайымен орында- лып, нақтылы түбегейленiп жатқаны кiмге болса да мәртебе. Үлкен бастық та соны ойлауға тиiс.

	Осы бiр оп-оңай iстiң түйiнi шешiлмей, ұзаққа созылды. Бөлiм бастығына үмiткерлер тобы былай-былай тырп ете ал- май, жiпсiз қаңтарылды.

	Әркiм-әркiм түрткiлеп әрненi сұрай бастады. Нендей ха- бар бар дейдi, неге сонша созылып кеттi дейдi. Үлкен бас- тық жекелей қабылдап, арнайы әңгiмелескен жоқ па дейдi. Пәленшекең түгеншекеңдi тықпалап жүрген көрiнедi, қам- дан дейдi. Демалысқа әлi шыққан жоқсың ба деп аңқау- сиды.

	Бәрiнен де осы күп-күнәсiз соңғы сұрақтың жауабы қиын. Сүйретпелеп, сылтау айта салудың қыбын келтiре ал- майды. Iстiң анықталуын күтiп жүрмiн деуге тағы ұялады. Амалсыз, «жоқ, әлi шыққан жоқпын» деген тоқетерiн бiр-ақ айтады.

	Демалысқа шықпаған қалпы жыл аяғына созылды. Иә, демалысқа шықпай жыл аяғына дейiн жүрдi, бiрақ күткен үмiтi зая кеттi. Бөлiм бастығына басқа адамды тағайындады. Жұмыс ыңғайына шалағай, iссапарға шықса, iшiп-жегеннен басқа түк бiтiрмей қайтатын жiгiт. Уақыты да жеткен жоқ,





кезеңi де келген жоқ. Басшылар да талай рет көзтүрткi қылу- шы едi. Ендi...

	Ойламаған жерден, күтпеген тұстан соққан осы тосынға бүкiл бөлiм болып аңқиып ауыздарын ашқан. Демдерiн iштерiне жұтып, бастарын шайқасты. Онан басқа қайранға шамалары жетпеген.

	Үлкен бастық жеке қабылдауына Таубайды ендi шақыр- ды. Әртүрлi ақталулар айтып, кешiрiм өтiнгендей ишара жа- сады. Мұны қолдап, күш салып-ақ баққан екен, табан тiрей алмапты. Министрдiң өзi зорлық қылып, ерiксiз көндiрiптi. Битке өкпелеп, тоныңды отқа салмайсың. Өнбейтiн iске қасарыстық жасап, бөлiмнiң жұмысын құлдыратып алмаула- ры керек. Көмек көрсетулерi, үйретулерi қажет. Қазан аузы жоғары, алда әлi де уақыт бар.

	Дұрыс қой, әрине. Демалысқа шығып, қайта оралған соң, бәрiне де әзiр. Көмегiн де көрсетедi, үйретуден де қашпайды.

	 	– Жоқ, Тауке, бүгiннен, қазiрден бастап кiрiсу қажет. Мекеменiң игiлiгi үшiн демалысыңызды бiрер жыл қоя тұра- сыз. Мекеменiң артында байтақ елiмiз бар деп есептеңiз.

	– Оның бәрiне түсiнем ғой, әрине. Тек, мынау ... Уақыты- лы демалысқа шығып көрген жоқ ем... Биыл да кеш қалдым. Ылғи бiрдеңе-бiрдеңелер көлденең қырсығып ... Әйелге де қадiрiмiз кетiп бiттi, бала-шаға да қыңқылдап...

	– Тауке, мен сiздi түсiнем, шын-ақ шаршаған екенсiз. Бұрын мұндай шағынулар аузыңыздан шықпаушы едi. Мен де сiзге амалсыз қолқа салып отырмын, тағы бiр жолға шыда- ңыз ендi. – Бастық кәдуелгiдей кiшiрейiп, қиыла өтiнедi.



	Үлкен басымен кiшiктiк жасап отырған ұятты кiсiге шал- қалай беру орынсыз, әрине. Ал сонда оны...

	 	– Сонда оны қалай үйретем, не үйретем?



	Әрқайсыңыздың жеке-жеке мiндеттерiңiз бар емес пе, ал- дымен соларды талдаңыздар. Соның бәрiнiң жиынтығынан барып, бөлiм бастығының мiндетi құралмақ. Бөлiм бастығы iссапарға жиi шығады. Бөлiмнiң ғана шеңберiнде емес, бүкiл мекеменiң жыртысын жыртуы керек. Соның үшiн әрбiр бөлiмнiң, тұтас мекеменiң жұмыс барысын түстеп, түгендеп, сақылдатып тұруы шарт. Соның бәрiн үйрете алатын адам сiз ғана. – Үлкен бастық пәлендей көпшiк қоюшылықпен емес, iске жаны ашыған алаңдаушылықпен сөйлейдi. Көңiлiндегi шындығы.

	Қашқалақтап көр ендi.

	Иә, қашқалақтай алмады, келiстi. Түсiнгендiктен, жаны ашығандықтан келiстi. Өзi келiстi, бiрақ келiншегiн келiстiру





оңайға түспедi. Келiншегi келiскен жоқ, бұлқынып-бұлқы- нып, амалсыз тынды.

	Тыңдап отырса, оның таққан айыбы мен дәлелiнiң бәрi қисынды. Күшi адал, сүтi арам бiреу екен. Елi үшiн дейдi, халқы үшiн дейдi. Жарайды-ақ. Өте жақсы. Бiрақ осынша- лық жанқиярлыққа түймедей рақмет болуы керек қой. Асы- рып-төгiлтiп жарылқамай-ақ қойсын, ел қатарлы ғана жақ- сылықтарды жасаса, соған разы едi ғой. Қызметiң неге өспейдi? Басқалардан iскерлiгiң кем бе, бiлiмiң төмен бе? Әлде аузыңдағы сөзiңдi сөйлей алмайтын бозбас бiреусiң бе? Үш бөлме тас үйiң неге кеңiмейдi? Неге жаңармайды? Әлi күнге кең аттап, көсiлiп жүрген емес, адамша демалып та көрген жоқ. Басқалар иемденiп жатқан сый-құрмет бұған неге бұйырмайды? Еткен еңбегi уақытылы бағаланып тұрса, берер жемiсi бұдан да еселеп артпас па едi? Әдiлдiктi қуарла- ған жұрттың ықыластары да көбейе түспес пе едi? Өзiнiң еңсесiн басқанымен қоймай, бала-шағасын да езiлтiп барады. Түгел жасқаншақ, бәрi төменшiк...

	Тағы-тағы айтып жатыр, айтып жатыр...

	Күнделiктi бiрге жатып, бiрге тұрып жүрген өз әйелiн өзi танымай қалған. Мұншалық сөзшең, мұншалық қазымыр бо- лар ма?

	Бұл да өз дәлелдерiн тосып, бұлқынып-ақ баққан. Қай- да...а... Бұлтартпады. Дәл талма тұстан тосып, шап етiп қыса қояды, қайта босатпайды. Әбден әккiленiп алған, дәлелiне қарсы дәлел қойып, осы турасында көп дауласып үйренген адамның қылығы.

	Ендiгi жерде өмiрден күтер үлкенiрек сыбағамен бiрге, күнделiк менмендiгiңдi қанағаттандыруға ұмтылудың үстiне, әйелдiң талабын қоса ойлауы қажет болды. Бәлкiм, үлкенiрек сыбаға дәмету мен пенделiк менмендiгiңдi қанағат- тандыру бiрте-бiрте көмескiленiп бара жатқанға ұқсайды. Дәме, үмiт, тiлек – бәрi де тозады екен. Әлде адам өзi шар- шап, жалығып, күдерi үзiлетiн болар. Менмендiк өрлiгiң де қажиды. Көкiрегiң қанша өрекпiп тұрғанымен, өзiңнен кем- дерден кем жүрген аяқ асты тiршiлiгiң сағыңды сындырмай, жiгерiңдi мұқамай қоймайды екен. Үмiтiң азайып, сағың бас- тады-ақ, көңiлiң басылады да тұрады. Қаншама өр азаматтар өмiрден нақты жолын таппай (әлде жолы болмай ма?), жүнжiп, сiлiкпеде өттi. «Таудай талаптан, бармақтай бақ ар- тық» деген нақыл сондайдан қалған шығар.

	Бiр-бiрiнен аумайтын, бiрiн-бiрi қотара қайталаған сұрқай жылдар жыл есебiне санағанда ғана есепке енiп, жылжып





өтiп жатты. Өткен уақыттың белгiсi – жылдың есебi мен ба- лалардың ер жетiп, бой жеткендiгi.

	Иә, бiрiн-бiрi қуалап, балалар ер жете, бой жете бастады. Жұмыс орнындағы жағдай билеген ыңғайларға ендi балалар- дың қам-қарекеттерi қосылды. Ең үлкенiң үй болып, шаңы- рақ көтеруге қол созды. Екiншiң тетелес өсiп, соған тақап тұр. Үшiншiңе де мектеп бiтiрiп, оқуын жалғастыру кезегi келдi.

	Мұндай қарбаластарда қолайлы уақытта демалу дегендi ойыңа да алмайсың. Әйтеуiр, балаларыңның игiлiгi үшiн шаршау. Соны қуаныш қыласың.

	Сөйтiп жүргенде артыңа қарасаң, жасың жер ортасына келiп те қалыпты. Үрейiң ұшып, жүрегiң зуылдап қоя бередi. Қалай өте шыққан? Не бiтiрдiң? Не көрдiң? Тiршiлiк дегенiң осындай шоп-шолақ па едi? Әрi шоп-шолақ, әрi бiрсарынды сырғыма. Жақсы жылдардың бәрi, қызықты күндердiң көбi алдыда деп сенген. Жақсы жылдар да, өмiрдiң жақсылығы да әлi алда деп күткен. Сөйтсе... Шолақ өмiр таусылуға айна- лыпты. Арттағының бәрi құр күйбiңмен өтiптi. Ең болмаса, жағдайы келiп, алысқа ұзап, демалысқа да шықпапты. Ендi қай уақытта шығады? Пенсияның тұғырына жеткенде ме? Бәлкiм, өмiрдiң аяғы емес, нағыз қызықты шағы сонда шы- ғар? Буырқанған жалын емес, байызды, бапты тыным. Рақат- ты, жайбарақат тiршiлiк. Ешқайда асықпайсың, ештеңеге алаңдамайсың. Тәуелсiзсiң, еркiнсiң, ерiктiсiң. Қолың бос, басың азат. Тек соның бәрiн бойыңа сiңiре бiл, жақсылыққа жұмсар жолын тап. Алла тағала тiршiлiк берсе, алпыстың ар жағында да жиырма-отыз жыл өмiр бар. Тiптi он бес-жиыр- ма-ақ болсыншы. Талай ғұмыр. Бұлқынбайтын, жұлқынбай- тын, күш-жiгерiңдi ештеңеге ысырап қылмайтын сыпатты өмiр.

	Осы бiр жақсы үмiт ойын торлап едi, тамыр-тамырына

	жаңадан қан жүгiрiп, бойы құлшынды. Әлде ойы құлшынып, бойы серпiлдi ме? Бәрiбiр. Әйтеуiр, өн бойы қуаттана жан- данды. Бұрынғыдай берем, алам деп емес, тыншимын, саябыр табам, дүниенiң тек тазалығын ғана кешем деп, алғы күнге көңiлi жұбанды. Аптығып, асыққан жоқ, бiрақ сағына күттi. Тағы да алғы күннiң жақсылығы үшiн, тiршiлiктiң тыным- сыз, бiрақ орындала бермейтiн қам-қарекетiнiң бәрiнен құтылатындығы үшiн, әбден қажыған тiлегi мен үмiтiнiң ты- ным табатындығы үшiн күттi. Ештеңе тiлемейдi, үмiт күтпейдi, тек қалауынша күн кешедi.

	Жер ортасына аптығып, арпалыспай-ақ жеттi. Көңiл қана-





ғаты қалаған қалауын, тiлеген әсерiн таппағанымен, сонша- лық мазасыз, күнде қалтыраған күндердi кешкен жоқ. Мүмкiн, сонысы дұрыс болған шығар. Қызметi жоғарылап, мiндетi ауырласа, мұның да көңiлiн үнемi мазасыздық тор- лап, жүрегiн тынышсыз мiндеттiң зiлдей жүгi басар едi. Жүйе-жүйкесi бiрқалыпта тұрмай, бiресе жұқарып, бiресе кеңейiп, шаршап-шалдығып жүрер едi. Бiреудiң қыбын та- буы, бiреудiң көңiлiн қалдыруы керек. Бiреуге жалпақтайды, бiреуге кекiрейедi... Ту... у... ол да бiр мазасыз тiрлiк екен ғой. Ештеңенi қауiп қылмай өткен осы тiршiлiгiнiң өзi дұрыс болған шығар. Кейiн туар тыныштықты жылдардың қамымен деңгейлегенде, басқалардан мұның озар тұсы әлi алда. Денi сау, бойы ширақ, жүрегi таза. Ендi қалған жылдарды... Е, е, әлi де он шақты жыл жүруi керек екен ғой.

	Тағы да бастықтары өзгерген. (Е, бұл iстегелi қаншама бастық өзгердi. Басқарушы өзгередi, жұмыстың сарыны, қызметкерлердiң қалпы еш өзгермейдi.)

	Жаңа бастықтың құлағына құдай сыбырлады ма, әлде бiреу-мiреу ықпал еттi ме, бөлiм меңгерушiлiгiне мұны қон- житты да қойды. Қалаған, тiлеген уақытында қолы жетпеген орынға аяқ астынан ие бола кеттi.

	Аяқ астынан емес шығар. Дегенмен... Еш ұмтылмаған, күдерiн үзген, жiгерi кетiлген мезгiлде барып... Дәл ойдағы- дай атқара ала қоюы да екiталай.

	Ат-тонын ала қашты. Қорқақтауы да бар. Ықылас-ынтасы да шамалы. Ендiгi өзгерiс мұның өмiрiне не бередi? Бұл өзi не бере алады?

	Үлкен бастық әрi өтiнiш қылды, әрi қолқалады.

	Бұл шынын айтты: iс барысын бiлетiнi рас, бiрақ бойы жалқау тартты, көңiлi құлшынбайды, өз бетiмен ұмтылысы кемiдi, «қайтсе, өйтсiн» дейтiн пиғыл өктемдiк алды, қызық- тыра қояр алдан күтерi де аз. Қалған алты-жетi жылды үйреншiктi тiршiлiгiмен-ақ өткерер...

	 	– Тауке, бiраз ертеректеу мұқалыпсыз. Ел билiгiне алпыс- жетпiсiнде жетiп, кемеңгер басшы атанып жатқандар бiздiң елде аз ба? Олардың қасында сiз... – Үлкен бастық сөз арасы- на қалжың жүгiрттi. – Бұл салада сiздiң алдыңызға түсер жан жоқ. Үмiтiңiз азайып, қайратыңыз кемiгенше бiр орында оты- рып қалсаңыз, өмiрiңiз бен тiршiлiгiңiзде жаңару болмаса, оған кiнәлi мен емес. Мен жаңа келдiм. Келген бетiмдегi ұсы- нысым – осы. Бiрер күн ойланып-толғаныңыз. Сонсоң оңды жауабын берерсiз. – Үлкен бастық қушыкеш жымиды. Менiң құрығымнан шығып, қайда барам дейсiз деген үстемдiк ыңғай.





Әйелiне ақыл салып едi, жабыса кеттi. Саған сенгенi, бiлгенi, бағалағаны осы. Бұдан бас тартсаң, қайта қатарға қосылуың жоқ, бұрынғыша сүйретiлген қалпыңда өтесiң. Ең аяғы, пенсияға да ел қатарлы шықпай, итере салады.

	Ақыры, әйелдiң сөзi қамшы болды.

	Жоқ, бекерге қорқақтапты, үйреншiктi жұмыс сала-сала- ланып, жiгi ашыла бердi. Қызметтестерi де «бұл кiм өзi» дейтiн осқырынды ниет көрсетпей, сөзiн құп тыңдап, тала- бын қабыл алды.

	Тек қоғамдық ұйымдарға онша жаға қоймады. Олардың қолайына – бұл, мұның қолайына – олар келiңкiремедi.

	Қанша жыл өз басынан кешкен сарғайған үмiт пен ши- рыққан амалсыздық талайының-ақ көкiректерiн кернеп жүрген шығар. Соларды кiм көредi? Кiм қол ұшын бередi? Жолдары қалай ашылады? Жарқын жағалауға кiм жетелейдi? Мұның негiзгi күйттеген шаруасының бiрi осы едi. Меке-

	ме iшiлiк қандай бiр жақсылық арнала қалса-ақ, әлгi адам- дарды алдыға тартты. Жұмыста тыңғылықты, өмiрде үлгiлi, сана-сезiмдерi биiк, бiлiмдерi бiлiктi. Жақсылықты сондай адамдар көрмегенде, кiм көредi? Бар кiнәлары киiп-жарып кеуделемейдi.

	Үлкен бастық алғашқы кездерi мұның пiкiрiне ықыласты ыңғай бiлдiрген. Екi-үш рет қолдау да жасаған. Бiрте-бiрте бой тарта бердi. Айналасындағылардың күбiр-сыбырына қисайды, әрине. Iштегiлердiң де, сырттағылардың да әсерi биледi. Мұның сөздерiн бiрсарынды үйреншiктiге санап, жалыға бастағандай сыңай бiлдiрдi. Әрнәрсеге ұрынып, сұғына бередi дегендей кейiп көрсеттi. Басқармалық бар, қоғамдық ұйымдар бар, солардың бәрi бекерге отырған адамдар емес шығар. Олар да бiрдеңе бiлуге тиiс деген пи- ғылы анық.

	Бұл не iстерге лаж таппай, кiлт дағдарып қалған. Орын- сызға өңмеңдеген, қызыл кеңiрдек бiреуге жорығандары ма?

	 	– Осы белсендiлiгiңiз бен ақжүректiгiңiздiң бәрi бұған шейiн қайда жатқан? Ендi келiп... аяқ астынан... Жұрт сенедi деп ойлайсыз ба? – Партия ұйымының хатшысы қақ маңдай- дан қасқайта жатқызды. – Өзiңiздi көрсетудiң басқа жолын таппадыңыз ба?



	Есiнен танып қалса керек, сөзге тұтығып, ойға булығып, мелшиiп отыра кеткен. Әлден соң барып есiн жиды. Ашу қыспады, көкiрегiн намыс тырнады. Сонда...

	 	– Сонда мен мақтан үшiн жасанды қылық жасап жүр ме екем?





	– Ол жағы өзiңiзге мәлiм. – Мысқылдағандай ма, мұқат- қандай ма, сөзiндегi кекесiндi ызғар жүректi қарыды.



	Осындай кекесiндi ызғарды тағы үш-төртеуi қайталаған- сынды.

	Бәрi жылмиып бұған тесiрейедi. Солардың мыстары кеудесiн басты. Көкiрегiн әлде өкiнiш, әлде шарасыздық кернеп, қапалы зар жүрегiн шаққылады. Мына отырған топ- қа уыстап топырақ шаша алмайтынын, жүрегiндегi таза шын- дығы оларға ешқашан жетпейтiндiгiн, дарымайтындығын ұқты. Әлi де бiраз талпынды, әрине. Шындыққа шырылдады, әдiлетке араша түстi. Бiрақ аналар бет қаратпады.

	Сонда олар соншалық неге бiтеу? Табиғи бiтеу ме, жасан- дылық па? Осындай өткелектен өздерi де өттi емес пе? Күнi кеше әдiлет пен тәртiп iздеп, күңкiлдесiп отырушы едi ғой. Ендi соны неге жүзеге асырмайды. Түк көрмегендей, түктi кешпегендей шалжия қалуларын. Сол қылықтарын баттитып беттерiне басар ма едi?

	Баса алмады. Баттитпақ түгiлi, ишара да жасай алмады.

	Қорықты ма? Именгенi анық. Дүрсе қоя берудiң қисынын таппады. Қисынын тапқан күнде де, жүрегi дауалай қоюы екiталай едi. Әйтеуiр, қайта қайтарып тегеурiндi ештеңе дей алмаған. Ештеңе дегендi қойып, аузын бағып жүруге тыры- сып, өзiн-өзi тұмшалап бiтетiн. Бөлiмнiң жұмысына орай ғана сөз қозғап, сол төңiректе пiкiр айтуға көштi. Көпшiлiкке iлесiп, басшылардың әуенiне жығылады. Қоста дегендерiн қостайды, қосылма дегендерiне қосылмайды.

	Осы қылықтары үлкен бастыққа қайта жақты. Жұмысы тындырымды, айтқанға құпшыл, сыңар езулеп қиғаш тартары жоқ. Бөтен-бастақ сөзi аз, ешкiмнiң сыртынан жыбырлап, күңкiлдемейдi. Сөйтiп, «тек жүрсең – тоқ жүресiңнiң» үлгiсiне айналды.

	Алайда, жан-күйiнiң мазасы кетiп, толқыма сезiмдер көңiлiн торлай бердi. Өзiнiң табиғи қалпынан тайып, басқа бiреудiң тұлғасына түскендей сезiндi. Жақсы тұлға емес, ұнамсыз, жылбысқы сүлде. Санасын да, еркiн де билеп әкетiп барады. Бұл – бұрынғы, әбден қалыптасқан, өз мiнезi өзiне аян, былайғы жұртшылық көңiлiнде белгiлi тұлғасы бар Таубай емес, өз қылығын өзi бақылай алмай, басқара алмай қалатын, лауазымдыларға құпшыл, төмендегiлерге селқос, мұң-зарға меңiреу бiреуге айналды.

	Қоғам қажетi, басшылар талабы тұлғасын ерiксiз бұрғаны ма, бөлiм бастығының сыңайы iспеттi қисынға бейiмделгенi ме? Сiрә, екi себеп те ортақ шығар. Ал осы қылығының





дұрыс-бұрыстығы қаншалық? Дұрыс десе, тағы да құлшына түсiп, бұрыс десе, жиренiп безiне ала ма?

	Дұрыс емес, әрине. Тұлғасына сыйымсыз, жүрегi қала- майтын, көңiлiне жақпайтын қылықтар. Ендеше, өзiнiң та- биғи тұлғасын қайта табуы шарт.

	Табиғи тұлғасына қайта ұмтылу оңайға түспедi. Табиғи тұлғасын қайта табуының басты шарты – бөлiм бастықтығы- мен қоштасу екен. Әйтпесе, тәжiкелестiрiп, итiс-тартыста жүргiзiп қоймайды. Бiрақ бөлiм бастықтығынан айрылғысы келмейдi. Жұмысы жанына жағымды. Бәрi реттелген, бәрi жолға қойылған. «Анауың – анандай» деп ешкiм айта қой- майды.

	Жоқ, бөлiм бастықтығынан ат-тонын ала қашпай-ақ, адамгершiлiктiң дұрысты жолымен жүруге болатын шығар?

	Адамгершiлiктiң дұрысты жолы қайсы? Айналасындағы ештеңемен iсi жоқ, тек қызметтiң белгiлi бағдарымен ғана адал сырғып, адал тұрған кезi ме? Ол да тоғышарлықтың бiр түрi.

	Қызметi үлкейiп, соған орай, өмiрмен, адамдармен қарым- қатынасы тереңдеп, әдiлет пен шындыққа аратүскен шағы ма? Әлде басқадай тағы да аралық жолы бар ма?

	Осындай әрi-сәрi күй кешiп, кесiмдi әрекетке бармай, ерiксiз тұйықтала бастады. Былай бұрсаң – өгiз өледi, былай бұрсаң – арба сынады.

	Көзi көрiп тұрған, көңiлiне сыймаған оғаштыққа шырыл- дап ара түсуге тырысқаны құр безектеген күйiнде қала бередi. Басшы топқа және жақпайды. Үнсiз томсаруға ары шыдамайды. Сонда, екiнiң бiрi: басшыларға жеккөрiнiштi болған бос безек. Немесе басшыларға жаққан, бiрақ көпшiлiк ұнатпайтын мелшиген күй. Бiрiншiнiң тағдыры қысқа: бетiңнен жарылқасын деп, бетiңдi бұрып қоя бередi. Екiншiсi ...

	Әрi-сәрi күндер айға толып, жылға ұласып, ұрланып өте берген. Осындай екiжақтылыққа iштей қиналып, жан жүйесi шаршай бастады. Дүниенiң қызықты жерiне барып демалсам деген қалауы тағы оянды.

	Үлкен бастыққа кiрiп, өтiнiш қылған.

	Жылдың дәл орта тұсында, жұмыстың қайнап тұрған кезiнде, жоспар атаулыны орындау үшiн ең қимылдар шақта iстiң басы-қасында жүретiн адам демалысқа шығып кетсе, жағдайдың не күйге ұшырағаны?

	Кiмге сенедi? Кiмге тапсырады?

	Болмады. Биылғы үмiт тағы да келер жылға көштi.





Келер жылы...

	Бұл ендi келер жылды емес, бiржолата пенсияға шығар уақытты күттi. Жаны саялар демалысты, туған-туысқан ара- лар сағынышты, алыс-жақынға қыдырыстап баруды, әйтеуiр, емiн-еркiн жүрiп-тұрудың бәрiн сол күнге сақтады. Қолына түсе қалған жақсылығын әдейiлеп кейiн ысырған жоқ, қолы- на түспегеннiң бәрiн келешек күннен күткенi анық.

	Ендi, мiне, сол бiр шаққа да жеттi. Сол шағы жеттi ме, сол шаққа жеттi ме, әйтеуiр, қалған өмiрi түп-түгелiмен еркiндiкте, өз еркiнде едi.

	 	– Ойларына келмеген шығар, жақсы курорттарының бiрiне жолдама сұра. Кәрiлiктiң алдын бастап тынығып қай- тайық. – Он шақты күн өте келе, бәйбiшесi осындай тiлек қылған.



	Иә, рас-ақ, есiне жақсы салды. Сұрайды, әрине. Ештеңе сұрап, тiлемсектенiп көрген емес. Тiлек бiлдiретiн уақыты туды. Бойындағы барлық күш-жiгерiн, жанындағы барлық жақсылығын сарқып берген жұмыс орны қайырымын аямас. Бастықтың өзi уәде қылған.

	Үлкен ғимараттың үлкен есiгiнен кiре бере-ақ өн бойына дiрiл жүгiрдi. Жүрексiну емес. Жатсынғаны да байқалмайды. Бүкiл еңбекшiл өмiрi өткен, әр бұрышындағы әр оқиғаға қоса куә болған мынау үлкен ғимарат құр томсарып, жылу- сыз мелшиетiн сықылды. Құшағына тартпайды, мекiренiп жылу көрсетпейдi.

	Жоқ, өн бойына жүгiрген дiрiл соған бола тумаса керек, басқаша сыры бары анық. Қандай сыр? Оны нақтылы бiлмедi.

	Өзiнiң бөлiмiне барды. Бөлiмдегiлер түгел жапырласып, алдымнан жамырай жүгiредi деп ойлаған. Ешкiмi орындары- нан қозғала қоймады. Отырған қалыптары әрқайсысы әр тұстан үздiк-создық амандық сұрасты.

	Бұл өзi жалпылдап-ақ жатыр. Бәрiн түгендеп, қол берiп өттi. Тiршiлiк жағдайларын, жұмыс жүйесiн сұрағыштайды. Ешкiмi бұған қоса iлесiп, жалпақтаса қоймады. Сыпайы-сы- пайы бастарын изесiп, сыздықтатып қана жауап қатысты.

	Әлдеқандай қолайсыздықтың үстiнен шықтым ба деп қауiпсiнген. Төрде отырған кер келiншек берi қарап (баяғы- да, бұдан көп жыл бұрын келiншек едi. Қазiр бәйбiше жа- сында. Бiрақ «кер келiншек» атауы сол қалпында қалған) қабақ көтердi.

	 	– Қазiр бiзде жаңа тәртiп. Кiрген-шыққан адаммен беткелдi сөйлеспейтiн болғанбыз. – Кер келiншек қабағын





керги қалықтатып, бөлiмнiң жаңа бастығы жаққа қиғаштады.

	 	– Кiрген адам жұмысын бастыққа баяндайды да, бөлмеде бөгелмейдi. – Ишаралап ескерту жасады. Жаңа бастыққа кекесiн қылғанын жасырмады.



	Бұл ыңғайсыздана күмiлжiдi. Басын құптай шұлғып, ма- құлдаған белгi бiлдiрiп, қайта шықты. Бүкiл дәлiз жатырқап өгейсiгендей, сұп-суық үңiрейе қарады.

	Кәсiподақ комитетiнiң бастығына кiрдi. Салған бетте кiрiп барған жоқ, әрине. Қабылдау тосып тұрған төрт-бес адамның соңынан кезектi жалғастырды.

	Кәсiподақ бастығы тым ресми. Сығырдаң ғана амандасып, шаруаңды айт дегендей кескiн бiлдiрдi. Бұйымтайын естiп, тол- ғанып көп отырды. Шұқынып алдындағы оны-мұныны ұста- ғыштады. Саусақтарын салалап, бiраз уақыт соны барлады.

	 	– Жыл басында заказать етiлмегеннен кейiн мұндайдың шаруасы қиын болады. Беретiндерi санаулы ғана орын. Бару- дан айныған бiреу-мiреу шыға қалса, есте жүрсiн. – Кәсiподақ бастығы қозғалақтап, басқа iсiне кiрiсуге белгi жасады.



	Есте жүрсiн дейдi. Қашанға дейiн есiнде жүредi? Әлгiндей қисын күзде туа ма, қыста туа ма? Ары қарай тәжiкелей бер- геннен өнер бәрiбiр ештеңе жоқ.

	Ендi қайтпек керек? Бiр жағдайы келсе, тағы бiр жағдайы шыға бередi екен ғой.

	Әйелiне не дейдi? Қалай түсiндiредi? Бұрын жұмыс жағ- дайын көлденең тосатын. Ендi? Дүниеден бос қалған деген осы ма?

	Тәуекел деп үлкен бастыққа кiрсе ме? Тiптi, амандық бiлдiргенi жөн шығар.

	Бүкiл мекеме iшiндегi ақ жарқын қабыл алған адам осы кiсi болып шықты. Жағдайын, үй-iшiн, денсаулығын – бәрiн жалпылдап-ақ сұрағыштап жатыр. Әжептеуiр әңгiмелесiп отырды. Сонсоң әлдеқандай қажет бiрдеңелер керек болып жүрген жоқ па деп сұрады.

	Ерiксiз айтты.

	Үлкен бастық бiрден-ақ құптай кеттi. Кәсiподақтың бас- тығын шақыртты. Ол бағанағы қашқалағына салған. Үлкен бастық зiл бiлдiрдi.

	 	– Биылғы демалысқа мен де шыққам жоқ, сiз де шыққан жоқсыз. Екеумiзге тиесiлi жолдаманы осы кiсiге берiңiз.



	Анау лезде құп алып, мақұлдай жөнелдi.

	Ақыры, ұзақ күткен үмiттерiнiң басы басталды-ау, әйтеуiр.





Ендi дәрiгерлiк қараудан ғана өтедi. Сонсоң жолға шыға- ды... «Жақсылықтың ерте-кешi жоқ» деген осы. Өмiрiнiң қалған уақытындағы жақсылық жолдардың бәрi өз қолында. Құдай соның орайын берсiн.

	Дәрiгерлер көп айналдырды. Жүрегiнiң соғу жүйесi қалыпты дедi. Екiнiң бiрi зар тұтатын қан қысымы да қалып- ты екен. Ендi iш құрылысы... Е, iш құрылысы өзiне мәлiм: жанына батқан, шаншу болып қадалған бөлекше ештеңе бай- қалған емес. Сондықтан iш құрылысынан қаупi жоқ.

	Iш құрылысын айнаға түсiрдi. Айнаға түсiрген әйел ай- налсоқтап, көп кiдiрдi. Тамсанды, басын шайқады.

	 	– Бұрын еш жерiңiз ауыратын ба едi? Бауырыңыз, ұлтаба- рыңыз деген сияқты. Бата ма, шанша ма?



	Жоқ, ондай ештеңенi байқамаған. Ептеп бүйiрi түйiлiп, iшкен асының кей-кейде түйнектелетiнi бар. Сыртынан си- пап, аздап жүрiп-тұрған соң тарап кететiн.

	Ертеңгi аш қарынға тағы шақырды. Айнашы әйел жалғыз емес, қасында тағы екi-үшеу бар. Қою езiлген былжыр бор жұтқызды.

	Iш құрылыстың айнаға түскен кескiндемесiне қарап, бас- тарын түйiстiрiп ұзақ күбiрлестi.

	 	– Сiздiң ұлтабарыңызда ақау бар, – дедi сонсоң бiрi. – Ақау болғанда, кәдуелгiдей iсiк бар. Тез арада, тiптi бүгiннен бастап емделуiңiз қажет.



	Дәрiгерге бағжия қарап, қалшиды да қалды. Есi шығып, үрейi ұшқандықтан емес, ештеңеге түсiнбегендiктен сөйттi.

	 	– Алдын ала үрейленiп керегi жоқ. Әлi тексеремiз, анық- таймыз. Диагнозымыз дұрыс деп табылса, емдеймiз.



	Жұбатқандары ма, бекiткендерi ме? Өздерi қалай-қалай құбылтып барады? Ай жоқ, шәй жоқ, төтеден қопарып...

	 	– Өздерiң ненi былықтырып барасыңдар? Мына дене менiкi ме, сендердiкi ме? – Жұдырығымен кеудесiн тоқпақ- тады. – Менiкi болса, өз жағдайымды өзiм бiлем. Ауру түгiлi сайтаным да жоқ. Әйда, қажеттi анықтамамды берiңдер. – Жоқтан өзгеге ашуланбаушы едi, осы жолы шыдамады.

	– Жолдас... ақсақал... сiздi ауру деп тұрған ешкiм жоқ. Әзiрге күдiк қана. Тексеру, анықтау қажет. Көре тұра iндетке жол беру – қылмыс. Денсаулық сiзге керек. Әбден анықтамай, тексермей, тақ мына қалпыңызда справка беруге болмайды. Мүмкiн, емделуге жатасыз. Денсаулығыңыз түзелсе, курорт деген ешқайда қашпайды.



	Үйiне ұнжырғасы түсiңкiреп қайтты. Аурумын деп көңiлi құлазығаны емес (жанына батқан түк те жоқ, уақытша





бiрдеңеге күдiк қылып, не екенiн айыра алмай жүргендерi де), тағы да жағдайдың жоқ жерден кимелей қалғаны. Бәрi дайын тұрғанда барып... Әлi он шақты күн уақыты бар, құдай кеңшiлiгiн берсе (құдай-екең де мұны бiрер рет қолдауы ке- рек қой), тазарып кетер.

	 	– Тағы да қырсығып тұр. Қауiптi iсiк бар дейдi. Iште.



	Ұлтабарда.

	 	– Сабырсыздана қараған бәйбiшесiне дәрiгерге ренжiген кегiн қайтарардай ғып дүрс еткiздi.

	– Тек, құдайға күпiрлiк қылма өйтiп... – Бәйбiшесi құлап түсе жаздады.

	– Жаман жүрегiмiздi жарарсың бүйтiп.

	– Құдайдан медет тiлеп-ақ тұрмын, үкiмiмдi шығарып қойды.

	– Сандалады түге. Олардың содан басқа бiлер аурулары бар ма? Ұлтабарыңда тарамай тұрған тамақты да iсiк деп жо- риды. Бiр-екi күн тыныққан соң қайта бар, құлан таза әппақ деп справка бермесе, арғы қолыңды берi ап кел. – Бәйбiшесi бойын тез жинады. Жұмсақ диванға жұмсақ көрпе салды да, шәй қамына кiрiстi.



	Ойы қажыды ма, әлде бойы шаршады ма, теп-тез көзi iлiнiп кетiптi. Қалай тез iлiнсе, солай тез оянды. Бiр бүйiрi ауырлап, соны ауырсынған сияқтанды. Алақанымен сипап едi, ыстықтың табы бiлiндi.

	Көңiлi бейжай, ештеңеге құлықсыз. Денесi албырап, бойы ауыр тартып, жатуды тiлей беретiн сықылды.

	Қараптан-қарап бой ұсына бастағаннан сау ма? Жоқ, онысы келiспес. Өтiрiк диагнозға өтiрiк ауру шақырып, шын дертке ұшырап жүрмесiн. Қызықтың көкесi сонда болар.

	Бiр-екi шыны шәй iшкенi сол едi... оқыс лоқсып, лықы- тып қайта қайырып тастады. Тағы да зорлап iшуге зауқы соқ- пады.

	Орнынан ойланыңқырап барып ауыр көтерiлдi. Қайта келiп, диванға қисайды, бiрақ ұйықтай алған жоқ. Түнде де ұйықтай алмады. Көрер таңды көзiмен атқызды. Жайсыз да емес, жайлы да емес, әйтеуiр, мазаңдау түн болды.

	Ертеңгiсiн оңаша бөлмеге оңаша төсек салып берген. Осы төсек ендi негiзгi мекенiне айналды. Қалған тiршiлiк ғұмы- рының мекенi, өмiрдегi ендiгi орны осы төсек қана едi... Осы төсектен қайта тұрмады.

	Екi-үш ай өте келе, бала-шағасы мен туған-туысқандары жапырлап, ардақтыларын жырға қосып, жоқтау айтып ба- сында отырды.





Өмiр бақи жағдай билеген пақыр пенде, ақыры, қиюсыз жағдайдан құтылып тынды.

	«Асылым-ау, жаны жайсаң жақсым-ау», – деп дауыс сал- ды бәйбiшесi.

	Шындығында да, солай едi. Бiрақ оның жақсы кiсi екенiн тiршiлiгiнде кiм бiлдi, кiм бағалады? Өзi өлген соң әйелi дау- ыс қылып айтқан әлгi бағалауды бұл дүниеден көшкен әркiмге телитiн үйреншiктi сөз деп ұғысты.





ТҮНДЕ ЖӘНЕ КҮНДIЗ


	Түнде

	Шырт ұйқыда жатқан. Қалт оянып кеттi. Маужыраған, мүлгулi, құлықсыз қалып емес, ұйқысы әбден ашылған сер- гек күй. Денесi тынық, бойы ширақ, ойы анық. Демек, алаң- сыз, мазаңсыз, жақсы ұйықтағаны ғой. Күнi бойғы көп күйбеңнiң (жоқ, күндiзгi қыруар жұмыстың) ауыртпалығы- нан (ауыртпалық та емес, жаныңа жайлы тынымсыздық күйлер), жаныңа жайлы тынымсыздығынан әбден жүйкеле- ген (жо... жоқ, неге жүйкелесiн, шаршағаны да), шаршаған дене жылы төсекке қисайған бетте-ақ тынши қалған.

	Әмсе iсiң оңалып, көңiлiң ылғи көншiп жүрген кездерде ұйқың да, күлкiң де түзелiп, табиғаттың өзiмен жымдаса қауышатының бар. Алаңсыз ұйқы, түйткiлсiз күлкi. Әрине, өмiрiңнiң бар жетiстiгi осы ғана демейсiң. Сөйтсе де...

	Сөйтсе де, күнделiктi тыныс-тiршiлiгiңдегi көңiлжай шақ- тар, оң бiтiмiн тауып, орайымен орындалып жатқан iстер, өзiңдi құптаған адамдар, құрақ ұшқан үй-iшiң... жаныңды жайландырмай қоймайды.

	Күндiзгi тiрлiк (жоқ, тiрлiк емес, өмiр) қаншама жауапты болып, ауыртпалығы мен мазасыздығы салмағын қабаттай салғанымен, соңынан жүрегiңдi жылытар әлгiндей ләззатта- ры қайта демеп, бiр-ақ түнде түлетiп шығарады. Ертеңiнде қайтадан тыңсың, қайтадан ширақсың. Жаңарып, жасарып шыға келесiң. Қабағың жазыңқы, өңiң жұмсақ. Бойыңда құлшыну көп, ойыңда идеялар мол. Сөзiң лебiздi, жүзiң жылы. Қарауыңдағы жұртыңның да көңiл-күйлерi сәтте көтерiлiп, бiр-бiрiмен қауқылдасып, желiгiсе қалады. Iсi түсiп алдыңа келгендердiң бұйымтайларын қалай да тынды- рып жiберуге, жақсылық жасауға мүдделi тұрасың. Қолың- нан келер өз мүмкiндiгiңдi алдына бүкпесiз ашық жаясың, оларың аздық етсе, басқа да жол-жосығын қарастырып,





ақыл-кеңесiңдi бересiң. Ана адам рақметiн айтып, разы- қошымен жөнiне аттанады. Сенiң де көңiлiң көншiп, мар- қайып қаласың. Бiреуге жасаған жақсылығың iшiңдi жылы- тады. Ол жақсылығың алдыңнан қайтып шыға ма, жоқ па оны есеп қылмайсың. Жария болып жұртқа тарап, ел сүйiнiшiне бөленесiң бе, жоқ па, оған да мән берген емессiң. Демек, ешқандай жасандылығы, көзқылуы жоқ, шынайы ту- ған жақсылық.

	Iсiң оңын тауып, қылығың жаныңды жадыратып жатса, ошағыңа оралған сәттен-ақ ықылас пен сүйiспеншiлiк ал- дыңды тосса, тәттi ұйқың неге бұзылсын...

	Қазiр де... ұйқысы қанық, ойы тұнық, денесi ширақ. Енде- ше, төсектен тұрар мезгiлдiң тақау қалғаны. Бiрер сағаттай ертерек болса, оған ренжи қоюдың жөнi жоқ, ой қуалап, ал- дағы жұмысты барлап жата тұрады.

	Ойың манаурап, бойыңды ерiншектiк жайлап, жата тұру- дың да өзiнше ләззаты бар. Керiлiп-созыласың, есiнейсiң ... Бiрте-бiрте бойың босаңси бередi. «Жан тыныштықтың жақ- сысы-ай...» Жо... жоқ, оған уақыт қайда. Тұруы қажет...

	Көңiл көбесiн қуыстап, тамыр-тамыр, жүйке жүйесiне жүгiре бастаған бойкүйез ерiншектiктi зорлана серпiп басын көтердi.

	Көз қиығын терезе жаққа салып едi, сырттан түскен жа- рық сiлемi атар таңның сәулесi емес, түн жарымның тоңазы- ған шағына ұқсады. Ай нұрының майда, мақпал лебi бiлiнедi. Бағандардың басындағы көше жарықтарының бәрi сөнiңкi, не түн ортасындағы, не таңға жуық шақтағы қала кейпiнiң белгiсi.

	Осы көрiнiстердi уақыттың қай мезгiлiне жорырға бiлмей, ерiксiз сағатқа үңiлген...

	Мәссаған! Тәттi ұйқының дәмiне мас болып, ессiз жата- тын қою түн ендi ғана басталыпты. Тұп-тура түн ортасы. Сонда... ұйқысы қалай қанып үлгерген?

	Ұйқысы қанды ма, қашты ма?

	Ұйқысы қануға әлi ерте, ұйқысы қашуға... әлгiндегi көз ал- дынан тiзбектелiп өткен көңiлдi көрiнiстер ұйқы қашырмаса керек-тi. Ал ұйқысын бұзар бөгде дыбыстар құлағына шалын- баған. Оқта-текте жер солқылдатып, азынап өтетiн ауыр ма- шинаның зiркiлiнен шымырқанып қалатыны бар, бiрақ ондай дыбыс санасына жетпей, миын тербемей, тек құлақ түбiн ғана жаңғыртып, iзiнше сап тына қалатын. Әлде жүйрiк машина теп-тез ұзап үлгередi, әлде бұл iле қайта ұйықтап кетедi. Бүгiн ондай гүрiлдiң де, зырылдың да естiлмегенi анық.





Үй iшiнде де қыбыр еткен қимыл, дың еткен дыбыс жоқ. Демдерiн тереңнен тартып, бiр сарынмен пысылдаған ұйқы әуенiн әдейi аңдап құлақ түрсең ғана естисiң. Өйткенi, бұлардың демi – соншалық үйреншiк, етене, жүрегiңе сiңiсiп, өзiңдiкiне айналып кеткен жаныңа жағымды лебiз. Сол себептi оларды құлағыңмен естiмейсiң, жан-тәнiңмен тұшынып, түйсiнесiң. Олар сенiмен ояуыңда да, ұйқыңда да, үйде де, түзде де үнемi бiрге. Жаныңда, жүрегiңде. Олар сенiң өз жүрегiң, өз қаның – әйелiң мен балаларың. Олар- дың ұйқылы демдерi – тыныс алу сарыны болмай, сүйiктi әуендей естiлуi содан. Сондықтан да, олардың үйреншiктi демдерi көңiлiңдi бөлмейдi, тосын танылмайды. Ал осы күйлерiнен сәл ауытқыған дем алыстарының өзi құлағыңа бiрден оқыс шалынады. Көңiлiңдi бөлiп, жаныңды мазалай қалады. Ояу жүрсiң бе, ұйықтап жатырсың ба, жайыңа отыр- сың ба, әлдебiр шұғыл шаруаның қамындасың ба, бәрiбiр қалт сезесiң, қапысыз аңғарасың. Көлденеңнен келiп, жүрегiңе қадала қалады.

	Ал тап қазiр үй-iшiндегi бiрсарынды әуендi бөлекше

	естiмегенi – олардың тынысында алаңдатар бөгде дыбыстың болмағаны.

	Демек, сыртта да, iште де тыныштық. Онда жайдан-жай оянған болды ғой. Жайдан-жай-ақ оянады. Ештеңе алаңдат- пай, ұйқысын ештеңе бұзбай, түсiнен шошымай, оянып кетуi мүмкiн ғой. Ендi қайтадан саябыр тауып, алаңсыз ұйқыға енгенi жөн. Ертеңгiсiн күндегiдей қылаң ұрып, құлпырып тұрады.

	Екiншi бүйiрiне қарай аударылып жатты. Қаперсiз, қам- сыз тәттi ұйқыдағы жарын аялай құшып, елжiрей емiрендi. Жарының ұйқысы мұндайға бұзылмайды, қайта, ұйқылы қалпында-ақ ләззаттанып, түшiркенiп, ұйи түседi. Мұның әлгi емiренуi жарының санасына жетпесе де, тұла бойына қасиеттi дарудай тарап, ұйқылы көңiлi онан сайын қошын та- бады.

	Жары да сол ұйқылы қалпы бұған қарай ұмсынып, ай маңдайын кеудесiне тигiзiп, бауырына кiре бередi.

	Ұйқыда жатып-ақ жар төсегiнде тебiренiп, жар лебiнен ләззат табу деген осы шығар.

	Жылы төсегi, жарасты жары... Күндiзi көңiлiн көншiтсе, түнi жанын жадыратады.

	Бәрi орнында, бәрi қалыпты...

	Алаңсыз, қамсыз, тәттi ұйқысын қайта iздедi. Ұйықтап жатқанда да қуаныш кешетiн жақсы түстерiнiң қайта оралу-





ын күттi. Пендешiлiгi шығар, кейде, жатар алдында, жақсы түстер көруiн тiлейтiнi бар. Әдетте, мұндайды жолы болмай, тiлегiне жете алмай, шаршаған қамкөңiл адам медеу қылушы едi. Ал мұнiкi... бiрдеңеден қорқатын, алдын ала сақтық қылатын секiлдi. Ұйқым бұзылмасын дегендiгi шығар.

	Бiраз уақыт өттi, құр мүлгидi, шын ұйқының өзi жоқ. Бiрақ осыған онша ренжи қоймады. Ұйқысы қанық көп түндердiң арасында бiрер сағат ояулықтың бүлдiре қояры шамалы. Қонақ-қопсыдан жай қайтып, түннiң бiр уағында жатқанда да, ертеңгiсiн құр аттай тынығып тұратын. Ал, мы- надай бiрер сағат... Қайта, кейбiр ұшығына жеткiзбей жүрген, соны арлы-берлi тергеп, ой бөлудiң өзiне уақыты келмей жүрген түйiндердiң суыртпақтап шетiн шығаруға, қиюы келсе, бiржолата түбегейлеп тастауға ең қолайлы шағы

	 	– осындай мезгiл. Әрi уақыттан ұтады, әрi ой жүйесi тұнық.



	Еппен ғана қолын көтерiп, құлашын жазды, демiн iшке тартып, сақтана сырғып, төсектiң шетiне қарай жылысты. Ентiгiп қалыпты, жүрегi кеудесiн дүрсiлдетiп, үй iшiнiң бәрiн ұйқыдан оятардай көрдi. Демiгiн басып, терең тартып тыныс алды. Қасындағы жарының да тынысын бақты: жоқ, оянбап- ты. Оятпапты. Неге оятсын. Аруының ояулы шағы түгiлi, ұйқыдағы мiнезiнiң де (ұйқыда да мiнез бар) қылп еткен әр қозғалысының сырына қанық. Құшағына қарай құмарлана бет бұрған құштар көңiлдi танығаны сияқты әлгiндей сырғақ- тай сырғыған ымының өзiнен-ақ төсек салқындығын сезе қояды. Сол себептi де, бұл ондай сәттерде сақтық пен тәсiлдi қабат қолданады. Алдымен жарын құшағына қысып, ұйқы- сын ұйытады, сонсоң ғана шетке қарай сырғиды. Тап осы жолы да жарының аңқау ұйқысын алдап соқты.

	Иә, сөйтiп, кейбiр түйiндердiң шешуi...

	Есiне қайсысы түсер екен? Ондайлар бар болатын, бар бо- луға тиiс. Кей-кейде, қайдағы бiр тығыз-таяң сәттерде, тұтқиылдан көлденеңдеп, өңменiңнен қадалатыны бар. Шан- шудай қадалады. Қайдан сап ете түстi, жаныңды неге мазала- ды – егжей-тегжейлеп жатуға мұршаң келмейдi де, кейiнге, осындай бiр кеңшiлiктi сәттерге қалдырасың. Артынан, бiрақ, шарқ ұрып iздеп, не жөнiне екенiн қайта таба алмай қоятыны бар. Сөйте-сөйте мүлдем iзсiз жоғалады. Ендi де...

	Күнделiктi қызмет бабы... Күнделiктi қызмет бабы өз қалау, өз тiлегiне сай, қалыпты өтiп жатыр. Қызмет айнала- сындағы керегi мен қажетiн арнайы ой түйiндемей-ақ iске асыруға тiлегi де өтедi, құжыры да жетедi. Лауазым мен беделдi бөле-жарып бетке ұстаған жоқ, жан ұшырып соған





ұмтылмағаны да анық. Өз мамандығы саласындағы негiзгi тұлға болмағанымен, бiлiктiлердiң қатарында саналады. Бiр кiсiдей дәрежесi бар. Бiреулерге бұл – бастық, бiреулер бұған бастық. Билiк – шартты ұғым. Мүмкiндiгi... қабiлетi... еңбегi... кейде қисыны...

	Бiреулерге бұл – бастық, бiреулер – бұған бастық. Жұмыс бабымен, шаруаның қисын-қырларының жөнiмен бiреулердi кейде бұл ренжiтiп алады: жұмыс бабымен, шару- аның қисын-қырларының жөнiмен бiреулер кейде мұны ренжiтедi. Осы екi жағдайда да мұның өзiнiкi өзiне жөн көрiнедi де тұрады. Әрi салмақтайды, берi салмақтайды: дәлелдерi айқын, ойы түсiнiктi. Өткен күннiң тәжiрибесiне салса да, келер күннiң талабынан өлшесе де, дұрыстық бұл жағында. Басқалардың соны бiле тұра қыңырайып, түсiне тұра тоңмойындыққа салынатындарын бұл ұға алмайды. Қателiгiңдi мойындай қою соншалық қиын ба, әлде менмендiгiңдi жеңуге шама жетпей ме? Бәлкiм, өзiнiкi өзiне жөн көрiну жұрттың бәрiне тән осалдық шығар. Ендеше, бiрыңғай өз түйiнiңдi қуаттай бермей, басқаның тұрғысынан да өлшеп-пiшу қажеттi шарт екен ғой. Басқаны ғана емес, өзiңдi де кiнәлай бiлуiң жөн. Ал кiнәланып көрсiн...

	Осындай ой басқаларды да толғантсашы... Әлде олар қан- нен-қаперсiз ұйықтап жатыр ма екен? Әрине, сөйтедi. Жұмыс бабы мен жұмыс тауқiметiнiң күнделiктi еңiсi мен дөңесiне асып-тасып немесе азып-тоза берсе, адамның не тамтығы қалады? Әрине, құйма құлақтай меңiрейiп, әйтпесе, ақпа құлақтай аңқиып, бойына iс жұқтырмай, санасына сөз дарытпай жүре бергеннен (жүре беру емес, құр күнелту ғой ол) Аллаң сақтасын. Жо... жоқ, күнделiктi iс-қылығыңды, тындырған шаруаңды, орындамақ iсiңдi қызметтiң алдында бiр толғанып, соңынан бiр топшылап алмай, бiтеу күйiңде кiрiп, былқ етпеген қалпыңда шығып, күндi айға созып, айды жылға ұластырып, кеще өмiр кешу деген не сұмдық?! Кiсiлiгiңдi көбiне-көп iсiң мен қылығың анықтайтын шақта бел шешiп, белсене кiрiскен әрекетiң – негiзгi өлшемiң.

	Осы өлшемнен көрiнуге бұл қаншалықты тырысты? Өзiндiк даралығын танытуға ұмтылды ма, әлде бас бағып бұқпантайлап, әр iстiң аңысын аңдумен жүрдi ме? Талпы- нып, тырысып, тек биiкке ғана өрлеу, көзге түсу, көңiлден шығу үшiн арнайы құрған мақсат-мүддесi, шынында да, бол- мады ма? Әйтпесе, бойымдағы барым мен мүмкiндiгiм осы деп, қойған қызметке сынадай қағылып, сол жердiң ғана кетiгiн толтырды ма?





Тек ағы мен адалынан жарылса, өзiне-өзi шындықты мой- ындар болса, әлгi жайлардың қай-қайсынан да әппақпын дей алмайды екен. Шыққан тұғырының биiк болуын жанның бәрi қалайды. Ондай қалауды бiрiңғай пендешiлiкке, мақтан мен мансапқорлыққа ғана телу бiржақтылық шығар. Бәлкiм, адамзат табиғатындағы мықтылығы да, осалдығы да өз бойы- нан биiкке секiруге ұмтылуында болар. Шыққан тұғырың- ның биiктiгiне ұмтылу – соның бiр көрiнiсi. Жақсы қызметтi қалады, қызметiне сай көрiнуге тырысты. Тиiстi қызметiн тыңғылықты атқарған адам өсуi, өрлеуi керек деп бiлдi, қолайлы сәттiң бәрiнен дәме қылды. Кей дәмесiне жеттi, кейбiрi ұстатпай кеттi. Тұрмыс тiршiлiгiн де ұмытқан жоқ. Әйелiнiң (жоқ, жан жарының) ұйғарымының көбi орында- лып жатты, әлi де талай-талай «жоспарлары» баршылық.

	Сонымен, өз әрекеттерiн бұл құптай ма, жазғыра ма?

	Құптамай да, жазғырмай да, нақтылы қалпын бағалай ала ма?

	Iстеп жүрген қызметiн ешкiмнен кем атқармайды. Демек, кездейсоқ отырмағаны анық. Ал одан жоғарыласа?.. Қабiлетi жетер ме едi?

	Қызметтерi өзiмен деңгейлестердi де, лауазымы жоғары- ларды да көрiп, бақылап жүр. Бiразымен әр түрлi қарым- қатынас ұстайды. Баз бiреулердiң қайсыбiр iс-әрекеттерiне сүйсiнiп қол соғып, өрелерiнiң биiк тұрғанына ден қояды; ендi бiреулердiң кейбiр iстерiне көңiлi толмай, қомсыныс бiлдiредi. Кейде басқа бiреулердiң өресi жеткен iске, мұның ойы жете алмай қалады; кейде олардың өрелi деп танылған iс-қылықтары бұл үшiн ұп-ұсақ шаруа болып көрiнедi. Мұндай қайшылықты сәттердi бұл орнымен бағалай бiлдi. Өзгенiң артықшылығын қызғанып, өзiн қор тұтқан жоқ, жақсының жақсылығына сүйсiндi. Өзiнiң басымдығын бiлгенде, кеуде керiп тасыған жоқ, сыпайылық пен кiшiпейiлдiлiктен шықпады. Жөн сөз, дұрыс iс басқалардан да бағасын тапты. Демек, өзiндейлердiң көп болғаны ғой. Ен- деше, өмiрден бұл күткендi олар да күтедi; бұл дәметкендi олар да дәметедi. Көбiнiң деңгей-дәрежелерi мөлшерлес. Өмiр сүру жолдары да, тұрмыс-тiршiлiк қалыптарында да ор- тақтық көп. Демек, өзiн бөле-жара мақтауға негiз аз. Солар- дың бiрi ғана ма? Өзгешелiгi? Даралығы? Бәлкiм, олар да осал адамдар емес шығар. Солардың легiнде көрiнудiң өзi да- ралықтың белгiсi шығар. Сол лектегiлердiң қайсысын қай орынға апарса да басқаларға құп танылады. Қоғамның бағыт- таушы рөлi – осы лектегiлер.





Сәл-сәл мазаңдана бастаған көңiл жiгi қайтадан кiрiктi.

	Ендi тыныш тауып, ұйықтағаны жөн.

	Қайта аунап, оң жамбасына ауысты. Жарының ыстық демi бетiн шарпыды. Ол да бұған қарай икемделе түсiп, ты- ныштандырғандай, жұбатқандай, аналық мейiрлi мекiренiс сезiм бiлдiрдi.

	Қалай барлай қояды, ә? Анау-мынау айқай-шуға былқ етпейтiн адам сәл ғана қыбыр-қимылына тұңғиық ұйқы ара- сынан мерейлi «үн» қатты.

	Бұл да көзiн тарс жұмып, көңiлiн әрнеден арылтуға ты- рысты. Ұйқысы қашқан түндерде қолданатын амалдарды са- намалады.

	Өстiп қанша уақыт жатты? Қаншаға шыдады? Жамбасы талғандай, кеудесi толып бара жатқандай сияқтанды. Қайта- қайта аунай беру де мәнсiз, ерiншектейсiң, қауiпсiнесiң: әлi ұйи қоймаған, ендi-ендi үйiрiле бастаған секемшiл ұйқы iрiп шыға келер деп қорғалақтайсың; құшағыңда қаперсiз ты- нымдаған жарыңның тыныштығын бұзып алам ба деп сақта- насың.

	Осы жасқанулармен тағы да бiраз қимылсыз жатты.

	Түн ортасында миын торлап, жұмулы көз алдын қаума- лап, әрқилы ойлар әрқайдан андағайлай келiп, кеудесiне ұйлыға бастады.

	Бұл осыған әлi де ренжи қоймаған. Мазасы кетiп, ұйқысы бұзылғандық емес, көптен бергi көңiлдi күндер, тынымды түндер әбден тынықтырып тастаса керек. Мынау – сол бойға жиналған көп күштiң артық бөлiгiнiң тебiндеп сыртқа шық- қан бiр сәтi. Ненiң болса да мөлшерлiсi дұрыс. Көптiк те, кемдiк те артықтық етедi.

	Айнала анталаған түртiндi ойларды зорлап ыдыратып, көңiлiн тазартпаққа тырысты. Сөйтiп, ұйқыға енбек. Бiрақ маңайлар қояр ұйқы бiлiнбедi.

	...Алдыңғы лектегiлердiң тобы... Ал, алдыңғы лектен кейiн жүргендер кiмдер? Табиғи тұлғалары төмендер ме, әлде үлесi кемдер ме? Қай топтағылардың болса да көңiл қанағат- тары қай мөлшерде? Алдыңғы лектегiлердiң көңiлдерi көл де, кейiнгi лектегiлердiкi шөл ме? Онда көңiл қанағаты да, өмiр қанағаты да қызмет дәрежесiмен өлшенбек қой? Адамдығың, азаматтығың, өмiрге беретiнiң, алатының, өмiрмен, айналаң- мен қарым-қатынасың – бәрi жиналып келiп, сенiң болмы- сың мен тұлғаңды анықтауы керек емес пе? Ең бастысы – өмiрдегi орның, үлесiң...

	Болмысың... Табиғатың... Тұлғаң... Әуелгi көксеуiң...





Қазiргi қалпың... Болашақ бейнең... Бәрiнен де, өмiрдегi ор- ның, үлесiң...

	Бұрнағы жылдары осының бәрi жүрегiн жиi мазалаушы едi, кейiнгi кездерi көмескiленiп бара ма, қалай? Көңiлдi өткен күндерге, тыныштықты түндерге разылығы мол. Тiршiлiкке тоғая бастағаны ма? Күнделiктi барды малданып, кейде қалауымен, кейде қалауынсыз тап келген әртүрлi күйлердi мiсе тұтуға айналғаннан сау ма? Тоқыраудың алды сол шығар? Рас, барыңды қанағат тұтып, жеткенiңе тәуба айту да терiс емес. Өйткенi, сенiң осы күйiңе арпалысып жете алмай жүргендер, соны өмiрлiк арманы санайтындар, қызығатындар баршылық. Осы дәрежеге жеткенi үшiн де мұны құрмет тұтатындар көп. Құрмет...

	Тағы да ақталу мен мақтану көңiлiн кеулей бастады. Өзiне өзгеше көзбен қараудан, басқаша түйiндерге ойысудан ойы қорқақтайтын сықылды. Қайта-қайта жетiстiгi мен құрметiн қуаштай бередi. Ондай өлшеммен бағаласа, құрмет тұтыла- тындар баршылық. Мұның дәрежесiнде жүргендер қаншама. Бұған дейiн қаншасы жүрiп өттi, мұнан кейiн қаншасы өтпек. Солардан, солардан емес-ау, басқа көпшiлiктiң бәрiнен мұның өзгешелiгi не, даралығы қайсы? Жарайды, таңды атырып, күндi батырушы тоғышар емес екенi анық. Сөйтсе де...

	Сөйтсе де, көптi қалап, биiктi тiлеушi едi ғой. Жарқ етiп топ жарып, жалындап жанамын деп сенетiн. Бүкiл бiр жұрттың тұлғасы атанудан дәмегер едi. Елiнiң ұлы өмiр бая- нының жаңа беттерiн жасаймын, тарихына қосылам деп са- наған. Азын-аулақ бар мәзiрге алданбаймын, күнделiктi күйбiңге берiлмеймiн, әсiре қызыл қызықтарға бой алдыр- маймын дейтiн. Кесек-кесек әрекеттерге, салиқалы кеңестер- ге ғана арналмақшы едi... Содан...

	Содан өмiрге араласқан, iс-әрекеттерге кiрiскен алғашқы қадамдарында мұның қолына әкелiп билiк пен еркiндiктi ешкiм де ұстата бермедi. Шағын-шағын қызмет орнының, үлкендi-кiшiлi басшылардың талап-тiлектерiн мiнсiз орын- дауға тырысты. Кесiмдi уақытқа белгiленген, мөлшерлi көлемi бар жоспарлы iстi мерзiмiнде атқаруға күшiн салды. Өзiнен бұрынғы талайлар iстейтiн шектеулi iстердi мұның да тап-тұйнақтай етiп орындауы әрi мiндет, әрi борыш едi. Ба- сыңды жарып бара жатқан ақылың мен таудай талабың бол- садағы, жаңағы шеңберден бұлқына бұрылып, жұлқына көрiну, суырылып алға шығу оңай күш емес едi. Әзiрше бас- қаның талап-тiлегiн орындау – кейiнгi дара жолыңа





түсуiңнiң алғы шарттары деп бiлдi. Сөйтiп, күнделiктi ағым- ның ағысына ердi, өзi iстеген орынның қажетiн орындады. Адал, таза, тыңғылықты орындады. Онысын көпшiлiк көрiп, басшылар бағалай бастады. Бар болғаны сол-ақ. Аспан төңкерiлiп, жерге түспедi, жер қақ айрылып, құлап кетпедi. Өзi қатарлы қызмет iстеп жүргендердiң бұдан бұрынырақ, бұдан жоғарырақ өрлегендерiн көрдi. Солардың кей- бiреулерiн құп санаса, кейбiреулерiн қоштамады. Ондайлар- ды қызғанып, күндемегенiмен, түсiнбей, бас шайқаған шақ- тары болды. Бiрақ соншалық мән берiп, шала бүлiне қойма- ған, өз мақсатынан, өз қалауынан тысқарғы күйбең көрiнiстердi елең қылмаған. Жолым басқа, жөнiм бөлек деп санады.

	Болашаққа артқан, келер күнге сенген үмiтiн үзбедi. Әрбiр әрекетiн жоспарлылық пен саналылық бағытына бұруға ты- рысты. Күндiз күлкiсi, түнде ұйқысы бұзылды, ойы шарқ ұрып, шар тарапты барлады. Өзiнiң саласы бағытында ой тия- нақтай бастады, тәжiрибе жинақтады, бiлiм толықтырды.

	Күндер өте бердi, тиiстi қызметi қоса жүрдi. Анығы, ең көп күш-жiгерi тиiстi қызметiне жұмсалды. Қоғамның дамуы үшiн, халықтың игiлiгi үшiн осылай iстелуi қажет деген та- лаптың бәрiн сол қалпында орындауға негiзгi уақытын да, бойындағы қуатын да сарп еттi. Ақыры, мұның да сағаты соқты: тым тез өрлемегенiмен, жайлап, жапсарлап лауазымы көтерiле бастады. Өрiсi кеңейдi, өресi артты, ойындағысын орындауға мүмкiндiгi молайды. Әрбiр биiкке көтерiлген сай- ын сол дәрежеден танылуға тырысты, әрi негiзгi мақсатыма жол салудамын деп сендi. Сөйтiп, айналасына көрiне баста- ды, таныла бердi. Өзiнен қызметi жоғарылар да, өзi мөлшер- лестер де iзет бiлдiрдi. Қарамағындағылар қарсылықсыз бұйрығын орындады. Алайда, аузын ашып, көзiн жұмған ешкiмдi көрген жоқ. Егер мұның орнында басқа бiреу жүрсе, дәл осындай құрмет түрiне олардың да ие болатыны ешқан- дай күмәнсiз едi.

	Әр кезде жеткен әр түрлi дәрежесiне, өмiрдегi қалпына жиi-жиi ой жүгiртетiн. Бiр арнаға түскен ағынмен сырғи бер- мей, бұлқына тартып бұрылуы керек екенiн, басқаша талпы- ныстар жасауы қажетiн анық аңғарды. Бiрақ соны кешеуiлдете бердi: ертеңге сiлтедi, нақтылы сәтiн iздедi, әнi- мiне жинақталып, күрт бұрылыс жасаудың қолайы тууға тиiс деп санады.

	Күнде ертең... күнде ертең... Күнде үмiт... күнде үмiт...

	Күнде күту... күнде күту...





Ертеңi туды – өзгерiс тумады; күндер өттi – үмiтiне жетпедi. Тағы күттi – сол қалпынан аумады.

	Уақыт өте бердi. Қызметi көтерiлген сайын әр түрлi қам- қарекеттер көбейдi, көңiл жұбаныштары молайды. Сондай әртүрлi қам-қарекеттер мен көңiл жұбаныштарын малдана кеткен жоқ, әрине. Iстегендерi мен тындырғандарын мiсе тұтпайтын, сөйлеген сөзiн қанағат қылмайтын, кешкен күндерiн күйкi санайтын. «Өмiрмен, дәуiрмен әлi бой теңестiре алмай жүрмiн, әлi ұсақ жатырмын, кенжелеп қалып барамын» деп сөгетiн өзiн. Әлдебiр iстерi мен сөздерiн қолпаштай қалушылар шықса, ұялып, қысылып бiтетiн.

	«Мына шiркiннiң мәз болған түрiн қара» деп бiреу-мiреуi сөгедi-ау деп қымсынатын.

	Өсти-өсти көп күндер, талай жылдар өттi. Жүрек қызуы бiрте-бiрте бәсеңси бердi, жан арпалысы саябыр тапты, түн ұйқысы тыныштала бастады. Жүргенi де, тұрғаны да жұрт көңiлiне жақты, өзi де құп көрдi. Асқақ арманының, толас- сыз тiлегiнiң бағытында жүрмiн, соларды жүзеге асырулы- мын деп жұбанды. Адал қызмет... iске берiлген еңбекшi күндер... көңiлдерiн тындырған адамдар... Үлкен жиындарға қатысады, алдыңғы лектiң қатарында бұл басқарған үлкен мекеменiң де аты аталады. Өмiрдiң мәнiн бiледi, тiрлiктiң түбiн түсiнедi, адамдарды таниды. Қай жерде кiмге қандай қылық көрсетiп, қандай әрекет жасау жөн – бұрынғыдай өлшеп, кесiп-пiшiп тұрмайды, лезде шеше қояды, «Адамдар- мен тiл табыса бiлу» деп атайды ондайды өздерi. Адамдармен тiл табыса бiлу, жағдайға қарай әрекет қылу...

	Мiне, осындай тiршiлiкпен сырғып жүрiп жатқан. Анда- санда өстiп оянып қоятыны бар. Онда да, көбiне, сырт орта- дан әлдене түрткi болуы шарт.

	Ал бүгiнгi түрткi не?

	Бәрi де күндегiсiндей қалыпты күйде тұғын. Тек... үлкен баласы кiтап оқып отырды ма, әлде басқа бiрдеңемен шұғыл- данды ма?.. Ә, айтпақшы, ұлы адамдардың, атақты қайраткерлердiң өмiрлерiнен қысқаша тiзбе жасапты. Олар- дың көпшiлiгi жоқшылықта, қиындықта ауыр өмiр кешiптi. Жеке бас бақыты дегендi (әрине бұлардың түсiнiгiнше) бiлмей, көрмей өтiптi. Қазiр олар – адамзат ақыл-ойының туы, бiлiм мен танымның кенi, көркемдiк пен шеберлiктiң өлшемi, барлық жақсылықтардың сусындар бастауы, ақыл- дың таразысы, жүректiң ары. Олардың бiр ауыз сөзi, бiр жол жазуы, бiр сызығы – баға жетпес байлық. Ал солар тiршiлiктерiнде неге азап шектi? Жеке бас бақытын неге





құрбандыққа шалды? Неге жоқшылық, таршылықта күн кештi? Өзi азап пен жоқшылықта жүрiп, адамзатқа бақыт тiледi. Тiлеп қана қойған жоқ, саналы өмiрiн сол үшiн сарп еттi. Тiрлiкте болған-болмағанын ешкiм ешқашан бiлмейтiн әлдебiр қуыс кеуде лауазымның алдында кiрiптарлыққа сан рет тұрған шығар. Кiрiптарлықта тұрды, тәуелдiлiкте жүрдi. Рас, қалтаңдап бас иiп, қалбалақтап жалынбағаны анық. Бiрақ бас билiгi, күн көрiс тiршiлiгi соған тәуелдi болды. Шындығында, керiсiнше шығуы әдiлет едi ғой. Шалқып-та- сып, өмiрдiң барша рақатына кенелуге құқылы жан солар едi ғой. Бiрақ олар соның бәрiн тәрк еттi, өздерi ұмтылмады, басқалар жағдай жасамады. Басқалар солардың тiрлiгi мен тыныштығына жағдай жасағанда, олар туғызар кереметтердiң мөлшерi әлдеқайда көп болар ма едi, қайтер едi.

	Осы сарынды әңгiменi әлде бұл айтты, әлде баласы қиял қылды. Сөз баласынан шыққан. Данышпанды танымағанда- ры, соларға қол ұштарын бермегендерi үшiн әкесiнен бастап барлық адамзатты кiнәлағандай едi.

	Қуғында, азапта, қинауда жүрдi. Адамзаттың бақыты үшiн күрестi, бiрақ адамдардан жапа шегiп кеттi. Болашақ- тың барлық жақсылығын жасады, аспан мен жердiң құпия- сын ашты. Сондай данышпандарды тоғышар бiреулер көзге шұқыды.

	Баласы күйiнiп, кiжiнiп, қызынып сөйлеген.

	Баласына бұл сондай келеңсiздiктiң себеп-салдарын түсiндiрмекке, ұғындырмаққа тырысқан. Өткен дәуiрлерде өмiр кешкен көптеген ұрпақтардың қателiктерi мен әдiлетсiздiгi үшiн өзiн де жауапкер сезiнген. Өзiнен талай ғасыр бұрын өткен өмiр мен адамдарды қалай жақтап, қалай даттауы жөн?

	«Бәрiне әдiлетсiз қоғам кiнәлi» десе... Әдiлеттi қоғамның кiнәсiн қалай жабады? «Қоғам да, қоғам басшылары да кiнәлi» десе... Сол кiнәлiлерге қарсы бiр рет дауыс көтерген сәтiн сұраса қайтедi? «Дұрыс» дедi – «дұрыс» деп елiктi,

	«бұрыс» дедi – «бұрыс» деп жамырады. Сөйтiп жүрiп, тұлға- лыққа ұмтылады.

	Бiраз уақыт қиналып отырды. Қалай бастап, қалай түсiндiрудiң ұтымды жолдарын iздедi. Көктен түсе қалған тың сұрақтар емес, бiр кездегi өз көкiрегiнiң күйлерi, өз тол- ғаныстары. Сол шақта бұл да қиналған, бұл да кiжiнген. Әдiлеттiң туын көтерiп, тек ұлы өмiрдi ғана пiр тұтқан, сол үшiн күрестi аңсаған. Ендi... Алдымен баласының сұрағына жауап iздедi. Дәуiр, заман, қоғамдық құрылыс, әр тап





өкiлдерi, адамзаттың әр дәуiрге орай жалпы деңгейi... Осы- ларды жалпылап шықты да, ұлылардың жеке тағдырларына ойысты.

	Олар өзiн емес, өзгенi – көптi ойлайды. Ұлы адамдар тiршiлiкте жеке бас қызығын қумайды, жеке бақыты үшiн тумады. Басқалардың өмiрiн мәндi, сәндi қылу үшiн туды. Егер олар өздерiнiң жеке бас қажеттерi мен қызығын көзде- се, кейiнгi ұрпақты тамсантқан ғажайып еңбектер мен туын- дылар жасалмауы мүмкiн едi. Әрине, ғажайып еңбектер, ой- лар, өнер шығармаларын тудыру үшiн азап кешiп, таршылық көру, мұқтаждықта өту шарт емес шығар. Әр адам өзiнiң жеке бас қамына өзi ұмтылып, өзi күреспесе, сырт бiреу оны жарылқай қояды деу қиын. Ал шын ұлы, нағыз данышпан- дардың күнделiктi тұрмысын күйттеуге мұршасы да, ықылас- қабiлетi де аз. Сондықтан да олар тiршiлiктiң рақатын кеше алмады...

	Тiршiлiктiң рақаты... Ол не? Қандай рақат? Асып төгiлiп жатқан баршылық па? Жарқ-жұрқ еткен салтанат па? Әлде жұртты табындырған билiк пе? Жоқ, олар үшiн тiршiлiк ра- қаты басқада. Әлгiндей рақаттан олар бәрiбiр, қашып құты- лар едi. Жаны қалаған сүйгенi, жүрегiн емiренткен балалары болса, басқа рақатты олар тiлемейдi.

	Осындай жайдақ сөздерiмен баласын иландыра алды ма? Әй, илана қоймады-ау сол. Өмiрдi де, адамдарды да кiнәлаған пiкiрiнен айныта алмады. Мейлi, бiраз арпалыссын, ширық- сын, iзденсiн. Өз кеудесiндегi шындық пен өмiр шындығы- ның бiрлiгiне жетсiн. Тек...

	Тек орта жолда қалғып кетпесе жарады да... Тоқтамаса... Тоқырамаса... Тоқтау, тоқырау... Сол дертке бұл өзi шалдық- қан жоқ па екен? Не себептi? Қай уақыттан берi? Өресi жет- пей, шама-шарқынан аса алмады ма әлде жiгерi аз болды ма? Бәлкiм, қиюын келтiре алмаған шығар? Мүмкiн, үлкен-үлкен бөгеттерге тiрелген шығар? Шығар... шығар? Тiзе берсе, шыға беретiн сықылды. Шындығы солай ма едi? Тырысып, тырбынып, биiкке қарай өрмелеп (азаматтық биiкке, әрине), әлi жетпей құлап түскен жерi қай тұс? Қайта тұрып, қайта ұмтылды ма? Жаны қиналып, жүрегi демiккен кезi қайсы? Өткеннiң қабат-қабат қойнауын қопарып, жаңаның соны соқпақтарын iздеп шарқ ұрды ма? Өмiрдi, дүниенi, адамдар- ды күндiз-түнi талмай зерттеп, белқайыстырар, ми қайнатар ауыр салмақ салды ма? «Болмасаң да ұқсап бағу» қайда? Әу бастан-ақ...

	Әу баста бәрi басқаша тұғын: көңiлiн көкке өрлетiп,





қиялымен ел-жұртын бақытқа кенеген. Қиялдан шығып, iске кiрiсуге талпынған. Биiкке қарай өрмелеп бара жатқан сияқ- ты едi. Сол биiгiнен қалай төмендеп кеттi? Күнделiктi ман- сапты қалай малданып қалды? Өзi түсетiн сара жолы бар си- яқты едi, сол жолынан қалай адасып қалды?

	Бiреулердiң қолпаштағанына, бiреулердiң бас шұлғығаны- на дырдай болды. Бiреу-мiреуге септiгi тигенге, жиналыста тiзiмге iлiнгенiне, тағы осындайларға мәздене берiптi. Бұдан ары...

	Жоқ! Осы мүлгiгенi де жетер! Қайта сiлкiнiп, қайта тебiренуi қажет. Күнделiктi ағынмен сырғи бермей, үлкен- үлкен iстерге, мазмұнды күндерге арналады...

	Осындай ойлар, белдi бекем буынған жаңағы уағда ұйқы ашылған түндердiң барлығында да жаңғырып бас көтерiп, жанын шағып, мазалайтын сияқты едi ғой. Ширығып, құлшынып, ертеңгi күнге өзгеше үмiт артатын. Бәрiн басқа- ша құруға, iсiнiң көбiн қайта бастауға берiк бекiнетiн. Ал күндiз соның бәрi желге ұшып кетiп жүрген бе?

	Төсегiнен тұрып, денесiн суытты. Жұмсақ кiлем төселген жайлы едендi жайлап басып, жабырқап тұрды. Өзiн жалғыз, жапалы сезiндi. Әйелi де, балалары да бұдан алыс басқа жа- ғалауда жатқандай көрiндi.

	Ас үй жаққа барып, құрғап қалған тамағын жiбiттi. Демiн арыдан тартып, терең күрсiнiп салды.

	Осының бәрi түсi ме, өңi ме? Бұрын да талай рет қайта- ланған iстерi сияқты. Таныс көрiнiстер, сыралғы ойлар...

	Терезеге үңiлiп, күңгiрт түнге қарады. Ұйықтар алдында жарқыл-жұрқылы көп, жадыраңқы көрiнiп едi, ендi қоп- қоңыр, жым-жырт. Мүлгiп, манаурап тұр. Мұның ернi өз- өзiнен күбiр еттi: «Бiрақ түннiң артында жарқырап қайта шығатын күнi бар ғой»...





Күндiз




	Күндегi дағдылы мезгiлiнен сәл кешеңдеу оянды. Көзiн ашқан бетте жалтаң етiп, қабырға сағатқа қарады да, тез серпiлiп басын көтердi.

	Ас үй жақтан ыдыс-аяқтың салдыры естiлiп, дәмдi тағам- ның иiсi бөлмеге жайылды. Соның арасынша, халатының омырауы жартылай ашық, мипаз жүрiстi маңғаз аруы майда жымиып қасына келдi. Өңi балбырап, кеудесi бусанып тұрған сыңайлы. Келген бойы мырзасының мойнына асылып, әбден аңсап, шөлiркеген түрмен назданып, көзiн жұмып, ернiн тос-





ты. Бұл оған «қой» деген ишараны қолымен ымдап, балалар- дың бөлмесiне жалтақтады.

	 	– Балалар мектепке кетiп қалған, – дедi аруы. – Киiндiрiп, тамақтандырдым. Сенiң де шайың дайын. – Үнiнде мырзасын еркелете мазалаушылық, ертеден бергi қамқор қылықтарына өзiнiң көңiлi толып, ерiнен рақмет күтушiлiк бар. Бұлаңдап, бұраңдап, былқ-сылқ балбырап ба- рады.



	Мырзасы аруының тамағынан иiскедi. Әлi таранбаған, сы- ланбаған шақтағы әйелдiң табиғи тәттi дәмi бойын ұйытып, сезiм көздерiнiң бәрiн қытықтады. Аптығып, әпiгiн басатын қомағай қылықтан гөрi өн бойын мейiрлендiрiп, көңiлiн құштарлық ләззатқа бөлейтiн таусылмас аңсары мол жүрек тебiренiсi едi. Сол себептi де бұл аруының тамағынан иiскеп, маңдайынан сүйдi: разылықтың, ықыластың, сүйiнiш пен мейiрiмнiң қаймағын шайқамайтын ең әсерлi жолы осы едi.

	Мырзасының осы биязы сыпайылығын, тереңнен оянған шын тебiренiсiнiң нәзiктiгiн аруы бұлжытпай ұқты, қапысыз таныды. Мырзасының бойындағы қазiргi күй – әйелге деген көрсеқызар құмарпаздық емес, жарына деген көңiл тұнығын- дағы мөлдiр мерей едi.

	Ендi аруы өз бойынан дәл сондай таза сезiмдi, жүрек iңкәрлiгiн iздедi. Жоқ, iздеген жоқ, ондай iңкәрлiк өз-өзiнен бойына жайылып, елжiретiп, егiлтiп бара жатты. Шексiз ба- қытты, өлшеусiз қуанышты екенiн сезiндi. Және сол бақыт, сол қуаныш тек жүрегiнде ғана емес, көңiлiнде, сезiмiнде, мына балбыратып, бойын ерiтiп бара жатқан ерекше күйде, барлық жан-тәнiнде, бүкiл тiршiлiгiнде едi.

	 	– Тұра ғой, жұмыстан кешiгермiн, – дедi бұл.



	Осы қалыптарынан өзгермеудi қалайды, мына күйлерiн бұзғылары келмейдi, ләззаттарын қимайды.

	Бiрақ өмiр талабы, тiршiлiк қамы ерiксiз берi тартады.

	 	– Жiбермеймiн, – дейдi аруы. – Бiр рет жұмыстан кешiк мен үшiн. Қоғамнан да, табиғат заңынан дәл қазiр сыртпыз.

	– Қоғам мен табиғаттың шеңберiнен ешкiм де шыға ал- майды, бiз де солардың құжырындамыз. – Жұбатқаны ма, түсiндiргенi ме, өзi де бiлмейдi.

	– Бәрiбiр, бiр сәтке соның бәрiнен азатпыз, – дейдi аруы.



	 	– Шеңбердi бұзайық. Ылғи дұрыс жүре беремiз бе, бұра тар- тайық.



	 	– Ұят пен жауапкершiлiктi қайтемiз?

	– Ештеңенi де ойлағым келмейдi. Айттым ғой, дүниеден бөлiнiп қалып, өстiп отыра берудi қалаймын.





	– Ойбу, әне, шайың тасып кеттi... Келiншек ас үйге қарай тұра жүгiрдi.



	Бұл ақырын ғана езу тартты: дүниенiң қам-қарекетiнiң бәрiнен бөлiнiп қалмақ адам бiр шайнек шайдың билiгiнен аса алмады.

	 	– Қулық таптың, – дедi келiншек, – бiрақ қылаң ұрып, көңiлдi тұрғаның шамалы.

	– Түнде ұйқым ашылды, – дедi еркек.

	– Әлде үй ыстық болды ма екен? Жұмысыңда бiрдеңеге ренжiген жоқсың ба? – Келiншегi жаутаңдай қарады. Өтiрiк қамқорсып, жалған қылымсыған жасандылық емес, құрақ ұшып, бәйек қаққан мазасыздық.

	– Жоқ, бәрi де қалпында. Сендердi оятып алмайын деп... Әйтеуiр, жымымды бiлдiрмедiм. – Еркектiң сөзi жайбарақат, жаймашуақ шықты.

	– Ауа райынан ба, адамда кей-кейде сондай бiр жайсыз- дық болады. Ана тентегiңдi бала-бақшаға өзiң тастай кет, – дедi келiншек.

	– Оят, ұйқысын ашсын, – дедi еркек. Әлдебiр әуендi ыңылдай жүрiп, киiмiн кидi.





* * *


	Бұл сыртқа шыққанда, қоңыр «Волга» есiк аузында қаңта- рулы тұрады. Жүргiзушiсi мен екеуi ықыластана қол алысып, амандық-саулық сұрасады. Жол бойы көр-жердi сөз етiсiп, әрненiң басын шалады: ауа райы, балалардың қылықтары, көшедегi машиналар мен жаяулар тәртiбi... Сөйткенше-ақ, әудем жердегi қызмет орнына келiп-ақ қалады. Ана тұс- мына тұста «Волгадан» түсiп, кiреберiс есiкке қарай маңғаз басып, шалқақтай кетiп бара жатқан өзiндейлермен iзетпен ғана сәл-сәл бас изесiп, сыпайылық бiлдiрiседi. Және осы- ның бәрi әбден машыққан дағдылы ғадеттерi сияқты. Ешкiм ешкiмге арнайы бұрылып қарамайды, ешкiм ешкiмдi тоқтай күтiп кiдiрiстемейдi. Бәрi де тартынбай, қорғалақтамай, алға қарай батыл басып бара жатады. Тек жеке-жеке кабинеттерiне кiргеннен кейiн ғана кескiн-келбеттерi де, қимыл-қозғалыстары да аздап басқаша қалыпқа түседi. Қимылдары жеңiлейедi, өңдерi жұмсарады, әр түрлi көңiл- күйдiң табы бiлiнедi. Шаруақор, қамшыл жанармен бөлме iшiн баяу шолып өтедi. Кең бөлменiң iшкi ыңғайына, ұқыпты тазалығына, мұны ғана күтiп тұрған тәкаппар орындыққа көзi сүйiнедi. Бәрi орнында, бәрi дайын: қажеттi заттар, iске керектi қағаздар, түсiндiрмелер, қалам жабдықтары – бәрi-





бәрi күнделiктi үйреншiк орындарынан тапжылмаған. Демек, кабинетте түк өзгерiс жоқ, кешегi күйi. Сонымен бiрге, кешегiден бөлек, басқа кабинет – жаңарған, тазарған, жар- қын, жарық кабинет.

	Осының бәрiн көңiлiне сiңiрiп, орнына отырар-отыр- мастан-ақ сыңғыр етiп, телефон дыбыс бердi. Бұл жалма-жан ұмтылып, телефонға жармасты. Ең үлкен бастығы ғана сөйтетiн. Бұл аздап абыржыңқырап барып, тақ еткiзiп аты- жөнiн атады. Сол кiсi екен, бастырмалатып сөйлей жөнелдi. Әлдеқандай мәлiметтер сұрады, кешегi тапсырыстарының нәтижесiн бiлдi, бүгiнге қажеттерiн пысықтады. Бұл солар- дың бiрiне де мүдiрген жоқ, тиянақты, нақтылы, тақ-тұқ жау- аптарын бердi, қажеттi шараларды ұсыныс қылды. Бастығы әбден қанағаттанған сықылды: разы мақұлдап, табыс тiледi. Телефонды қоя берiп, жұмсақ үнмен қайта тiл қатты: мұның жеке бас күйiн, үй-iш амандығын сұрады. Тағы да табыс тiледi.

	Мұндайда көңiл шiркiн тасымай тұра ала ма?! Мәртебесi өсiп, мерейi көтерiлдi. Үлкен бастығының жөн бiлгiш, жол тапқыштығына әбден тәнтi болды. Бағалағаны, санасқаны ғой. Иә, сөйткенi. Жеке ақылдасып, кеңес сұрады, айтқаны- ның бәрiн құп алды.

	Мұның ойы көтерiлiп, бойы құлшынды. Қолы өз-өзiнен телефонға созылған. Телефонның көтермесiн ұстап, кiдiрiп қалды. Кiммен хабарласпақшы едi? Не турасында? Көп ойла- нып-толғанбады, саусақтары батыл сыпсыңдап, үйреншiк сандарды тере жөнелдi. Арғы жақтан бұған танымал дауыс үн қатты. Самарқау, кергулi дауыс. Бұл оны жасытып, бетiн қайтарған жоқ, «мен ғой» деп қана сыпайы ескерттi. Әлгi да- уыс лезде өзгерiп, қалбалақтаған, елгезек, кiшiк күйге түстi: мұның мекемесiнiң бөлiм меңгерушiсi едi. Бұл да одан кейбiр мәлiметтердi сұрады. Қайсыбiрiн ауызша құптады, қайсыбiрiн қағазға түртiп алды, кей тұстарды (алда iстелiне- тiн iстерге) өз кеңестерiн берiп, iстiң тәсiлдерiн түсiндiрдi, алғы күндердiң тапсырмасын пысықтады. Соңынан барып, бүгiнгi күнiне сәт тiледi. Үнi қамқор, ықыласты шықты. Ана жақтағы кiсi рақмет айтып, қуанышын бiлдiрiп жатыр.

	«Керiспей-ақ, керкiлдеспей-ақ, өстiп жайма-шуақ оты- рып, жұмсақ шешуге болады ғой» деп қостады өзiн-өзi. Кез келген iске бет жыртысып, бiреудiң адамшылығы мен қабiлетiн қазбалай жөнелудiң не қажетi бар? Әр-берiден соң, отырған орның қанша жауапты, қанша құрметтi болғанымен, ұлықтың бәрiне кiшiктiк жарасқан...





Кабинеттiң есiгi қағылды. Рұқсатты естiп, қызметкер- лерiнiң бiрi iшке кiрдi. Бұрнағы күнi арнайы тапсырма жүктелген, соның қисынын келтiре алмапты. Кешiрiм өтiнiп, ақыл-кеңес сұрайды. Пәлендей түйiнi қиын iс емес едi, ой жүгiртiп, жан-жағын азын-аулақ қарманса, қисынын келтiрiп-ақ жiберер едi.

	Мұндайларды қабiлетсiздер тобына жатқыза ма, қырсыз- дардың қатарына қоса ма?

	Мұның қабағына аздап кiрбiң iлiндi, алдында тұрған қызметкерiне тап қазiр мейiрiм мен iзет емес, зеку мен сөгу лайық екенiн түсiндi. Шiркiнге сонша не көрiндi екен, шап- шағын iсте өз құнын өзi кетiргенi несi?

	 	– Егер бұдан үлкен жауапкершiлiк жүктелiп, бұдан күрделi iс тапсырылса қайтпекпiз? Бар шешiм тек өзiңiзге ғана тiрелiп тұрды делiк. Көмек пен кеңестi кiмнен сұрайсыз сонда? – Мүләйiп алдында тұрған қызметкерiне бұл ежiрейген жоқ, бiрақ үнiне әжептеуiр салмақ артты.

	– Жоқ, ондай жауапкершiлiк бiздерге жүктелмейдi, билiк те қона қоймас. – Үнiнен ақталу, өкпе, кекесiн аңғарылмай- ды. Моп-монтаны жылмиып, құптау, қоштау күтедi.

	– Ондай жауапкершiлiк неге жүктелмейдi? Билiк неге қонбайды? Сiз қоғам мүшесi емессiз бе? – Бұл ежiрейе түстi.

	– Бiз кiшкентай адамбыз. Әуел баста көзге iлiнбей, ескерусiз қалдық, ендi бiздi ешкiм де елемейдi.

	– Ал мына жұмысты орындауға қабiлетiңiз жетушi едi ғой.

	– Жетуiн жететiн де шығар, бiрақ басшылардың өзiнен сұрайын деп... Ертең ұнамай қалып жүрсе... Басшылар өздерi шешетiн болған соң... Бiз сияқты кiшкентай адамдар...

	– Сонда сiз сияқтылар анасынан кiшкентай болып туған ба?

	– Оны кiм бiлсiн ендi? Әлгiнде айттым ғой, әу баста елен- бей қалдық деп. Сонсоң... және... әркiмнiң қабiлетi, ерекшелiгi бар деген сияқты. Босқа тыраштап... – Ананың жүзiнен аздап қипың бiлiндi.



	Дәл осы жерде қадап айтудың, нықтай түсудiң ретi келiп едi.

	 	– Ал, жарайды, қабiлет те, ерекшелiк те дұрыс-ақ, бiрақ



	«босқа тыраштау» дегенiң не сөз? Адам деген биiкке ұмтыл- маушы ма едi, өзгеге теңелуге тырыспаушы ма едi? Қалауы, тiлеуi жоқ адам бола ма? Жанбай жатып, сөнген деген не сұмдық? – Тап осы тұста тереңнен лықсып келген көп сөздер көмейiнен берi өтпей, алқымына түйiнделiп тұрып қалды. Әлдебiр ұмытқаны емiс-емiс есiне оралғандай ма, немесе





мұның өзiн де басқа бiреу өстiп сөгетiндей ме, қалай? Өзiнен де, алдында тұрған қызметкерiнен де ұялатын сықылды. Анық күйiн түсiне қоймады. – Сөзiн босбелбеулеу аяқтады.

	Ана кiсi осыны қабылдады ма, жоқ па, әйтеуiр, басын төмен тұқыртып, құр мүләйдi. Неге қарсы шаппайды, басқа дәлелдер неге айтпайды? Туғанынан осындай ма, әлде, шы- нында да, кеудесi басылып, керi кеткен бейшара ма?

	Тағы да есiк қағылды, тағы бiр қызметкерi кiрдi. Жас жiгiт. Мүләйiмсiп, монтансымайды, төске ұрып, кердеңдеуi де байқалмайды, тәуелсiз, тиянақты кескiн.

	Бастығының ишарасын күтпей-ақ, iле сөзге кiрiстi. Тап- сырылған iстi қалай орындағанын, нендей қиындықтар кездескенiн, оның жөнiн келтiруге жасаған әрекет шарасын, мұнан кейiнгi iстелер iстердiң жөнi мен қисынын нақ-нақ жүйелеп, жiпке тiзiп шықты.

	Кейбiр күдiктi, көмескi тұстарды бұл нақтылай сұрап едi, қызметкерi соны қайыра тәптештеп, мүдiрмей жүйеледi. Тiптi мұның өзiнен оза жүгiрiп тұр. Мұндайға қалай разы болмайсың?! Көңiлiңнiң қошын ерiксiз кiргiзедi.

	Алдында келешегi бар жас адамға осындай аршынды iстер жарасса керек-тi. Бұл өзi де осылай бастаған, тартынбай, жасқанбай, iстiң қисынына қарай әрекет қылатын. Өзiнiң пiкiрiн, ұсыныстарын бастығымен ақылдаса бөлiсетiн. Мүлт кеткен, жаңсақ басқан iстерiне басқалар түзету жасағанда, соны намыс қылмай, қайта жiгерлене түсетiн. Сондай-сон- дайдың арқасында қызметi өстi. Мына жiгiт те болашағы бар, өсетiн жiгiт.

	Әлгi бiр сәттегi көңiлiн торлаған кiрбiң көлеңкесi лезде серпiлдi. Қайтадан жаны жадырап, бойына құлшыну жүгiрдi. Адам ренiштен гөрi қуанышқа тез бейiм. Үлкен ренiштiң кiшкентай қуаныш бетiн қайтарады. Кiшкентай қуаныш үлкен iстiң сәтiн бастайды.

	Қат-қабат қарбалас шаруалар бiрiне-бiрi жалғасып, бiрiнен-бiрi туындап, бастырмалата жөнелдi. Тек мұның ғана шешiмiн күтiп тұрған iстер, бұлардың мүмкiндiктерi жетпейтiн, басқа орындармен, басқа мекемелермен ұштасып барып қана орындалатын келiсiмдер... Алдымен әр бөлiмнiң жеке-жеке мiндеттерi, сонсоң осының бәрiн қосып ортақ ар- наға жинақтау... Толып жатыр...

	Әлдебiр шақта төте телефон тағы да шылдырлап қоя бердi. Тағы да бастығының даусы, бағанағыдай шаруақор, бұйрықшыл емес, алаңытқан, асығыс. Тез дайындалуын өтiндi, министр шақыртыпты.





Мұның да жүрегiне қобалжу ендi: неге шақыртты, не сұрайды? Өз саласына байланысты мәлiметтердi жатқа-ақ бiлетiн сықылды. Сөйтсе де, қапыда сүрiнiп қалып жүрмесе...

	Жоқ, министрден көңiлдi қайтты.

	Бұлардың орындаған iстерi министрдiң көңiлiнен шыққан екен, алдымен соларына құптау бiлдiрдi. Шақыруының негiзгi себебi – тағы да арнайы жүктеме тапсырды. Өзi бiраз жалпылама түсiндiрiп, бұлардан да пiкiр тартты.

	Сыпайылық бойынша алдымен бастығының сөзiн күттi. Ол кiсi көбiне-көп министрдiң ауқымында айналсоқтады, жалпылай жобалады.

	 	– Нақты деректi бiлетiн, осы iстi тiкелей атқаратын бөлiм,



	 	– деп, бұған қарап ишара жасады.



	Әрине, бұл да екi үлкен бастықтың шеңберiнен бiрден жұлқына шықпады. Қостап, мақұлдап алып барып, өз ойын ортаға салды. Министр мақұлдау бiлдiрдi, iске сәт тiледi.

	Сөйтiп, барардағы күптi көңiл қайтарда разы-қошқа бөлендi. Бастығымен екеуi жол-жөнекей бiрiн-бiрi қолпаш- тады, кезек-кезек құптасты.

	 	– Сенiм артып, iстi бiздiң бөлiмге тапсырғаныңызға рақ- мет, – дедi бұл.

	– Осындай сын сағаттарда тiрек болатын саған рақмет, – дедi бастығы.

	– Әлгi жұмысқа не қажеттiң бәрiн өзiң ойластырып алып, маған хабарларсың.



	Үлкен үйдiң үлкен есiгiнен екеуi бiрге кiрiп, ұзын дәлiздiң оң жақ бөлiгiндегi биiк баспалдақпен қатар жүрiп, екiншi қабатқа көтерiлдi. Бұл осы екiншi қабатта қалды да, бастығы тағы да жоғары қарай өрледi.

	Бiразға дейiн орнында байыздап отыра алмады. Ми- нистрдiң қолпаштай қолдағаны қайта-қайта ойын лепiрте бердi.

	Телефонға қолы өз-өзiнен созылды.

	Телефон көтермесiн жолдасы да теп-тез ұстады, тақ-тұқ еткiзiп аты-жөнiн атады. Жолдасының сол автомат жауабына бұл мырс етiп қалған.

	 	– Жайырақ, – дедi.

	– Ә, сен екенсiң ғой, сырт бiреу ме деп жаттанды жауапты суырып салып жатсам... – Жолдасы да көңiлдi сезiлдi.



	Аман-саулық, жай-жапсарларын сұрасты. Сонсоң бұл оны түстiкке шақырды. Әрi қолайлы, әрi жайлы тынышты ресторанға келiстi.

	Кездескен сәтте-ақ жолдасы қуарлай жөнелген.





	– Ал, қане, ақтара бер, iшiңдi жарып бара жатыр екен, – дедi ол.

	– Iшiме бүксем, бәрi де сияды ғой, бiрақ сенен қашан сыр жасырушы едiм. – Бұл әдейi тартпақтады.

	– Дегенмен, пенде шiркiн анда-санда босаңсымай жүре ала ма? Кеудеңдi құлыптап, аузыңды тiгiп, соқпағыңнан бұрылмай қашанғы күн кеше беремiз. – Жолдасы шын-ақ босаңсудың амалын iздейтiндей.

	– Оның рас. Дәл осылай ойласам да, соны iштей қаласам керек. Әйтеуiр, өз айналамнан адам iздедiм. Ондайда, әрине, сенi табам ғой. Мiне, солай. – Өзiне көңiлi тоқ, досына ықыласты екенiн үнiмен ұқтырды. – Бүгiн ең үлкен басшы- ның қабылдауында болдым...

	– Бiрiншiнiң бе?

	– Бiрiншiсi қайсы? Өз саламыздың министрi бар емес пе.

	– Ә... ә... өз саламның де. Мен басқа саламын ғой, сонсоң бәрiмiзге ортақ Бiрiншi ме деп жатырмын. Иә, айта бер.

	– Қасымда өзiмнiң тiкелей бастығым бар.

	– «Тiкелей бастығымның қасында мен бармын» деп түзет.



	Иә, сөйтiп, қызметiң жоғарылауға бет алған сияқты ғой.

	 	– Әзiрше орыншамын. Министр бiздiң бөлiмнiң жұмыс- тарымен жақсы таныс екен, разылық бiлдiрдi. Өз аузынан тағы бiр жауапты жұмыс тапсырды.



	Түске шейiнгi мән-жайды сырғытып баяндап өттi. Досы құп тыңдап, мақұлдап бас изедi. Бұл одан пiкiр күткен.

	 	– Жолың ұзағынан оңғарылуға тiлектеспiн. Осы тапсыр- масын тыңғылықты тиянақтасаң, өсуiңе тура жол салынды дей бер. Құттықтаймын. – Жолдасы бас бармағын нығарлай шошайтты...



	Түстен кейiнгi уақыты да түске шейiнгiнiң жалғасындай сырғыды. Бiреулердi қабылдады, бiреулермен ақылдасты. Бiреулерге бұл телефон соқты, бiреулер бұған телефон соқ- ты. Мекеме жұмыстарының сәтiмен тынып жатқандарын бiржолата түбегейлеп, жаңа тапсырмалар жүктедi. Сонсоң тиiстi бөлiмдердiң қажеттi адамдарын жинап алып, бағанағы маңызды жұмыстың жалпы нобайын жоспарлады. Әр бөлiмге жеке мiндеттемелер артты, ойлануға, ұсыныстар ай- туға тапсырды.

	 	– Үкiмет сенiм артып, осы жауапты iстi бiзге жүктеп отыр. Ұятқа қалмайық. Ертең қайта жиналып, түпкiлiктi келiсiмге келейiк, – дедi бұл.



	Бәрi жамырай мақұлдасты.

	Осындай бiрде қарбалас, бiрде саябыр, қуанышы мен





ренiшi аралас, мақталуы мен сынауы қабат, жалпы алған- да, сәттiнiң санына қосылатын тағы бiр құтты күнi кейiнде қалды.





* * *


	Жадыраған жайраң қабағын жары да, балалары да жазбай таныды. Мұндайда балалары тартыншақтап тұрмайды, жап- пай жамырап, үйдiң iшiн айқай-шуға толтырады. Үлкендеулерi мойнына асылады, кiшiсi аяғына жармасады. Бұл да алдымен үлкендерiнiң маңдайынан иiскеп, соңынан ең кiшкентайын мойнына көтередi. Бұлардың мәз-мейрам опыр-топырына мейiрлi кескiнмен жұмсақ жымиып, жары қарап тұрады.

	Ендi бiр сәтте үйдiң iшi көңiлдi у-дуға бөленедi. Бiрiне- бiрi есе бермей, бiрiн-бiрi тоспай, әрқайсысы күнi бойғы өз жаңалығын, өз табысын, өз әсерiн жеткiзгенше асық.

	 	– Ал ендi балаларыңнан өзiң кем қаламысың? – Жары әрi қуланады, әрi назданады.



	Мұның көңiл күйiн тiкелей сұрауға желеу таппай, орағыта жақауратқан түрi.

	 	– Бүгiн министрдiң өзiнiң қабылдауында болдым. Өте жа- уапты тапсырма жүктедi. Бұрынғы iстерiммен де жақсы та- ныс екен, сонсоң бiздiң бөлiмдi әдейi таңдапты.

	– Әлгi бiр шаруаны қоса бiтiрудiң ретi келмедi ме? – Жары немқұрайды сөйлей салды.

	– Ретi келмедi. Мынадай үлкен тапсырманың үстiнде ұсақ-түйектi қыстыра алмадым.

	– Оның дұрыс, – дедi жары. – Өресi қысқа, кiшкентай адам екен деп ойлап қалар. Тағы бiр ретi мен жөнi келетiн шығар. Әйтпесе, құлақ қағыс қылып қойсаң, өзiмiздiң үлкен кiсiнiң де шамасы жетер.



	«Өзiмiздiң үлкен кiсi» дегенi – мұның тiкелей бастығы.

	 	– Папа, ол жұмысты жалғыз өзiң iстейсiң бе, әлде тағы бiреулер қосыла ма? – Ортаншы баласы үздiге сұрады.

	– Ондай үлкен жұмыс тек бiр адамның қолынан келмейдi, балам. Көпшiлiк болып бiрiгiп iстейдi. Iс сонда ғана нәтижелi шығады, – дедi бұл.



	Баласының көңiлi ортайып қалды.

	 	– Папаң соның бәрiн басқарып, жөн көрсетедi. Сонда, негiзгi мiндет папаңа жүктеледi. – Мамасы баласына әдейi дем бердi, өзiнiң де мақтанышын қоса бiлдiрдi.



	Осы анықтамаға бәрiнiң де көңiлi тынды.

	Жақсы күннен кейiнгi жарқын кеш, тәттi тағам үй





iшiндегiлердiң көңiлдерiн жайлап, жайбарақаттыққа, тоқпейiлдiлiкке бөледi.

	Алаңсыз түннiң тыныштықты өтетiнiне ешкiмi шәк келтiрмедi.





ЖIГIТТIҢ ЖЫЛАУЫ




	Есiктiң дыбыс берер түймесiне қолын соза берiп, кiдiрiстеп қалды. Жасқанып тартыншақтағаны емес, жып- жылмағай жылтыр қабырғамен жып-жылмағай тұтасып тұрған жылтыр есiкке қайран қалды: босағасыз, маңдайша, табалдырықсыз жалпақ қақпаны жалпақ қабырғаға еш қаяусыз қиыстырып, қабырғамен қабырға етiп қалай жым- дастырған, ә! Тамаша-ақ!

	Бұл – қалаға келген беттегi екiншi рет таңырқауы. Жай таңырқау емес, сүйсiнген, көңiлiнiң қошын тудырған та- ңырқау.

	Соңғы төрт-бес жыл өттi – қалаға ат iзiн салмаған. Әкесi де, өзi де қалаға өкпелi едi. Жоқ, бүкiл қалаға емес, қаладағы адамдарға өкпелi. Әрине, қаладағы құжынаған халықтың бәрiне бiрдей өкпе арта алмайды. Өйтiп, құдайға шет болу әрi жөнсiз, әрi қисынсыз.

	Ал, өздерi бiлетiн, бiлетiн ғана емес-ау, қолдарында өсiп, ержетiп, өмiр жолына осы үйден сапарға шыққан Бекболат сияқтыларға өкпелерi қара қазандай.

	Рас, Бекболаттың өсiп, ержетуiне мұның – Болатбектiң – терi төгiлiп, еңбегi сiңген жоқ. Қайта, керiсiнше, мұның – Болатбектiң – өсiп, ержетуiне Бекболат өз үлесiн қосты: көтердi, уатты, ойнатты, соңынан ертiп жүрдi. Сырт бiреу- лерден жасқау көрсе, арасына түстi. Арашасы болып, сойы- лын соғар жұдырықшысы болып кiрiстi. Ағалы-iнiлi екеудiң мүддесi де, намысы да ортақ едi. Iнiсiнiң әлдебiреуден жәбiр шегуi – ағасы үшiн намыс пен кектiң лап етiп жанар тұсы. Өлiспей-берiспейдi. Күшпен алмаған жердi жүрекпен ала- тын...

	Жоқ, атышулы жанжалқұмар немесе елден шыққан бұзақы бiреу емес. Өз бетiмен барып, беткелдiден-беткелдi ешкiмге де соқтықпайды. Ал, өздерiне соқтыққандардың ешкiмiне де есесiн жiбермейдi. Ал, себепсiзден-себепсiз өзiне соқтықса, сонсоң әлiмжеттiк жасап iнiсiн жәбiрлесе...

	Ағасын арқаланып, жөпшеңгiден бұл да тайсақтай қоймай- тын. Ағасын әрi тыныс көретiн, әрi мақтанышы санайтын.





Кейiн ол қалаға оқуға кеттi. Бiрақ қысқы үзiлiс, жазғы де- малыстың ешқайсысын қате жiберген емес, ауылға келедi, үйiнде жатады. Әкесiне қолғабысын тигiзедi. Сөйтiп жүрiп оқуын бiтiрдi, қалада қалды.

	Оқуды бiтiрген жылы-ақ өз бетiмен талпынып отау көтердi.

	Әкесi үлкен ұлын ылғи мақтап, баласымен мақтанып оты- ратын. Үйленетiнiн естiгенде ерекше қуанды. Жанарына қуаныштың жасы iркiлдi. «Әкемнен тараған екi ұрпақтың бiр бұтағы едi, Алла өзi жар болсын, өсiп-өнуге жазсын». – Әлдекiмге шағынғандай ма, әлденеге тәуба бiлдiргендей ме, әйтеуiр, әлдеқандай кiнәратты үнмен сөйлеген.

	Әкесiнiң осы сөзiнiң iшкi мәнiн пәлендей түбегейлей қой- маған. Әкесiнiң осы сөзiнде iшкi мән бар-ау деп тiптi қапер де қылмаған. Қартайған көңiлдiң, көп тiлеген үмiттiң қуаныш алдындағы жасаңсығаны шығар деп елеусiз ғана ой жобалай салған.

	Сонсоң әкесi екеуi барлы-жоқтарын арқалап (ауылды жердiң негiзгi барлы-жоғы малының етi. Ауылды жердiң құрты мен майын қаланың кейiнгi жастары жемейдi екен. Жемейтiн тағамдарын сағынбайды, әрине. Сағынғандары сол жиiркенiп, сескене қарайды екен.), тойға келген. Қазы-қарта, жал-жая... Майы, құрты...

	Бекболаттың тойы болардан екi-үш күн бұрын ғана ауыл- дағы бiреу ту биесiн сойып сатқан. Соның бiр жақ қазысын, барлық қартасы мен жал-жаясын алған. Қолма-қол есеп жа- сай қоятын ақша жоқ, бiр тайыншасын берген.

	Әкесi мен iнiсiнiң келгенiне де, әкелген сәлем-сауқатта- рына да Бекболат марқайып-ақ қалған. Разы болды, Жәй ра- зылық қана емес, мақтаныш сезiмiн жасырмады. Мақтаныш сезiмi көңiл қажеттiгiнен туған екен. Өйткенi, Бекболаттың қайын-жұрты болып-толып тұрған адамдар болып шықты. Еркiн өскен ерке қыздары жiгiтiн өз қалауымен таңдаған. Әке-шешесiнiң ыңғайына ырық бермеген. Әке-шешесi өздерiмен терезесi тең құда iздейдi, әрине. Берекесi кеткен даладан емес, ел-жұрт анталаған қаладан iздейдi. Күйеу бала- лары да даланың «мәмбетi» емес, қаланың жөн-жосықты пы- сықайы болса дейдi.

	Қыздары көнбептi. Бекболатқа құлай берiлсе керек, осы- дан «айнымаймын», «айрылмаймын» деп келтесiнен кесiптi. Онымен де қоймай: «Өздерiң көрiп жүрген жақсы тойдың бiрiндей етiп той жасайсыңдар» деген талабын қоса телiптi. Тiлек қылмапты, талап қылыпты.





Бекболат та амалсыздың күнiн кешулi екен: өзiнiң қолы тұп-тұлдыр, табан тiрер арты және тайғақ. Жiгiттiң жiгерi мұқалып, жүрегi жаситын-ақ жағдай. «Тойсыз-ақ қосыла берейiк» дейтiн бейшаралыққа және бара алмайды.

	Пойыздан өзi тосып алған. Сәлем-сауқаттарын арқалап болашақ құданың (Бекболаттың ата-енесi, әрине) үйiне бiрден барған.

	«Құдаңыз – дөкей бастық», – деген жол-жөнекей Бекбо- лат.

	«Е, ол дөкей сендей қарасирақты неғып тең тұтты?» – дедi әкесi.

	«Ол дөкей тең тұтқан жоқ, болашақ келiнiңiз уағдаға берiк болып шықты», – дедi Бекболат. Марқайып, мақтанып айтты. Болашақ келiннiң бағасын асырып, өзiнiң кiсiлiгiн арттырды.

	«Е, ондай дөкейдiң үйiнде бiз қалай отырамыз? Бiзге де еркiн көсiлiп, еркiн тұратын өзiмiз теңдес бiреу болғаны оң едi. – Әкесi қобалжыған көңiлiн ашық бiлдiрдi. – Әрине, сенiң келешегiңе септiгi тиiп жатса, алғыстан басқа айтары- мыз жоқ қой. Оның үстiне, келiн әлгiндей оңды деп тұрсаң...» – Сөзiнiң соңын және созбақтап екiұшты бiтiрдi.

	Жоқ, құдалар дөкей болғанымен, тiкбақай бiреулер емес екен. Кеудемсоқтық та көрсетпедi. Душар болған амалсыз- дықтарын да бiлдiрмедi. Төрлерiне шығарды, сый- құрметтерiн көрсеттi. Тiптi рақметтерiн айтып, алғыстарын жаудырып жатыр. «Қаныңызды ұмытпай, Бекболаттың әкесi атанып, төбе көрсеткенiңiздiң өзiне разымыз. «Құдамыз келдi. Құдамыз бар» деп ел-жұртқа көз қылғанымызға дұрыс- ақ болды», – деген.

	Бұлардың әкелген сәлем-сауқаттарына да көңiлдерi қош едi.

	«Жарықтық, қыр даласында жайылған малдың қазысы- ай!» – десiп, шикi еттi иiскеп-иiскеп қойған.

	Мiне, әкесiне, әкесi әкелген дәмге айтылған әлгiндей қол- паштаулар мен құптаулар Бекболаттың мәртебесiн бiр көтерiп тастауы анық.

	Сөйтiп, бiр-бiрiне разы-қошпен, туысқандық сезiммен, көңiлдерi көншiп-ақ қайтып едi.

	Қайтар алдында әкесi Бекболатқа тапсырма жүктедi. Тiлек қылған, өтiнiштi тапсырма: бiрер айдың ар жақ-бер жа- ғында келiн екеуiн ауылға шақырды. Құдаларға да ескерту қылды.

	«Ел бар, жұрт бар, ағайын-туыс бар. Бiр малымызды





сойып, солардың бастарын қосайық. Өзiмiзше той жасайық»,

	 	– дедi. «Құдалардың жөнi заман түзеле бөлекше» болады, – деп оны да ескерттi.



	Құдасы құп алғандай сыңай танытып, алдын ала рақметiн жаудырды. «Баланы жетiмсiретпей, әкелiк қамқорлық жасап жүргенiңiзге мың да бiр алғыс. Кейiн Болатбегiңiзге бас-көз болуға ағасы жарайтын шығар», – дедi.

	Құданың сөзiне әкесi үнсiз бас изедi, мұның бала көңiлi тiксiнiп қалды. «Баланы жетiмсiретпей» дегенi не бопсалау? Әке-шешесiнен жырақ жүргеннiң бәрi жетiмсiрей қала ма екен?

	Көңiлiне кiдi болып түйiлген осы түйткiлiн жол-жөнекей әкесiне бiлдiрген.

	«Жәй, сөз ретiмен айта салғаны шығар». Әкесi пәлендей мән бермегенсiдi және осы әңгiмеге құлықсыздығын да анық бiлдiрдi. Сонсоң бұл да қуаштап тықақтамады.

	Осы бiр түсiнiксiз аз-кем кiрбiңдi елемесе, әке мен бала- ның көңiлдерi көншулi қайтқан.

	Iле-шала бұлар да тойға дайындалды. Жылқыдағы тайды алғызып, жемге байлаған. Бiр-екi қойды қоса жемдедi.

	«Мүмкiн, құда да келiп қалар» деген iш дәмесi бар едi әкесiнiң. Бiр қойды арнап қонағасына сойып, бiр қойдың етiн баптап сәлемдемеге салып бермек.

	Не қоштағаны, не қарсылығы белгiсiз, бәрiне де үнсiз сал- пақтап жүре беретiн шешесiнiң күнi бойы бiтпейтiн күйбiңiне, сөйтiп, қосымша қам-қарекет қосылған.

	Сонымен, өздерiнше дайындалып-ақ бақты...

	Апта өттi, ай өттi – Бекболат келе қоймады. Ай-айға жал- ғасты, Бекболат хат-хабар бермедi. Сонсоң бұлар құданың үйiне телефон соққан.

	Ауылды жерде телефон соғу да бiр қиямет.

	Совхоз орталығындағы кiшкентай поштаның кiшкентай үйiнiң кiреберiс кiшкентай бөлмесiнiң үш күн бойы босаға- сын тоздырды. Есiктен кiре бере-ақ еститiн сөздерi: «свәз жоқ». Төртiншi күнi әкесi аудан орталығына жөнелдi.

	Жалынып-жалпайып жүрiп, «свәз» жасатыпты. Бiрақ тек связь жасатқаны ғана олжа, басқадай көңiл көншiтер түк те жоқ.

	Сөйлесуiн сөйлесiптi. Бекболаттың дәл өзiмен сөйлесiптi. Биылша қолдары тимей, ретi келмей тұрса керек. Ал келер жылы... Келер жылы постарайть етпек екен.

	Бiрақ келер жылы да постарайть ете алмады. Постарайть ете алмай қалды. Совет өкiметi құлайды деп кiм ойлаған?!





Қылышынан қан тамған, қару-жарағымен әлемдi тiтiренткен, бүкiл шекарасын да, барлық адамдарын да темiр құрсауда ұстаған темiр қоғам өз-өзiнен қақырады да, әп-сәтте тоз- тозы шықты.

	Бiреулер соның пайдасын көрдi, бiреулер зардабын тартты. Пайдасын көргендер – азшылық, зардабын тартқандар –

	көпшiлiк.

	Ана өкiметтiң тұсында да азшылық пайдаға кенелдi. Ерек- ше ел жақсылары емес, елi үшiн еңiреген ерлер де емес, «за- маны қалай болса, бөркiн солай кигендер». «Ең озық қоғам, ең бақытты заман үшiн жан-тәнiмiздi аямайық!» деп екiленiп-екiленiп жар салушы едi. «Осындай алтын қоғам үшiн құрбан болуға дайын емессiңдер», – деп көпшiлiктi көзге шұқитын. Ендi беттерi бүлк етпей, ар-ұяттары селт ет- пей, «қара ниет қоғам» деп лағынет айтады. «Азаттық алдық! Тәуелсiздiкке қолымыз жеттi!» – деп лепiредi. Тағы да сол – бұрынғы көбiкауыздар. Егер ескi қоғам қайта орнай қалса (құдай ондайдың бетiн ары қылсын), әлгiлер тағы да сұрқыл- тай болып шыға келер едi. «Ұялмаған өлеңшi боладының» керi. Жоқ, өлеңшiлiктi қойып, көсемдiкке өңеш созады.

	Қоғам өзгердi, бiрақ басшылық тұтасымен сол күйiнде қалды. Әуендерiн өзгерттi, бiрақ қылықтары мен пиғылдары

	 	– сол қалыптары. Ендеше, қоғамның аты өзгергенiмен, заты?.. Әй, шамалы-ау. Рас, жойып жатыр, шашып жатыр, алып жатыр, бiрақ берiп жатқан жоқ. Алып жатыр, бiрақ берiп жатқан жоқ.



	Осындай себептердiң бәрi жиылып, халықты күйзелiске ұшыратты.

	Сондай күйзелiс бұларға да жеткен. Жұмыс жоқ, табыс жоқ, қаражат жоқ. Тiршiлiктiң бәрi тек қана «жоқтан» тұра- ды. Демек, тiршiлiктiң өзi де жоқ деген сөз ғой.

	«Балапан – басына, тұрымтай – тұсына», етек-жеңi ашық- шашық жатқан ел-жұрт оқыс соқпадан есеңгiреп қалды да, құр абалақтап, ештеңенiң қамына кiрiсе алмады. Ес жиып, айналасына қарап, ендi қамданайын, бiрдеңелердi қамтиын десе, тұттай жалаңаштап кетiптi. Кiмдер жалаңаштаған? Баяғы, басшылар. Ел тағдырын қолдарына ұстаған, ел қамын

	«жеген елекеңдер». Елiн тонап, жұртын жалаңаштап, ендi тағы да кергiп, керiлiп жүр. Аш, жалаңаш ел-жұртқа ақыл айтады, басу айтады, ынтымақ, бiрлiкке шақырады...

	Жан-жақтан тоналған ел-жұрт өлмектiң қамын қала жаға- лап күн көруден iздедi. Бiр жерде тiрек етер бiреуi барлар соны сағалап, пана тұтуға далбаса жасады.





Бұлар екi-үш жылдай шыдап баққан. Шыдап та бақты, лаждап та бақты. Астанаға жете алмаса да, басқалармен қосымшалап, облыс iшiндегi шағын қалаларға мал сатып, бiрдi-бiрге айырбас қылып, күнкөрiстiң амалын жасаған. Бiрақ ұзаққа жетпедi. Шыдамады. Болмады. Жеңiле бастады.

	Ақыры, баласы әкесiне ақыл салды.

	Сiрә, Бекболатпен хабарласқандары жөн шығар.

	Әкесi басын төмен тұқырды. Жүрегi сыздай қалғаны ап- анық. Бекболат турасында әңгiме қозғау – жанына қатты ба- татынын жаны қинала сездiретiн. Бiрақ пәлендей ашыла қой- майтын.

	Бұл жолы да көзiмен жер шұқып ұзақ отырды. Шешесi де үндей қойған жоқ. Көзiнiң астымен ғана басбағып ақсақалы- ның аңысын аңдады. Сонсоң:

	«Құдай, аруақ куә. Жалғыз ұлымыздан бөлiп, алалаған жерiмiз жоқ-ақ едi. Киiмнiң жаңасын ол кидi, оның ескiсi Болатбекке ауысты. Соған бәрiмiз де ырза едiк. Ақыры, бiрге тумағандығын жасады». – Шешесiнiң ширыға тартылған шы- дамы әбден жiңiшкерсе керек, кемсеңдеп отырып, өкпе ара- лас мұңын шақты.

	Әуелгiде бұл есеңгiреп қалған. «Сонда не?! Бекболат бөтен бе?» Кеудесiне әлдебiр түйiн кептелiп, әлгi ойды iштей ойлаудың өзiн күнә көрген. Соны ашық сұраудың өзiне тiлi бармады. Тiлi бармады ма, дәтi бармады ма? Сiрә, соның екеуi де шығар. Әлде екеуi бiртектi күйдiң екi түрлi атауы ма? Мейлi. Әйтеуiр, ойы есеңгiреп, сұлқ отырып қал- ғаны анық.

	«Бiрге тумағандарыңмен, бiрге өстiңдер. Бөтендiгi жоқ. Менiң немере iнiмнiң баласы. Бiзге – шөбере ғана. Екеуiңнiң де жандарыңда алалық жоқ едi»... – Әкесi одан ары сөйлей алмай, булығып терiс қарап кеткен.

	Жоқ, оның бәрi айтар сөзге ғана. Бiрге туған ба, немере ме, шөбере ме – Бекболат пен Болатбек арасында ешқандай жiк болуға тиiстi емес. Ағалы-iнiлi. Бiттi. Басқа ой да жоқ, сөз де жоқ.

	Осы сенiмнiң жетегiне iлесiп, алғы күндерге үмiт артып, астанаға тартқан.

	Үлкен қаланың бiрiншi таңырқатқаны – ығы-жығы ма- шиналары едi. Вокзалдан жалдаған таксиi биiк көпiрге көтерiлгенде түзу аққан кең көшенiң сонау ұзар шетiне көз созған. Құдай салмасын! Қайшыласқан машиналар топан су- дай домалап ағып қаптап келедi, қаптап барады. Қалай жөн тауып, қалай өз жолына түседi?





Қайта бұрылып, артына қарады. Еңкiлдеп, өңкiлдеп, бас- тырмалатып, ентелеп келе жатқан қара нөпiр! Көбi – шеттiң машиналары. Зу етiп қарсы өтедi, безiлдеген даусымен ап- шыңды қуырып, басып озып бара жатады! Жүрiстерi екпiндi, сән-салтанаттары бөлекше!

	Таңырқауы мен қызығуы бiрдей едi. Сол әсермен келiп, маңдайын ағасының үйiнiң есiгiне тiредi.

	Есiк бiрден ашылмады, тергеу басталды.

	 	– Кто там?

	– Мен Болатбекпiн.

	– Какой Болатбек? Бекболат что ли?

	– Жоқ, Болатбек. Бекболаттың ауылдағы iнiсiмiн.

	– То же мне имя! – Жеңгесiнiң даусы кекесiндi естiлдi.



	Жақтырмады ма, әлде ерсi көрдi ме?

	Сонсоң есiктiң көп құлыптағыштары көп сылдырлады. Жоғарыдан, төменнен, әр тұстан... Сытыр-сытыр, шықыр- шықыр...

	 	– Амансыз ба? – Желпектеңкiреп кеттi.



	Жеңгесi ернiн жыбырлатпады, басын ғана изедi. Жоқ, ба- сын иземедi, сәл-сәл иек қағып, ишара жасады. Сонсоң көзiн қиғаштап бетiне қарады. Таңырқауы емес, тексерулi жанар.

	«Мұнысы кiм едi?» дегендiгiнен гөрi «е, сен осындай ма едiң?» деп қорашсынуы басым. Одан ары тексерме жанар баяу жылжып, бүкiл өн бойын шолып өтiп, аяғына тiрелдi.

	Пойыздан түсерде носкиiн ауыстырып, аяқ киiмiн сүртiп едi. Сонысы абырой бопты.

	Жеңгесi ендi ғана сәл-сәл жылышырай бiлдiрдi.

	 	– Ну, шешiн. – Үнi жұмсақ, өзiмсiнгендiк леп бар. Қолындағы сәлем-сауқат дорбасына көз қиығын да сал-



	мады.

	 	– Мынау ет едi, жақсы кептiрiлген. – Осыны әрең айтты. Соншалық жұтаң тiршiлiктерiн әдейi саусағымен нұқып әйгiлеп тұрғандай сезiндi.

	– Ә, оны балконға шығарайық, кейiн мамам алып кетедi.



	Мысы қаншалық басылып тұрса да, жеңгесiнiң әлгi сөзi намысын қоздырды.

	 	– Бұл – осы үйге жiберiлген сәлемдеме.

	– А, билеи. Пусть, Бекболат жейдi, мамам готовить қы- лады.



	«Мен ондайыңды жемеймiндi» ашық айтпай-ақ, дауыс то- нымен бiлдiрдi.

	Әуреге түсiп-ақ жеткiзiп едi. Иiс-қоңыс шалмасын деп пойыздың желдеткiшiне қойған. Шешесiнiң де тапсыруы со-





лай. Үш түн бойы желге қақтырып, тобылғының түтiнiнiң лебiмен кептiрген. Шыбын қондырмады, шаң түсiрмедi, иiс- қоңысқа шалдырмады. Сол еңбектiң бәрi... Сөйтiп, дорбаның орны балкон болды. Ендi өзiне орынды қай жерден ыңғайла- мақ?

	 	– Мында детскийге кiрiп отыра бер. – Жеңгесi ашық тұрған көп есiктiң бiрiн қолымен түртiп тұрып көрсеттi.



	Детский төргi жақта екен. Дәлiзбен ақырын iлбiп, солай қарай жылжыды.

	Көңiлден гөрi көз әуесқойлау шықты. Көңiлiн қымтап-ақ бағып едi, көзi ашық тұрған есiктiң төрiнен бастап босағасы- на шейiн шыр көбелек сұғанақтай жүгiрдi.

	Пањ! Бөлме бiткеннiң бәрi малынып тұр екен. Байыздап қарай алмады, құр көз қыдыртты: төбеден төмен салбыраған көк ала ма, жасыл ала ма жұмыр-жұмыр жалтыр шыныға ша- шақтай iлiнген ақ моншақты, көп моншақты люстра терезе сәулесiне шағылысып, жарқ-жұрқ шапақ шашты. Сонсоң бiр қабырғаны тұтасымен тiреп тұрған шоң шкаф айбар шашып сұстиып, жатырқай түкшиедi. Iшi-сырты самсаған ыдыстар... Көз қиығы одан арыға үлгермедi, келесi бөлменiң есiгiне жеттi. Әжептеуiр кең бөлменiң тап ортасында тұтаса дөңки- ген ағаш төсек. Бас-аяғы бiрдей кемпiрқосақтың иiнiндей бо- лып иiлген. Екi кiсi емес, үш кiсi еркiн сиятын шығар. Төсектiң аяқ жағына қарсы қабырғаға шкаф-шифоньер қой- ылған. Айналы. Биiк. Ендi. Енi терезеден есiкке шейiн жетiп, биiктiгi еденнен төбеге тiрелiп тұр. Сонда бiр қабырға тұтас шкаф. Бiр қабырға тұтас шкафтың жарты қабырғасы – айна- лы есiк. Жарты қабырға айналы есiк жартылай ашық тұр. Төбеде – қошқар мүйiздiленiп келген люстра. Қошқар мүйiзi

	 	– бiр тармақ емес, бiрнеше тармақ. Одан басқаларды бажай-



	лай қарауға тағы да үлгермедi. Бiр-бiрiне қарама-қарсы екi есiк айқара ашылып, алдында дайын тұр едi. Бiрiнде – қатар- қатар, қабат-қабат тiзiлген кiтап сөрелерi. Шоңқиған шоң үстел терезе алдынан берi қарай құр қаңқиып есiкке қарай- ды. «Ешкiм отырмайды, құр шоңқиып тұрған тұрысым осы» деп шағынатын сықылды. Неге отырмайды? Неге қойып қой- ды? Қазiр-ақ барып жайғасып алар ма едi... Жоқ, жеңгесi келесi есiктi нұсқады.

	Бұл бөлме де ештеңеден кенде емес екен. Тек бар айырма- сы – мұндағы мүлiктер балаға деп арналса керек. Арнайы төсек-диван. Бұрыштай қойылған бұрыштама үстел. Үстiнде

	 	– тұтқалы магнитофон. Жан-жағы толған – әлем-жәлем әртүрлi әлекей-шүлекейлер. Бәрi де қымбатты әшекейлер





болса керек. Сiрә, әр түрлi сыйлықтар, аннан-мұннан әкел- ген базарлықтар.

	Осы әшекейлердiң көбiнде түк мән-мағына жоқ, маңызы да шамалы. Үстел үстiнде жылтырап тұру үшiн ғана қажет. Балалары да әлi тiлi де шыға қоймаған шығар...

	 	– Кiшкентай бауырымыз балабақшада ма? – Еш жасан- дылығы жоқ, шын-ақ сұраған. «Бiр әулеттен тарар ұрпақ Бекболаттың үлесiнде болмақ. Несi бар, несi жоғын да бiлмедiк» – деп, әкесi үнемi қамыға емiнiп отыратын.



	Әкесi атадан жалғасар ұрпақтың қамын ойлап, бұл болса, құлынтайдай тебiсiп өскен ағасын көксеп, сағыныш сезiмiн үнсiз кешетiн.

	 	– Да, бала детсадта. – Жеңгесi сәл-пәл ықылас бiлдiрген сыңайлы.

	– Аты кiм?

	– Ай, не поймешь, Косбулат какой-то.

	– Ә, Қасболат қой.

	– Жок, именно Косбулат. Два Булата. Он сам и ты.

	– Онда, Қосболат қой.

	– Ну. Мен айттым – Косбулат.

	– Қосболат. – Мұның даусы дiрiлдеп, көзiне жас үйiрiлдi. Кешке қарай келетiн Бекболатты да, Қосболатты да асыға күттi.



	Ағалы-iнiлi екеудiң құшақтары жымдаса айқасып, ұзақ уақыт ажырамады. Екеуiнiң де көздерi жасқа шыланды, екеуiнiң де көңiлдерi майрылды.

	Мауықтары бiраз басылған соң әке-шешенiң, ел-жұрттың жай-күйiн сұрасқан. Сұрайтын – Бекболат, жөн айтушы – Болатбек.

	Ең бiрiншi әке-шешесiнiң (солардың қолында өсiп, ержеттi, еш алалықтары болған жоқ, әке-шешесi ғой) хал- жағдайын сұрады. Денсаулықтары, жүрiс-тұрыстары, мал- мүлкi, отын-суы... тәптiштеп-ақ жатыр.

	Сонсоң алыс-жақын, ағайын-туыс, көршi-қолаңдарды түгендедi. Құрбы-құрдастарын өз алдына сұрағыштап жатыр.

	 	– Ал, елдiң жалпы хал-жағдайы қандай? – Әлденеден қуыстанғандай ма, әлде әлденеге кiнәланатындай ма, үнi жа- сқаншақтау шықты.

	– Елдiң хал-жағдайы нашар! – Тiстенiп, кектенiп айтты. Ыңғайсыздау болды, әрине. Ағасының ел iшiне түк қатысы да, кiнәсi де жоқ екенi белгiлi.

	– Сонда қалай?

	– Ақша жоқ, малды тауысты, мотормен қозғалатынның





бәрi қирады, азын-аулақ жүретiндерiне жанармай жоқ, қосалқы бөлшектер жоқ. Жаппай жоқшылық... – Тәптiштеп тағы да тiзе берейiн деп ойлаған. Ағасы да, жеңгесi де қабақ- тарын кiржитiп, жақтырмаған түр танытты.

	 	– Сол «жоқтың» бәрi алыпқашпа сөз көрiнедi ғой. – Ағасы кекесiн қылған сияқтанды.

	– Қалай «алыпқашпа сөз»? – Iнiсi түсiнбей қалды.

	– Күйреп, күйзелiп отырған ешкiм жоқ дейдi.

	– Кiм айтады?

	– Үкiмет басшылары да айтады. Ел аралапты, тексертiптi.



	 	– Ағасы ендi күдiктенген сияқтанды.



	 	– Мен iшiнен келiп отырмын ғой. Iшерге – тамағы, киер- ге – киiмi жоқтар толып жатыр. Дөрекi айтқанда: «битiн сы- ғып, қанын жалап отырғандар» көп. – Iнiсi түбiн түсiрiп жеткiзiп айта алмағанына iштей ыза болды. Әлгiндей жала пiкiрге намысы қозды. Шынында: «барсың» деген сөзге



	«жоқпын» деп зар тұту, «тоқсың» деген сөзге «ашпын» деп еңiреу ерсi-ақ. Қарсы дауласу – одан да ерсi.

	 	– Ал жарайды, қоғамның малы қайда жоғалды? – Ағасы тергеушiдей-ақ дiкiлдеп тұр.

	– «Бартер» деген пәле шықты, бәрiн сол жұтып жатыр.

	– Ал сонда ақысына не алдыңдар? – Ағасы ендi кекеген сыңайлы. Сiрә, барлық iстiң астарын бiлетiнге ұқсайды. Бiледi, құптамайды.

	– Көбiне, жанармайға кетедi... – Бұл кiбiртiктеп қалды.

	– Сонсоң ол майды қайда жұмсайды?

	– Әр түрлi жүрiс-тұрыс көп қой...

	– Е, басшыларыңның жемсауынан өтiп кеттi десеңшi. Есепке саны қосылмайды, салмағы қосылады. Он қой – жүз килә болды десе, оны кiм тексерiп жатыр. Жүз килә етке пәлен литр жанармай алдым десе, сонымен есеп-қисап орны- на келiп тұрады. – Ағасы миығынан күлдi. Сырларыңды аш- тым дегендей мұқатуы бар.



	Сөз қисынында шындықтың үлесi көп екенi рас. Ашық байбалам салынбағанымен, сондай сыбыр-күбiр ауылда да жиi естiледi. Және сыбыр-күбiрдiң лебi ана кiнәлi дегендердiң де құлақтарына жетiп жатады. Бiрақ олар соған айылдарын да жимайды. Кәдуелгi «ит үрдi, керуен көштiнiң» дәл өзi. Не ел-жұрттан қымсынбайды, не заңнан сескенбейдi. Құдайдан және қорықпайды. Ашық түрде, халыққа әдейi көз қылғандай байлықтарын суша сапырады. Ал дәрменсiз көпшiлiктiң дәтке қуат қылар да түгi жоқ, қара жерге қарап құр телмiредi. Ел-жұртты сөйтiп телмiртiп қойды.





	– Сонсоң, өздерiң де құнтсызсыңдар. – Ағасы мұны кеудесiнен нұқығандай нұқи сөйледi. – Жер бос жатыр, су иен, қора-қопсы қанша керек қылсаң да жетерлiк. Малды өсiре бер, баға бер. Құнтсызсыңдар, бойкүйезсiңдер, жал- қаусыңдар...

	– Мал өседi, малды өсiредi-ақ. Бейнетпен өсiредi. Сол өскен малдың берекесi де аз. Пұл қылуға базарға жете ал- майсың, қиыр шетте жердiң түбiнде жатырсың. Ауыл үстiнен өтер не темiржол, не тас жол жоқ. Саудагерлер ба- рады да, жарты құнына сатып алады. Оның үстiне, қарақ- шылар қырғидай тиiп, ұрлап маза бермейдi. Бiр түнде тақыр жерге отырып қалғандар көп. Қолда қалған азын-аулақ малдың қысқы жемшөбi және қиын. Осындай кереғарлық- тар толып жатыр...

	– Топ-топ болып бiрiгу керек. Қалаға өз беттерiңмен кел- генге де оңай, бағып-қағуға да оңай.

	– Иә, сол бiрiгу жағы қиындау болып тұр. «Жетпiс жыл бiрiктiк қой, ендi өз күнiмiздi өздi-өзiмiз көрейiк» деп қыңыр тартатындар көп.

	– Е, онда сөйтiп адамға да, қасқырға да жем болып жүрiңдер. – Ағасы түңiлген сыңаймен қолын бiр сiлтедi.



	«Не болсаңдар – ол болыңдар» деп бейқам немкеттiлiкке бұрғаны ма әлде көңiлi қалып, күдер үзуге бекiнгенi ме?

	Дегенмен, ауылдың, елдiң жағдайына алаңдайтынға ұқсайды.

	Әйтпесе, әлгiндей сөздердi айтпаса керек. Бұрыннан да ой түйiндеп жүрсе керек.

	 	– Ал өз жағдайларың, әке-шешеңнiң хал-күйi қалай?



	Сұрады-ау, әйтеуiр. Өзi сұрасын, өзi бастасын деп, күнiбұрын оза шауып алдына түспеп едi. Әдейi аңысын аңды- ған. Арамдық түйгендiгiнен емес, ағасының шын көңiлiн ұққысы келген. Бiрақ көңiлiне дық етiп, кiдi алып қалды.

	«Әке-шешемнiң» демедi, «әке-шешеңнiң» дедi, бұған қарай аунатып тастады. Суықбауырланып, көңiлiн сыртқа салғаны ма? Әлде даланы бiр бөлек, қаланы бiр бөлек жiкке бөлiп сөйлегенi ме? Мүмкiн, ешқандай қалтқысыз айтыла салын- ған сөз шығар. Егер араларында «немере, шөбере» деген жiк тұрмаса, әлгiндей қыңыр ойды бұл да ойламас едi.

	 	– Көпшiлiкпен бiрдеймiз. Күннен-күнге қысыла баста- дық. Иек артар жер тапсақ көшiп-ақ кетсек деймiз... – «Се- нен көмек тiлеймiз» деген нақты бұйымтайын бiрден ашып салмады. Жата-жастана жәй-жапсар ретiнде айтармын деп ойлады. Әзiрге әдейi шетiн ғана шығарды. Ағасының да





көңiлi толқыр, жанашырлық сезiмiне жан кiрер, туысқандық парызын есiне алар деп, дәмелi үмiтiн арыға жалғады.

	 	– Сонда қалай, басқа бiр жаққа қоныс аудармақсыңдар ма? – Ағасы тiптi емеурiн де бiлдiретiн емес. Iргесiн сыртқа сала сөйлейдi. Емеурiндi түсiнбегенi ме?



	Жүрегi үзiлiп кете жаздады. Мысы құрып, мүскiнденiп қалды. Тақ бiр қайыр тiлеп отырған жандай ұнжырғасы түстi. Бекер-ақ келiп, бекер-ақ әңгiме бастаған екен.

	 	– Ешбiр амалымыз қалмай барады. – Көмейiне түйiн кептелдi. Ақырғы үмiттерi де алыстан қол бұлғап, көзден бұл-бұл ұшып, ғайыпқа сiңiп бара жатқан сықылды.

	– Е, амал көп қой... – Ағасы мұқатқандай ма, кiнәраттап сөккендей ме, әйтеуiр, сондай бiр жақтырмаған үнмен жас- қай сөйледi.



	Қандай амалдарды көлденең тартпақ екен? «Осы қалай болар екен» деген амалдардың қолдан келгендерiнiң көбiн-ақ лаждап көрген. Бiрақ солардың бәрiнiң дерлiк шарттары көп болып шықты. Әрине, өздерiнде де кемшiлiк пен кiнә бар шығар. Сөйтсе де... Жаппай ел-жұртты қалай қаралай алады? Бәрi ынжық, бәрi жалқау, бәрi қырсыз шыққандары ма? Мүмкiн емес. Шындық, қалай да, екi аралықта. Қоғамда да кiнә бар, ел-жұрт та кемшiлiктен ада-күде таза емес. Мәселе

	 	– осы екi жақтың ынтымағында, бiрлескен iс-әрекетiнде, бiр-бiрiн шын қадiрлеп, қастерлеуiнде жатса керек.



	 	– Қолдан келген амалдың бәрiн лаждап тауыстық. Оншалық бiр түңiлiс немесе үмiтсiздiк бiлдiрмеуге тырыс-



	ты, бiрақ тұйыққа тiрелген күйлерiн ұқтырмақ болды.

	 	– Ауылды жердегi жiгiттердiң де шалжиып жүргендерiн көрдiк. – Ағасы әлi де кiнә тағудың мысалын iздейтiн сияқ- ты. Бұл жолғысы тiкелей iнiсiн кiнәраттағаны.

	– Иә, ондайлар бiзде де бар. Бұрынғы, кейiнгi басшылар- дың, солардың қосшыларының балалары. Сонсоң, кезiнде әр түрлi байлық көзiн ұстағандардың...

	– Е, оларың кiм едi тағы да?

	– Ой, ондайлар көп қой. Тұтынушылар қоғамының бас- тығы, дайындау мекемесi, алым-салық жинаушылар, заң орны мекемелерiнiң басшылары,.. тағы-тағы толып жатыр. Сонсоң әр сатыдағы есепшiлер, қойма меңгерушiлерi, тағы басқалар... Осындайлардың бала-шағаларының айдарлары- нан жел есiп жүргенi рас. Осындай уақыттың боларын алдын ала бiлген сықылды өздерi. – Сондайларды күндегiсiнен гөрi сүйсiнiсi басым сияқты сөйледi.

	– Значить, тiршiлiктi түсiнедi деген сөз. – Ағасы тiптi со-





ларды қоштайтын сықылды. – Қолындағы жағдайды пайда- лана бiлу де iскерлiктiң белгiсi.

	Ағасы әлдекiмдердi қолпаштап, мақтайтын сықылды. Мақтай ма, мақтана ма? Бағанағы сөздерiнде ел мүлкiне қол сұққан сұғанақ басшыларды жақтырмай отырған сықылды едi, ендi соларға жақ адамның кейпiн бiлдiрулi.

	 	– Бiздiң қолымызды ондайға жеткiзбей қойды ғой, әйтпе- генде... – Ызаланды ма, құшырланды ма, әйтеуiр, шықыр- шықыр тiсi қышырлады. Санасына салмаған, ырқынан тыс қылық.

	– Сонда сенiң де айдарыңнан жел есiп жүрер ме едi? – Ағасы кекесiн қылған-сынды.

	– Жоқ, көпшiлiкке көмек жасар едiм! Өзiм мөлшер- лiлердi ұйымдастырып бiрiктiрер едiм. Сөйтiп, шын мәнiндегi қайырымдылық орталығын жасар едiм. Көп салалы, көп ша- руашылықты қайырымдылық орталығы!

	– Е, мұның бағанағы мен айтқан бастарыңды бiрiктiру ғой.

	– Аты ұқсағанмен, заты мүлде басқа.

	– Қазiр неге соны жасамайсың?

	– Қолымда түгiм жоқ, менi кiм тыңдайды, барын кiм бөлiп бередi?

	– Е, е, солай де.



	Екеуiнiң де әпiгi осымен басыла қалды. Бiр-бiрiн түсiнiстi ме әлде жағдайдың жалпы нобайын ұққандары ма, әйтеуiр, ары қарай қузаса берудiң жөнi жоқ екенiн iштей бiлiстi.

	Үнсiздiктен бе, iшкi ұғыныстың қолайсыздығынан ба, көңiлдерiн ыңғайсыздық тұмшалады. Көңiлдерiн ғана емес, жињаз толы сыңғыр бөлменiң де мысы басылып, тұншығып тұрғандай сезiлдi.

	 	– Дядя, ты кто? – Төрттен ендi асқан Қосболат Болатбектiң тiзесiне алақанын қойды. Болпиған быртық сау- сақтары жаңа қатқан уызға ұқсап үлбiреп тұр.



	Қызық екен, быртық, болпиған, бiрақ уыздай үлбiреңкi. Демек, нәзiк деген сөз ғой. Майысқақ нәзiк емес, үлбiрек нәзiк.

	 	– Ол – сенiң дядяң. Менiң братигiм. – Бекболаттың өңiне жылу жүгiрдi. – «Қосболат деген атын түсiндiң бе? Екеумiздiң атымыздың қосындысы». – Ағасы мақтанғандай ма, қуаныш қылғандай ма, үнiне ерекше ырғақ жүгiрттi.



	Бiрақ жаңағы қоңырқай күйiнен бұл әлi шыға қоймаған. Қосболатқа елжiрегiсi келдi, Бекболатқа ықылас бiлдiруге пейiлдендi. Соның екеуiне де ырқы жетпедi. Ал Бекболат бiр





қалыптан екiншi қалыпқа тез ауыса қалды. Қалай ауыса алды? Әлде құр сөздердiң құр тiзбегiн ғана айтып, iшкi сана- сына ештеңе дарытпады ма? Санасына дарытпады, ойына салмақ салмады.

	 	– Әкем Қосболатты көрсе қандай қуанар едi. – Шамасы жеткен бар тебiренiсi осы ғана болды.

	– Иә, кiнә бiзден. – Бекболат кiнәланбады, маңғазданды.



	 	– Ыңғайы бiр келмей-ақ қойды. Күндiз-түнi шапқылаған за- манға кез болдық.



	 	– Ал ауылдағылардың бiтiретiндерi – бос сенделiс. Iстерге жұмыс жоқ, барарға жер жоқ...

	– Иә, солай деп естимiз. – Бекболат ендi бейтараптау ғана үн қатты. Өзiне түк қатысы жоқ сырт бөгде бiреулердiң тағ- дыры мен талайына жай ғана бас изей салғаны сықылды.



	Жоқ, ауыл туралы, ауылдағы ел-жұрттың жағдайы мен жай-күйi туралы зарлап айтса, сол зарын тыңдар құлақ ағасы емес екен. Соны ұқты. Әрине, ауылдан, ауылдағы ел-жұрттан бiржолата iргесiн аулақ салғанынан емес, ауылдың қазiргi жай-күйiн бiлмегендiгiнен. Бәлкiм, оншалық сене қоймай, немқұрайдылау қараушылығы да бар шығар. Әйтпесе...

	Алғашқы екi-үш күн өттi. Жеңгесiне де, Қосболатқа да бой үйiрдi. Қосболатты балабақшаға апаруды, кешке алып қайтуды кәдуелгi мiндетiндей орындайды. Жеңгесi ақырын- ақырын маңайдағы дүкендерге де жұмсай бастады. Әкелетiн затының (көбiне, тамақ тағамдар) түрi, түсiн, мөлшерiн, баға- сын нобайлап қана түсiндiрсе бiттi, арғы жағын тап-тұйнақ- тай қылып орындап қайтады. Соны орындаудың пәлендей қиындығы да шамалы: басқа көпшiлiк топырлап тұратындай дүкен емес, бұлардың сауда орындары таңдаулы, талғаулылар ғана баратын ақшасы көптердiң қымбат дүкенi екен. Тағам- ның түр-түсi самсап тұрады. Ондай тағамдарды бұл өмiрi көрмеген, естiмеген. Сыртқы қорабы, орамы, қалбыршасы – сол бойында жұтып жiбергендейсiң. Iшiндегiсiн босатқаннан кейiн қалдық салатын шелекке лақтыра салады. Обал. Көзiң қимайды. Соншалық әшекей, өрнек, сәндi жазулар, қисынын қиюдан қиыстырған қаңылтыр қапшықтар, қағаз қораптар – дүкеннен ұстап келiп, лақтыра салу үшiн ғана қажет пе? Iшiндегiсiн пайдаланып, сыртындағысын тастау үшiн осынша дүниенi, қаншама жазу, өрнектi рәсуә қылу – не деген бай- лық.

	Сондай рәсуалық ағасының үйiнен де байқалды. Түн ас-

	қан тамақ дастарқанға қайта қойылмайды екен. Биологиялық жағынан жарамсыз көрiнедi. Түскi тамақ ас та төк болып ол





қалады. Жейтiн, iшетiн тағамдардың бәрi тек қана свежий тұруы шарт екен. Сонсоң әрбiр тағам адам табиғатына керектi нәрлiк, жұғымдылық, қажеттiлiк тұрғысында сұрып- талуы шарт екен. Тамақтанудың әр мезгiлiнде жаңағы шарт- тар ауысып, кезектесiп, өзгерiп отыруы мiндет екен. Демек, алдында iшкен тағамның түрi келесi ретте басқаша болмақ.

	Сонда қаладағы қалталылардың бәрi тамақтанудың осын- дай жүйесiмен жүрсе, ауырмайтын да, өлмейтiн де шығар-ақ.

	Ал мұндай кекiрегi азған күй ауылдағылардың көбiнiң түстерiне де кiрмейдi.

	Түн асқан тамақ... Қалдық төгу... Бұрын болған. Әрбiр үй бiр-бiр ит асырайтын. Қалдық тамақ сол иттен де асып жата- тын. Қазiр ит те жоқ. Оған құятын қалдық жоқ. Тақ-тұқ. Қазiр iстеген тамақ қазiргiден аспайды.

	Ел осындай кепке жеттi. Ал мұнда... Жондары астаудай ит жетектегендер қандай көп. Әрине, мұнда да жоқ-жiтiктер баршылық деседi. Бұрыш-бұрышта қайыр сұрап, қалдық төгетiн астауларды тiмiскiлеп жүргендердi көзiмен көрдi. Сонда тамағы тоқтар да, тамағы жоқтар да қоса кездескенi ғой. Екi жақ бiр-бiрiне ынтымақ бiлдiрсе, ағасының үйi сияқ- ты ас та төк жасап жатқандардан артылған тағамдармен-ақ бiрер шаңырақты қоса асырар едi. Сол бiрер шаңырақтың есебiне бұлар да кiрсе... Жо... жоқ,.. құдай сақтасын. Бiреуге масыл атанып, қайыр тiлегендей болып... Iстерге жұмыс та- былса, шаруаның басын құрарға жағдай жасалса...

	Жеңгесi үйiндегi артық киiм-кешектерiн мұның алдына әкелiп үйдi де салды. Жаратқандарын iшiнен алуды ұсынады. Жаратқандарын емес, шетiнен тойға киетiн киiмдер. Жай ғана кие салу емес, мақтанып, масайрап киетiн киiмдер.

	Бiрақ бұл ашкөздiк жасап, «мынасы» деп бассалмаған.

	 	– Ағасының қай киiмi де iнiсiне жарай бередi ғой, – дедi.

	– Ендеше, осының бәрiн де ауылға алып кет. Папама да осы киiмдер дәл шығар.



	Ауылға бiлдiрген, үйiне жасаған ағасының бар ықыласы осы ғана ма?

	Киiм-кешектерiнiң де тозғаны рас. Ағасының ескi (ескi емес, киiлген) киiмдерiн намыс қылмайды, арланбайды да. Тек...

	Тек сайын даланың сайран адамдары (е, мұнысы ендi тым артықтау. Қазақ байғұстың сайран өмiрден айрылғанына қаншама жылдар... Тағдырын тәлкек еткен көп сойқанның бiрi-бiрiнен асып түстi) мүсәпiр болды да қалды. «Еркiндiк алды» деседi, «тәуелсiзбiз» деп кергидi. Бiрақ мүсәпiр, шер-





менде күйге түскендерi көп. Елестегi бақытты өмiр үшiн жетпiс жылдан аса жанын жалдап, азып-тозып едi, ендi тағы да алда қол бұлғап тұрған бақытты заман үшiн шыдам мен төзiм көрсетуi шарт екен. Өзiңнiң және өз бала-шағаңның шыбын жаны шырқырап шығып бара жатса, келешек өмiрде сайран салатын, мына өмiрде кекiрегi азған әлдебiреулер үшiн аузыңды буып, қолыңды байлап отыр деулерi көрегендiк жолға жата қоймас. Белгiлi жырдың белгiлi әуенi.

	Ендi мына қолдарына түскен ескi-құсқыға (жоқ, ағасы- ның киiмдерiн қомсынғаны емес, жалпы жағдайдың ретiне қарай ой түйгенi ғой) телмiрiп отырғандары мынау. «Барлық рақатты көрсетемiз, керiлтiп аяқ бастыртып, кердеңдетiп кеу- де көтертiп, алшаңдатып жүргiзiп қоямыз» деп жар салып едi.

	«Iшпегендi iшкiзiп, кимегендi кигiземiз» деп күндiз-түнi жұмысқа салған әке-шешелерiнiң сыбағасы да әлдебiреулердiң қоржынына түстi.

	Ал, жастары жиырма мен отыздың арасындағы аптал аза- маттардың қайратты жылдары құр торығумен өтiп бара жа- тыр. Армандары көз алдарында бұлдыр сағымға айналды, ел- жұртына пайдалары тимедi, өмiрлерi мен өрелерi кенде күйiнде қалды. Кейiнгi тұтас толқын. Сонда өмiрдiң тұтқасы- на иелiкке осылар жеткенде, қоғамның өресi кем түспек. Ал бұлардан кейiнгi толқынның дәрежесi? Жаның түршiгедi. Жалаңдаған, жалақтаған, көзiн де, арын да сатқан бiреулер. Парыз, парасат, идеал, мақсат... – Түкте жұмыстары жоқ.

	«Бiлiм де жоқ, бiлiмге сенiм де жоқтардың нағыз үлгiлерi – солар. Қоғамның тiршiлiгi солардың атқа мiнген уақытына жетiп, бүкiл иелiк соларға көшкендегi ел-жұрттың дәрежесi қандай болмақ?»

	Мұның көңiл күйiн ағасынан гөрi жеңгесi көбiрек аңдаған сықылды. Әрқилы алданыштарды айтып, жұбатуға, алдаусы- ратуға, сергiтуге тырысады.

	 	– Кешке торжествоға Болатбек те барсын, а? – Ән- шейiнде шолжың, өктем жүретiн жеңгесi қиылған өтiнiш ретiнде мипаздап қана тiлек қылды.



	Ағасы бiрден мақұлдай қоймады, ой елегiне салып, келер- кетерiн салмақтаған сыңайда кiдiрiстеп тұрды.

	 	– Жо... жоқ, ондай жерде маған не бар. – Ағасының шешiмiн түйiндетiп үлгертпей-ақ ат-тонын ала қашқан. Ыңғайсыздығын былай қойғанда, тiптi қорқып кеткен. Неге барады? Не деп барады? Қалай барады? Қайда барады? Еш- қандай жөнi-жосығы жоқ, өз бетiмен сенделiп жүрген әлде-





бiреу... Ешкiм бiлмейтiн, ешкiм шақырмаған сүмiрейген бiреу... Сүмiрейiп барып, сүмiрейiп отыруы керек...

	 	– Жарайды барсын. Бiздiң елдiң болашағын, қоғамның жас жолбарыстарын көрсiн. – Ағасы тiптi нығырлап, мiндет қылғандай, шарт қойғандай нақтылады.

	– Ағаңнын жанында жүресiң, бiзбен жеке столда отыра- сың. Ешкiмнiң делосы жоқ. Менiм телохранителiм боласың.



	 	– Жеңгесi шын ықыласымен наздана жымиды. Өзiм- сiнгендiк, бауырына тартқан бауырмалдығы қалтқысыз та- нылды.



	Көңiл шiркiн қайта толқыды: үлкен салтанатқа баратын- дығы үшiн емес, жеңгесiнiң емексiте елпектеткенi жүрегiн ерiттi. Еркелетпей-ақ, елпектеткенiнiң өзi қаншама!

	Жарайды, тәуекел! Барады!





* * *


	Ығы-жығы қаптаған халық емес, қосақ-қосағымен ғана (ерлi-зайыптылар ғой, әрине) сараң жиналып жатқан саралы топ.

	Еңселi, үлкен ғимаратты еңсерiп жiбере жаздап, сүзе келiп тоқтаған ылғи бiр бұқа мойын, өгiз тұмсық шоң маши- налардан шошайып екеу түседi. Қолпылдаған кең костюмнiң iшiндегi шiлпиген денесi бөлек қозғалып, костюмiнен шыға жөнелуге, шошаңдап бөлек ойнап кетуге бейiм жас жiгiт өзiн зорлап салмақтанып, күштеп маңғазданып, мамырлай басуға тырысады-ақ. Ал, елбiр-желбiрiнiң бәрiн тағынып, басынан аяғына дейiн малына киiнген келiншегi қасындағы мырзасы- нан әлдеқайда маңғаз, керiлiп-кергуi де бапты, жүрiсi де бай- салды. Аяқтарын көтермей басып, қалқып бара жатқан-сын- ды. Ешкiмге иiлмейдi, илiкпейдi, манаурап қана көз тастап, көз қиығымен ғана сәлемнiң ишарасын жасайды. Тiптi қасындағы мырзасына да пәлендей мән бере қоймайтын сы- қылды. Өздерi, тақ бiр ханның қыздары да, қасындағылары – күтушiлiкте жүрген қошшылары сияқты. Келiншектерiнiң қолтығынан демегенсидi, желбiр-желеңдерiн түзегенсидi, алды-артын кезек орап, қызмет көрсетудiң орайы мен сәтiн аңдып, қалт жiбермеудiң ебiн iздейдi.

	Өрескелдеу сықылды ма, жұғымсыздау сықылды ма,

	әйтеуiр, бiр сүйкiмсiздiктiң нышаны танылады.

	Өзiнiң аға-жеңгесiн де барлауы керек екен. Е, бұларда да тап аналардай мiнез бен қылық анық байқалады. Жеңгесi үйдегi, үйден шыққандағы қалпынан мүлде бөлек тұлға. Кер маралдай керiлiп, кергiп қана жанарын созады. Олай-былай





мойын бұрмайды, тек алғы бағытын ғана назарлап, жан-жа- ғын көзiнiң ұшымен ғана қиялай қиықтайды. Онысы таныс iздегенi емес, басқалар (келiншектер, әрине) қандай түр-сы- патта екен деп, көңiл өлшегенi болса керек. Ал ағасы құрақ ұшып, келiншегiнiң екi жағына кезек шығады: бiресе қолты- ғынан демейдi, бiресе шынтағының ұшына алақанын тосады. Соның бәрiнiң де қисынының келмей тұрғанын барлап, бас- қадай әрекеттiң (жалпақтап қызмет көрсетудiң ғой) жөнiн таба алмай, құр далбақтауы басым.

	Бұлар неге соншалық келiншектерiне кiрiптар? Көрген- дiлiктерiн көрсеткен түрлерi ме? Бiрақ бойларына жарасып, тұлғаларына сiңiсiп тұрған дәнемесi жоқ. Жаңа үйренген, әлi жаттықпаған жат қылық сияқты.

	Жiгiттер келiншектерге қарағанда кiшiпейiл болып шық- ты: бiрiне-бiрi анадайдан бас шұлғысып, алыстан ұмсыны- сып, көңiл жылуларын бiлдiрiседi. Кейбiреулерi елпеңдесiп қол ұсынысып, кейбiреулерi тiптi төс түйiстiрiп, құшақ ай- қастырысып жатыр. Сонсоң сол бiр қылықтарына кешiрiм өтiнгендей ме, құптау күткендей ме, әйтеуiр, сондай бiр орайдың нышанын тiлеп, дәмету күтедi. Жылымшы жымиып келiншектерiне жаутаңдайды. Негiзгi нығырту да, құптау да солардан шығатынын бiлiп, алдын ала соны жуып-шайғанда- ры сықылды. Бiрақ келiншектерi соған пәлендей мән берiп, елең қыла қоймайды. Құл-құтандардың жағынып жалпақта- ған үйреншiктi әдеттерiне әбден бойлары қаныққан сыңай- мен тек жанарларын ғана елеусiз қиықтайды. Жiгiттерi (күйеулерi ғой, әрине) соған-ақ тайсақтай соғып, мыстары басыла қалады да, керi бұрылған бетте қайтадан жалдары күдiрейiп, сырт айбаттанып шыға келедi...

	Зиялы қауымның жиналуы үздiк-создық ұзаққа созылды.

	Жиналғандарының өзi маңғаз кергiп, манаурап басып, маңқ- иып-маңқиып тұрып алады. Iшке өзi кiрмей, тиiстi орнына жайғасып болмай, ешқандай салтанаттың басталмайтынына сенiмi кәмiл сияқты.

	Әлдебiр уақытта бәрi де орын-орындарын тапты.

	Бұларға орын сәл қаға берiстеу шеттен тидi. Өз қалаулары емес, әрине. Үлкен залға әмiршiлiк жасап, жөн-жосық сiлтеп жүрген пысықай жiгiт кiмнiң орны қайда екенiн айнытпай бiлсе керек, бетiне қарайды да, тиесiлi столын нұсқайды. Кiшiпейiл, қонақжай, iлтипатшыл. Сөйте тұра, осы залдың билiгi өз қолында екенiн, оны бұзуға ешкiмге жол жоқ екенiн түйсiнген тәкаппарлық сездiредi.

	Жасар қызметi мен көрсетер қылығы әркiмге әр дәрежеде:





Кейбiреуiне иек қағып қана ишара жасайды. Сәл-пәл иiле бере, алақанын тиесiлi орынға сәнмен бұрып жөн нұсқаған iзетi, әсiресе, көбiрек. Ал кейде аяқ астынан құрақ ұша қалып, кербез келiншектiң алдына басын шұлғи иiп, шынта- ғынан сәнмен демеп, құрметтi орынға қарай өзi бастай жөнеледi.

	Әлдебiр уақытта... Иә, әлдебiр уақытта бүкiл зал iшi тол- қығандай ма әлде дөңкиген зор ғимараттың өзi елпектей қал- ғандай ма, әйтеуiр, жиналған жұрт түп-түгел еңсерiлiп, есiкке қарай жапырылыса қалысты. Орындарынан елпектей тұрысып, елбелектей көтерiлiп, есiкке қарай далбалақтай ұмтылғандары көп.

	Осы қарбаластың мәнiн жөпелдемеде бұл түсiнбей қалған. Тiптi бойына қорқыныш жүгiрдi. Бас қалада жер сiлкiнедi дейтiн үрейлi дабырды көп еститiн, сол дүлей пәле жеткен екен деп үрейленген.

	Жоқ, былайғы жұрттың кескiн-келбетiнде ондай үрей байқалмады, қайта, құрақ ұшқан қошемет, ықыласты құптау- шылық бар. Топтан озып, алдымен жетуге, жұрттан бөлiнiп, жекелей көрiнуге тырысқан асығыс ұмтылыс бар. Және бәрiнiң де өңдерiн сүйiспеншiлiк пен мейiрiмнiң нышаны торлаған. Сол нышанды ашық танытқылары келедi, өңдерiне қуаныш қылып таратуға тырысады, сонымен бiрге, сыпайыгершiлiктiң сынынан шығып кетпеудi және бағады. Өздерi үшiн емес, басқа бiреудiң бет-беделiне көлеңке түспеуiнiң, шыр келтiрiп алмауының қамы үшiн қылпыл- даулы сықылды.

	Кiрер есiк айқара ашылды. Өзi ашылған жоқ, әрине. Сәндi киiнген ынталы екi жiгiт екi жақтауды екi жаққа желпiнте жөнелдi. Қаншама адам қатар кiретiн сықылды.

	Ешкiмге назар салмайды, ешкiмдi елең қылмайды. Екi аяқпен жер баспайды, бүкiл денесiмен жер үстiнде қалықтай- ды. Жоқ, қалықтамайды, екi аяғымен жер басып-ақ келедi. Тiптi ерекше нық басып, нығарлай жүредi. Тек, жерге қара- май, аяқ астынан қауiп қылмай, маңдайын күнге төсеп үйренген шалқақ жүрiс. Соншалық кердең, әдейi кербез. Ар- найы паң, көрсетiндi менмен. Елден ерек сұлулығына сүйсiнген, бойындағы табиғи қасиеттерiн түсiнiп, соны жұрт көзiне жайған қас сұлуға құдайдың өзi берген ерекшелiгi емес, әлдеқандай жағдайдың буына пiскен астамшы менмендiкке ұқсайды. Кейiн меңгерген, бертiнде пайда бол- ған қондырғы ерекшелiк.

	Қошеметшi көптiң әредiк-әредiк әлдебiреуiне ғана сәл-





сәл иек қағады. Көпшiлiгiне, бұларша айтқанда, пысқырмай- ды да. Бiрақ соны елең көрiп, түйткiл түйiп жатқан көпшiлiк жоқ. Бәрiбiр арсалаңдап, алдынан көлбеңдей көлденеңдеп, бiр-бiр ырсиысып қалады. Аналар көрдi ме, назарлары түстi ме – онда шаруалары аз. Өз көңiлдерiне медеу – сол да қана- ғат.

	Бұл екеуiнiң алдарынан бастаушы бастап, соңдарынан қостаушы қошшылаулы.

	«Сiрә, атақ-даңқы әйгiлi бiреу шығар? Әртiс пе, спортшы ма?»

	Осы екеуiнiң келуiн ғана күткендей, салтанатты кеш ду етiп бастала жөнелдi.

	Кештi жүргiзушi зар жақ жiгiт жағын жанып, тiлiн безеп, сарнай жөнелдi. Өзi де зуылдап-ақ тұр екен. Әттең... Әттең не керек, барлық шешендiгi мен шеберлiгi зая кеткен су сы- қылды. Өз ұлтының өкiлi өз ұлтының қауымына (ағасының айтуынша, ең зиялы қауым, ұлттың болашағы) басқа бөтен жұрттың тiлiнде тiл безеп жатса, сөзiнiң зая кеткенi емей не- мене? Бiрақ...

	Бiрақ әлгiнiң бөтен жұрттың тiлiнде зуылдатқан сөздерiне отырған топ түп-түгел пейiлдi сияқты. Елеңдей тыңдасады, құп қоштап мақұлдасады, тiптi мәз-мейрам күлгендерi де көп. Әйтеуiр, бәрiнiң де жандарына тiл де, сөз де жағымды сияқты.

	Салтанатты кештi (ненiң құрметiне жиналған кеш екенiн бұл түсiнбей-ақ қойды) жүргiзушiнiң айтуына қарағанда, осы отырғандардың бәрi – қазақ қауымының ең таңдаулы топта- ры, сүт бетiндегi қаймақтары, ертеңгi болашақтары екен...

	 	– Сонда бұлар ақын-жазушылар, ғалымдар, өнер шеберлерi, тағы солар сияқты белгiлi адамдар ма? – Сұрағы қисынсыздау шықты, әрине. Жап-жас жiгiттер мен қыздар (келiншектер ғой) ақыл-ой мен өнердiң жұлдыздары дәрежесiне қалай жете қалады? Ондайларды танып, баға- лауға бұл өзi де қаражаяу емес, теледидардан жанды бейнелерiн көретiн, газет-журналдардан суреттерiне назар- лай қарайтын. Солардың көпшiлiгiн, кәдуелгiдей, жүзта- ныстарының қатарында сезiнетiн. Жүзбе-жүз көре қалса, жа- ңылыспай танитынына сенiмi кәмiл едi. Ал мыналардың iшiнен олардың ешкiмiн кездестiрмеген...

	– Е, ондайлардың көбi қазiр жалаңаштар ғой. Ондайлар мұндай орынға кiре алмайды. Ондайларыңның бәрi мыналар- дан ықылас дәметiп, осыларды айналсоқтап, таныстық жо- лын iздеп жүредi.





	– Сонда мыналар не iстеп атақ алғандар?

	– Бұлар – жаңадан шыққан байпатшалар. Бай мен патша- ның не iстеп атағы шығушы едi? Байлығымен, билiгiмен атақты. Басқалардың бәрi – атағың да, шен-шекпенiң де, байлық пен билiктiң айналасындағылар.

	– Сонда бұлар...

	– Сонда бұлар – осы елдiң болашақтары. Осы елдiң бай- лығының иесi, қоғамның қожайындары. – Ағасының пiкiрi тiптi нық, сенiмiнде күдiк жоқ. Мына отырғандарды мақта- ныш қылатын, тiрек көретiн сыңайы анық. Әлде өзiн де осы топқа қоса ма екен? Е, қосса, несi бар?! Ағасы кiмнен кем?! Екi тiлге бiрдей ұшқыр. Бiлiмдi. Екi өмiрдi – дала өмiрiн де, қала өмiрiн де бiрдей бiледi. Мыналардай...

	– Бұларың ұлт тiлiн бiлмей ме?

	– Ә, оның түк бөгетi жоқ. Қолдарына билiк пен ақша ти- ген соң бәрiн де өздерi жасайды. Қазiргiлер де сөйтiп жүр. Бұларды «орыс тiлдiлер» деп атайды. Қазiргi негiзгi ықпалды күш – осылар. Газетiң де, радио, теледидарың да солардың әуендерiне жығылады, осыларды мадақтайды. Көше толы жарнамалар – осылардың аттары. «Дүниенi ақша билейдi» деген сол. Әрине, ақыл-айлалары баршылық. Бiрiншi орында



	 	– капитал. Ақыл-айланы жүре-жүре меңгере бередi. Әлемдiк қағида да, тәжiрибе де солай.



	Ағасы мына байшыкештердi (байшыкеш емес, нағыз бай- лар-ау, сiрә) мақтағаны ма, даттағаны ма? Мақтамайды да, даттамайды да, бiрақ мойындайды. Мойындап қана қоймай- ды, мойынсұнады. «Шындықтан қашсаң да құтылмайсың, құтыла алмайсың» деген шарасыздыққа көндiккенi сықылды. Ешқандай қызғанышы, асып бара жатқан қызығушылығы да көзге ұра қоймайды.

	Сонысы дұрыс шығар. Бiреудiң бары мен байлығын қыз- ғану – келеңсiз құбылыс. Бишаралықтың бiр түрi... Бiреудiң пешенесiне жазғанын...

	Қандай жолмен тапса да ма? Иә, қандай жолмен тапса да. Кiнәла, жиiркен, бетiңдi терiс бұр... бiрақ қызықпа, қызға- ныш қылма.

	Сонда мыналар пешенелерiне жазылып, тағдырлары жар- қырап туғандар ма? Тағдырлары жарқырап па, жарылқап па? Мейлi. Маңдайлары жарқырап, тағдырлары жарылқап туған- дар. Қаптаған ауылдағы қаптаған көпшiлiктей (қалада да қаптап жүрген шығар) сорлары қалың, еңбектерi еш, тұздары сор емес...

	 	– Ұялма, қорғанба, iшiп-жеп отыр. Бұл жерде iшкен-же-





генге ешкiм қарамайды. – Ағасы иегiмен нұсқап, стол үстiндегi самсаған тағамдарды нұсқады.

	 	– Көп тамақтарды бiрiншi көруi, наверно. – Жеңгесiнiң мұқатқаны емес, қамқоршы болуға тырысқаны. Қай тағам- ның орны мен ретi қашан, қалай жеу керек, тағы-тағылардың жөн-жосығын ықыластана үйретiп жатыр.



	Стол үстi салқын тағамдарға самсап-ақ тұр. Осылар аздай- ақ, даяшы жiгiттер мен қыздар тағы да үстемелеп әр түрлi та- ғамдарды қойып, дастарқанға тықпалап жатыр.

	Өздерi сондай маңғаз, бапты. Киiмдерi кiршiксiз. Ақ көйлек, қара костюм, көбелек сынды тамақбау. Қыздары шо- лақ етек юбка. Бәрi бiр қалыптан шыққандай...

	Қыздардiкi құдай жөнi. Аспаздық, даяшылық – солардың қолы. Ал тепсе – темiр үзетiн жас жiгiттердiң жылп-жылп етiп табақ тасып, қасыңа келiп, әмiр күтiп, тағзым етiп тұруы еш қисынға келмейдi-ақ. Сол бiлектiң қарына төрт бүктеп ақ сүлгi iлiп, оң қолдарымен тағам тасуға шебер-ақ машықтан- ған. Соншалық елгезек, соншалық кiшiпейiл. «Тәйт!» деп зекiп қалсаң, «дат тақсыр!» деп зыта жөнелуге дайын.

	 	– Жiгiттердiң даяшылықта жүргенi ерсi көрiнiп тұр ма?

	– Ағасы мұны бақылап отырса керек, көңiл қопсысын дәл аңғарды.

	– Мазақ сияқты. – Иә, мазақ қылып, таба қылып, әдейi зорлықпен қосқан жұмыстары шығар. Бiрақ мына жүрiс- тұрыстарынан зорлықтың нышаны да байқалмайды. Тым ықыласты, тым кiшiпейiл, тым разы-қош.

	– Қалада самый дефицит орын осы. – Жеңгесi шын-ақ мақтады.



	Өзiнiң қызыққаны емес, бiрақ өзгелердi қызықтырғаны ап-анық. Өзгелердi (сонда олар кiмдер) қызықтырып отыр, ал қайнын кекеткендей ме, қалай? – Олардын акысы өте көп и устинде тагы табады. Коп табады. Мына байлар акшаны лак- тырып береды.

	Е, нағыз қорлау сол десейшi. Қайсысы қанша лақтырар екен, қашан лақтырар екен деп әркiмiне жаутаңдап жүргенi ғой. Тамағы тоқ байшыкеш кекiрiгi азып отырып, ақша лақ- тырады. Қожасы тастаған сүйектi қағып алған жануардай («иттей» деуге аузы бармады) анау да ақшаны iлiп алып, қал- тасына тығады. Басын шұлғып, рақметiн бiлдiретiн шығар. Ықылас пен кiшiпейiлдiктiң бiр ұшығы осы лақтырылатын ақшада жатпасын.

	Салтанатты кеш (кеш пе, отырыс па, той ма, соны ұға алмай-ақ қойды) қыза түстi. Әр түрлi ойын-сауықтар жүргiздi.





Әркiм-әркiм орнынан тұрып, әлдекiмдерге арнау сөз айтты. Әрине, арнау сөздiң ең бiрiншi бөлiмi ел басшыларына арна- лады. Ықыластарын, алғыстарын жаудырып жатыр. Сонда мыналардың iштерiнде соны көшiрiп жеткiзетiн бiреулер бар ма? Әлде ниетi мен бағытының түзулiгiн мына топқа жалпылай бiлдiруi ме?

	Сырттағылар мен iштегiлерге арналған мадақ сөзден кейiн жапа-тармағай жапырласып қол соғады да, апыл-ғұпыл рюм- каларын көтередi.

	Жеңгесi бұған ым қылады, көз қиығымен рюмканы қиықтайды. «Сен де iш» дегенi.

	Оншалық қорқауланбаса да, ұрттап-жалап iшiп отырған. Жеңгесiнiң иек қаққан ымынан өзiнше жанашырлық көрсеткендiктi ұқты, сонымен қатар, мына ас та төк тағамды аяма деген сыңайды да аңғарды.

	 	– Бәрiбiр, аналарға қалады. – Жеңгесi тағы да иегiн көтердi, иегi даяшыларды нұсқады. – Олар басқаларға қайта бередi. – Бұл жолғы қазақшасы жап-жатық шықты.



	Е, е, олар сонда байшыкештердiң лақтырған ақшасын терiп, қалған-құтқан тағамдарын қайта мал қылып, соны күнкөрiс жасамақ қой. Күнкөрiс емес, шаш-етектен малын- ған табыс...

	Салтанатты кеш ең қызу шағына жеттi. Тақылдаған сөздер тақпақталып айтылып жатыр. Тек басқа жұрттың тiлiнде сөйленедi. Қан қыздырып, жүйкенi қоздыратын му- зыка даңғырлайды, жалаңаш-жалпы шығып, ән айтқан қыз- дар бар. Қырылдап, күшенiп, тамақтарынан айтады. Нағыз әншiше көмекейден сылдыратпайды, әдейi қырылдап, та- мақтарын зорлана жыртады. Осындай әуен мен әдiс отыр- ғандардың бәрiне де ұнайтын болса керек, елiгiп, елiрiп, қоса қызбаланады. Иықтарын селтеңдетiп, бастарын ырғаңдатады.

	Мұндай әуен мен әдiс қазiр ауылға да жат емес. Келсiн- келмесiн басқа-көзге төпелеп, тамақтарын жыртып, қырыл- дап-бырылдап олар да ән айтады. Қырылдап-бырылдағандар- дың әуендерiне қол соғады, ес-тұстары қалмай селкiлдеп би билейдi. «Би билейдi», «ән салады» деген қастерлi өнердi селкiлдек пен қырылдаққа таңу обал-ақ.

	Әрине, қазiргi ән әуенi мен би билеу әдiсiнен ат-тонын ала қашпайды. Реттi жерлерде, орынды тұстарда өзi де селкiлдей жөнеледi, қошеметтеп қол соғады, дастарқан ба- сындағы желiктi топқа iлесiп, солардың әуендерiне қосыла- ды. Жаңалықтың жаршысы болмаса да, оның өмiрге енуiне





көңiлiнде ешқандай бұра тартқан қарсылығы жоғы анық. Сөйтсе де, әр нәрсенiң орны мен жөнiн анық пайымдайды: жақсы – қашан да жақсы. Шын жақсыда ескiру, жарамсыз- дану деген болмақ емес. Ұрпақтан-ұрпаққа қызмет етедi, ұрпақтан-ұрпаққа жаңғыра бередi, ұрпақтан-ұрпақтың тәрбиесiне жүредi. Бiрақ, сол жақсының бәрiн қазiргi ұрпақ қажетсiнiп жүр ме? Неге қажетсiнбейдi? Жандары тiлемей ме, жүректерiнiң қажетiн өтей алмай ма? Сiрә, соның екеуi де бар: жандары да тiлемейдi, жүректерiнiң де қажетiне жүрмейдi. Үлбiреген, үзiлген сезiм, елжiреген көңiл, аңсарлы жүрек, көкке қол созған жүрек, жан мен жүректiң тағы осындай адамдық күйлерi қазiргi жастарға ( өкiнiштiсi – со- лардың iшiнде мұның өзi де бар) ескiнiң көрiнiсi есебiнде ғана жүргенi ме? «Жастар – бiздiң болашағымыз!» Әнебiр жылдары ғана осы ұран оңды-солды көпiре қайталанушы едi. Осындай ұранның икемiне қоғам қаншалық қызмет көрсеттi

	 	– оны бiлмейдi. Бiлетiнi – жасөспiрiм желкiлдек түлек әлгiндей ұрандарға елiгiп, желiгiп қалатын. Болашақта қоғамның тұтқасын ұстауға көбi-ақ талпынатын әрi соған құлшынатын. Ал ендi ше? Елi тәуелсiздiк алды, жұрт емiн- еркiн бостандық өмiрге жеттi. Солай деп айтылады, солай деп жазылады. Талап қылып, бағы жанып, еңбек еткендер байлыққа да, билiкке де бөгетсiз жетпек... Ондай биiкке шыға алатындар кiмдер? Кiмнiң бағы жанады? Мына отыр- ған байшыкештер тобының ба? Әлде қаңырықтары түтеп, сенделiп жүрген сырттағы көптiң бе? Мына топтың бақтары қазiр-ақ жүрiп тұр екен. Жолдары ашық, болашақтары нық. Тек қашан жететiн уақыттарын ғана күтулi... Ел-жұрттары- ның қамын ойлау, қамқорлық жасау нысаналары қаншалық екен...



	Кештi жүргiзушi жiгiт көпшiлiкке жар салды. Ықыласта- ры мен назарларын өзiне аударды. Ерекше бiр мәндi бәсекенi алдыға тосты. Жiгiттердiң жiгерлерiн қайрады, делебелерiн қоздырды. Жай бәсеке, жалаң мырзалық емес, қастарындағы ханымдарының мәртебелерiн асырар, мерейлерiн үстем етер, нағыз мырзаларға ғана жүрер сын. Дестеленген гүлбезендi сатып алуға бәйге жариялады. Кiм көп бередi – жеңiс сонiкi. Әр түрлi гүлбезендер. Көлемi, гүлiнiң сәнi, қанша түстi, қаншама түрлi гүлден қиыстырып, қиюластырып, безендiрiп- ақ көркемдеген! Сыртын ораған әлемiштерiнiң өзi қандай! Шашақталған, кекiлденген, қырық бұралтып бунақтап бу- дақтаған, тарам-тарам желбiреген, шиырыла шиыршықтал- ған, желпiнiп желкiлдеп тұрған бунақтар... Арнайы қорапқа





салып безендiрiлген гүлбезендер, белiнен қынай буылғанда- ры, жалпағынан тартылып бiрiктiрiлгендерi,.. әйтеуiр, сан түрлi.

	Бәсеке бiрден қызды. Ауылдағы көкпардың додасына түскен қызба топтың қылығына көштi. Бастаушы жiгiт бас- тапқы бағаны айтады, отырғандардың әлдебiреуi оны көтере қояды. Бастаушы жiгiт жар салып, соны жариялап үлгерген- ше, екiншi бiреуi тағы көтередi. Кәдуелгiдей-ақ тартыс, бәсе- ке. Гүлбезеннiң бағасы белгiлi бiр шекке жетедi – бәсеке кiлт тыйылады. Соңғы бағалаушы жеңiстi иемденедi. Масай- рап, мәртебесi өсiп, желектi гүлбезендi желiгiп барып, қолы- на алады. Елбек қағып, аруының алдына келiп, шыбындаған атша басын шұлғып иiп, гүлбезендi ұсынады.

	Отырған көпшiлiк қошемет қылып, жаппай қол соғып, мәз-мейрам шуылдасып қалады. Гүлбезендi аруға мақтау ай- тып, мадақтау қосып, арнайы тост көтерiседi.

	Гүл құшақтаған арудың қуанышында шек жоқ. Алғысты көңiлiн бiлдiрiп, қуанышты жүзiн жарқыратып, бояу мен ба- қыттан жалтылдаған көзiн жалт-жұлт төңкерiп, басын сәл иiп, айнала iзет жасайды.

	Соның арасынша кезектi гүлбезенге бәсеке жарияланады. Бағасы әлгiден қымбат. Сәнi де, мәнi де iлгерi тұр. Безенi басқаша, шоқтары өзге түрлi.

	Жаңа талапкерлер, басқа бәсекешiлер шығады. Бiр- бiрiнiң бәйгеге қосылар тұсын, бәсекелiк мөлшер дәрежесiн, тоқтайтын шегiн анық пайымдасатын болса керек, әлдебiреуi белгiлi шекке жеткенде басқалары кiлт тыйылыса қалады. Үлес сенiкi дескендей ишара жасасады. Анау жеңiске жетедi. Сондай бiр жеңiстi ағасы да иемденген. Орта тұсқы бәсе- ке. Тұп-тура 1ӨӨ доллардың гүлбезенiн әкелiп (анығы жеңiп алып), келiншегiне сыйлады. Стол үстiне хош иiстi жұпар жайылды. Сәндерi ажарлана түсiп, мәндерi салмақтана қал- ған сияқтанды. Жан-жақтарынан қошеметшiлер шықты. Жеңгесiнiң де мәртебесi өсiп, жан-жүйесi масайрап-ақ отыр. Өзiнен бұрын гүлбезен иемденгендерден асып түстiм деп, ендi өзiнен кейiн иемденетiндерден кем түсем деп не мақтан- ғаны, не қорсынғаны сезiлмейдi. Осы сыбағасын лайық көрiп, соған разылығы мен қуанышын ап-айқын ұқтырып

	отыр

	 	– Жүз доллар қанша теңге? – Ұялып әрең сұрады. Дол- лардың теңгелiк құнын бiлмегенiне емес, «жүз долларды көпсiнiп, iштарлық жасап отыр» деп ойлай ма деп ұялды.

	– Жетi жарым мың теңгенiң ар жақ-бер жағы. – Ағасы





пәлендей мән берiп, сөзiне салмақ артқан жоқ. Жай ғана, сұраққа жауап ретiнде жеткiздi.

	 	– Бiздiң жақтағы бiр қараның құны ғой! – Таң қалып, қайран болған қалпын iрке алмай қалды.

	– А что это «кара»? «Черный» что ли? – Жеңгесi бұларға аңқау аңтарылды.



	Бұлар күлулерi керек едi, бiрақ екеуi де күлмедi. Ағасы, сiрә, келiншегiнiң сыралғы сөздерiне әбден үйреншiк болса керек. Ал мұның өз көңiлi жаңағы оқыс таңырқаудан әлi шыға алмаған.

	 	– Крупный рогатый скот, – дедi ағасы. – Яғни, корова.

	– Иә, бiр сиыр. – Бұл басын изеп, анықтай түстi.

	– Как, целая корова?! Живая? Мына гул – бiр корова? Это уж слишком. – Жеңгесiнiң де көңiлiне сыймай кеттi. Әлдеқандай кiнәнiң шетiн қоса басып тұрғандай безектей сөйледi.

	– Время такое. – Ағасы салқомсоқ қана жағдайды ескерттi. Сiрә, келiншегiне де, iнiсiне де қабат айтқан басуы сияқты.



	Ағайына түк сөлекет те емес, таң да емсе. Белгiлi, солай болуға тиiстi күй сықылды...

	Бәсеке-тартыс одан ары қыза түскен. Гүлбезеннiң сән- салтанаты да арта бердi, бағасы да көтерiле бердi. Жүз бен екi жүз доллардың аралығында талай-талай гүлбезендер саты- лып, келiншектердiң көпшiлiгi-ақ гүл құшақтады.

	Басқарушы жiгiт ерекше тыныштық сұрады. Баршаның ынтасы мен назары өзiне аударылуын тiлеп, жар салды. Бар- лық гүлбезендердiң тәңiрiсiндей түрленiп, өзгеше шоғырлы, ерекше шоқтықты жаңа гүлбезен келдi ортаға. Сәнi де, мәнi де өзгеше оқшауланып, алдыңғы бақыттылардың мыстарын бiрден басты. Көздерi iшiп-жеп, өңмендерi үзiлiп бара жа- тыр. Көңiлдерi алабұртып, ындындары құрып, жандары шы- ғардай ширығысады.

	 	– Я хочу!

	– Я хочу!



	Әр тұстан сыбырлап, жыбырлап ынтыққан үндер шықты. Ең соңғы гүлбезен екен. Будақтары бөрте-бөрте желбiреп,

	бунақтары тарам-тарам қынайланған. Шарбақ қорабының өзi қоса гүлдеп тұрған гүл түбiрi сияқты. Гүл салынған емес, гүлмен бiрге өскен қорап. Гүл өсiрген емес, өзi гүл болып өскен қорап. Өне бойы – желбiреген, үлбiреген гүл кекiлдер. Ал iшiндегi гүлбезеннiң сәнi... Үлкен құшақ еркiн толар гүл шоғы. Осы үлкен құшақ гүлдiң әрбiр талы сыртқы қораппен





үйлесiм үшiн арнайы терiлiп, әрбiр талы бiр-бiрiмен үйлесiмiне әдейi өрiлген сияқты. Келiсiмi, жарасымы, ұйқа- суы, ерекшелiгi – бәр-бәрi бiр-бiрiне сай-ақ. Не шашау шық- қан, не жаппай келiсiмнiң сәнiн бұзған бiрер тал болсайшы! Қайта, керiсiнше, осы әсем шоғырдың iшiнен бiрер талын су- ырып алсаң-ақ бүкiл гүлбезеннiң апшысы қуырылып, бере- кесi кетiп, бүкiл сәнiнен айрылып қалатындай көрiнедi.

	 	– Самый большой букет и самый красивый. 3ӨӨ доллар бо- лады, наверное. – Жеңгесi шын қызығып, жұтына тамсанды.

	– Кемiнде 5ӨӨ-ге барады. – Ағасы жайбарақат сөйледi. Барлық жай-жапсарды алдын ала бiлiп отырған адамның кейпiн ұқтырды. –

	– Және... – Ағасы бiраз кiдiрiс жасады. – Бұл букет – Аскариктiң сыбағасы.



	Аскарик бәсекеге әлi араласпаған. Басқалардың шолтаң- даған шолақ бәсекелерiне миығынан ғана мысқылдай жыми- ып, негiзгi доданы күтiп, аңысын аңдып отырған сықылды. Мына бәсекеге де пәлендей белсендiлiк көрсетпей, маңғаз, тәкаппар қалпынан өзгере қоймаған.

	Соның арасынша ортада тұрған гүлбезеннiң бағасы 3ӨӨ- ден асты. Әрине, долларлық есеппен.

	 	– Оњо, 5ӨӨ-ден ары кеттi! – Ағасы сөзiне де, үнiне де ерекше леп бердi. Әрi сүйсiнiс бар, әрi бұларға көз қылған үстемсу бар. Алдын ала бәрiн кесiп-пiшiп отырғанына кәдуелгiдей-ақ масаттанады.



	Ағасы айтқан мөлшер iп-лезде-ақ бас қылтитты: әлдебiреу 4ӨӨ-ге көтердi. Аскарик оған айылын да жиған жоқ, мысқылдай жымиып көз қиықтады да қойды.

	Баға 5ӨӨ-ге көтерiлдi. Аскарик ендi ғана сәл қозғалып, 1ӨӨ-дi бiрден үстемеледi. Баға тағы көтерiлдi.

	Баға көтерiлген сайын, үстемелеп құн қосылған сайын бәсекешiлер де, оларды қолпаштаушылар да мәз болып ма- сайрап, даурыға қол шапалақтасады, тiптi аяқтарымен жер тепкiленедi. Машинадан түскен кездегi, мына залға кiрген шақтағы, орындарына жайғасқан сәттегi маңғаздық пен бап- танудан мысқал да қалмаған. Бәрi жеңiлтек, бәрi қызынған. Бәйгеге ат қосқан адамдардай желiгулi. Бәсеке қуалап емес, қызық қызықтап, әлдебiреудi қолпаштап, соның қылығы мен әрекетiне мәз болысқан мадақтау iспеттi. Көрiнеу көзге көрiнiп тұрған мадақтау.

	Сонда бәрi қосылып, Аскариктi мадақтағандары болды ғой. Соның қошеметi, соған құрмет. Ана, бәсекенi желiктiрiп, жұртты желпiндiрiп отырғандар да соның шашба-





уын көтерiп, әдейi соның атын қамшылап, бойын қыздыру үшiн жасаған әрекеттерi сықылды. Гүлбезеннiң бағалық құнын көтерiп үстемелеп алады да, Аскарикке қарап ыржа- лаң-ыржалаң күлiседi. «Мен де бiраз ақша тастадым, осыным қалай?» дейтiн сықылды.

	Басқалардың қылық, әрекеттерiне Аскарик пәлендей мән бере қоймайды. Қайта, бұрынғыдан да маңғазданып, мәндене түседi. Аскарик мәнденген сайын қасындағысы (келiншегi ғой, әрине) құлпыра сәнденiп, жайнап, елеурей көтерiлiп, бәрiн мысымен басып, осы дүйiм жұрттың тәңiрiсiндей кергидi. Гүлбезеннiң бағасы көтерiлген сайын айызы қана қол шапалақтап, өңi бал-бұл жанып, өрекпи түседi. Сәндi гүлбезеннiң сәнiн тамашалау, бәсекенi қыздырудан гөрi үздiксiз көтерiлiп бара жатқан бағаға айызы қанып, не- ғұрлым соны қолпаштауы басым. Бекерге шашылғалы тұрған көп ақшаны елең қылар түрi жоқ. Қайта, көбiрек шашылса екен, кiм көбiрек шаша алар екен деп елеурiткен-сынды. Со- ның елеурiткен көңiлiн, бал-бұл жанған жүзiн басқалары ерекше бағалап, содан рух алып, әсерге бөленгендей күй кешулi.

	Гүлбезеннiң бағасы 7ӨӨ-ден асты. Әрине, доллармен.

	 	– Мыңға қарай тартты! – Ағасы маңғаздана керiлдi, сүйсiне тамсанды.



	«Мыналары сұмдық екен!» Әрине, iшiнен айтты. «Несi сұмдық?» Оны пайымдап үлгермедi. Пайымдауға тағаты да жетпедi, уақыты да жетпедi.

	Гүлбезеннiң бағасы 8ӨӨ... 9ӨӨ...

	 	– Тысяча! Точка! – Аскариктiң даусынан лептi зiл шық- ты. Орнынан да қозғалақтап кеттi. «Осымен доғарыңдар!» де- ген бұйрығы сықылды. Зiлдi даусымен қоса жұдырығы стол- ды нығарлады.



	Бәсеке кiлт тыйылды. Кiлт тыйылған бәсекенiң белгiсi бо- лып, дүр етiп қол соғылды. Қоштап, қошеметтеген қол соғу.

	«Бәсеке аяқталды. Жеңiс Аскариктiкi!» деген лептi бiлдiрген сыңайларын да сонымен танытты.

	Аскарик маңғаз көтерiлiп орнынан тұрды. Қалтасынан будалап, көк ала қағаз шығарды. Соны ойын картасын ұста- ғандай жаймалап ұстап, тез санап он бөлегiн алды. Алды да, көпшiлiктен бойын да асырып, қолын да асырып, жоғары бұлғаңдатты. Қол соғудың қарқыны онан сайын күшейiп, жан-жақтағылардың бәрi құптаған дауыстар көбейдi. Орында- рынан тұрып, ерекше құлшыныс танытқандар да баршылық.

	 	– Ары қарай неге таласа бермедi? – Бәсеке аяқталмай,





орта тұста тынған сықылданды. Шегiне жетпей, шорт үзiлген-сынды.

	 	– Ары созуды Аскарик ұнатпады. Ашуланып қалуы да мүмкiн.–

	– Аскариктiң ығына жығылған көпшiлiктiң қылығын ағасы да құп көрулi.

	– Ашуланса қайтедi екен? – Көпшiлiктiң намысын бұл жыртып, кетiп бара жатқан еселерiн қайтарар амал iздегендей көңiлi алабұртты.

	– Оның қырына iлiккен адам бiр-ақ күнде бәрiнен жұрдай болып далада қалады. Далада қалмайды-ау, қаңғырып кетедi. – Ағасы қорқа сыбырлады. Осы төрелiгiнiң сыбысы мен шетiн естiп қалса-ақ, күнi қаранға айналатындай қауiптенулi.

	– Соншалықты ол?.. – Сөзiнiң аяғын таба алмай (әлде айта алмай ма?) тұтқырыңқырап, ағасына қараған. Көпшi- лiктiң үрейiн ұшыратын қазiргi жан алғыш әзiрейiл – рэкеттi ойша бағдарлаған. Сiрә, барлық рэкеттiң бастығы болғаны ғой.

	– Ол – нағыз дөкейдiң күйеу баласы. Қасындағысы – сол дөкейдiң қызы. – Ағасы бағжиып мұның бетiне қарайды.



	«Ұқтың ба?» деген әлпетi ұп-ұғынықты едi.

	Жоқ, ұқпады. Ал, дөкейдiң күйеу баласы екен... Анау – қызы екен. Нағыз дөкейдiң-ақ. Сонсоң? Қит еткендi айтып бара ма? Жарайды, бұлар айтып барсын-ақ. Нағыз дөкей со- ған жiнiге қала ма? «Қыр!» дегенiн – қырып, «Жой!» дегенiн

	 	– жоя бере ме? Кез келген жерден кек қайтара бере ме? Сон- да оның «нағыз дөкейлiгi» қайсы? «Нағыз дөкей» емес, нағыз шағын адамның өзi болды ғой. Шағын, қызғаншақ, отбасы- лық қана тұлғасы бар жай пенде. Жоқ, жай пенде емес, қиянатшыл, кекшiл, күнәњар пенде. Пенде емес, жаман адам...



	Жар салып қақылдап тұрған қақсауық жаршы осы бiр

	«текетiрес үлкен сайыстағы Аскариктiң ғажайып жеңiсi үшiн мөлдiр шарапты ақ тiлектердiң сусыны ретiнде ақ жүректердiң түбiне құйып жiберудi» ұсынды. Сол-ақ екен, құп қоштаған, қуана шуылдасқан жандайшап дауыстар гулей жөнелдi. Сатыр-сұтыр соғылған алақандар, гуiлдескен да- быр-дұбыр қошеметтерге орындарынан тасыр-тұсыр тұрған сарт-сұрт қозғалыс қосылды. Сонсоң, осы қарбаластың бәрiн әсем әуенiмен басып, мөлдiр бокалдардың мөлдiр әуезi тара- ды. Осы бiр мөлдiр әуен, мөлдiр әуез мына топқа тiптi де қонбайтын сықылды. Әуен мен әуездiң неше түрлi кереметiн





сатып алуға, әуен мен әуездi ғана емес, әуен мен әуездi шы- ғарушы құдiреттi де, орындаушы сиқырды да алдарына әкелiп, қызметтерiне жүргiзiп қоюларына құжырлары да, жағдайлары да қаптал келiп тұр. Әрине, нағыз өнер сатыл- мауға тиiс. Нағыз өнер сағағынан үзiп алатын гүл емес, нағыз өнер – ми, ой, жан, қан, жүрек. Ал, миы, жаны, қаны, жүрегi жоқ бiреулер нағыз өнердi тәлкек қылады, саудаға салады, билiк жүргiзедi...

	Айтпақшы, мына жердегi мәселе гүл туралы едi ғой. Бәсе- кеге қойылған гүл.

	Гүл туралы ма едi? Күнкөрiс туралы ма едi? Жоқ, гүл ту- ралы тұғын. Күнкөрiс өз-өзiнен тықпаланып, ортаға қысты- рылған. Анығы, күнкөрiстi бұл тықпалаған. Қазiргi кезде екi адамның басы қосылса-ақ ортақ әңгiмесi – тек күнкөрiс. Өйткенi, қазiргi өмiрдiң ең басты көрiнiсi – күнкөрiс қана. Көпшiлiк күнкөрiске тәуелдi болып кеттi. Күнкөрiс – қоғам- ның ұранына айналды. Өл-тiрiл, өз күнiңдi өзiң көр. Қалай көресiң – өз жұмысың. Сондықтан да...

	Бәлкiм, мыналар сияқтылар күнкөрiстi сөз қылмайтын шығар. Бұлардың сөз қылатындары... Мынадай кештер, кiмнiң қанша табысы бар, кiм кiмге арқа сүйейдi... Осы сы- қылды үлкен табыстың көздерi. Үлкен табыс, бiрақ арам та- быс. Халқының жанын сорған табыс. Халқының жаны мен терiн мөлдiретiп шарап қылып, бокалға құйып, сiмiрiп жа- тыр. Сiмiре бермек...

	Кесенi қолыма алып қарай бердiм, Iшiнде нақақ көзден жас бар ма деп,..

	 	– Өй, саған не болды? – Ағасы шынтағынан қағып тұр екен.

	– Сұмдық қой! Мынау сұмдық екен! – Даусы өксiп, дiрiлдеп шықты. Тiптi дабдырлап кетсе керек, жеңгесi мұның бетiне үрке қарады.

	– Не сұмдық? Ненi айтып айтып тұрсың? – Ағасы зекiгендей болды. Бұған зекiгенiмен, маңайынан сезiктенетiн, үркетiн сықылды.

	– Бiр шоқ гүлбезенге ауылдағы бiр үйдiң бiр-екi жылдық қаражатын жұмсай салу сұмдық емес пе?! Мұншалық қара- жат олардың түсiне де кiрмейдi. Олардың қазiргi бар арман- дары – осындай бiр қаражатты құдайдың көктен түсiре са- луы. Армандары емес, қияли қиялдары. Өйткенi, ондай ар- манның ешқашан орындалмас қиял екенiн жақсы бiледi. Ал мұнда... мыналар... сендер... доллардың өзiн асықша атып... Ал ана жақта ел-жұрт аш-жалаңаш... Сенiң елiң, мыналар-





дың елi... Жоқ, сендерде ел-жұрт жоқ. Жерi жоқ, халқы жоқ бiреусiңдер. Топтарың ғана бар. Байшыкештер тобы. Жүрек қалауымен бiрiккен топ емес, әрқайсың өз мүдделерiңе бола бiрiккенсiңдер. Мына қоғамның байлығы мен игiлiгiнiң бәрi сендердiң қолдарыңда екен. Сонда халықтың тарихын кiм жасайды, мәдениетiн кiм көтередi, бiлiмiн кiм өркендетедi, өнерiн кiм көгертедi? Тiптi соның бәрiн қойғанда (сендердiң сөйлеген тiлдерiң мен қолданған музыкаларыңа қарағанда,

	«ұлттық» дегеннен ештеңенiң де жандарыңа қажетi жоқ си- яқты ғой,), ана жақтағы әке-шеше, туған-туыстарың кемшiлiк, таршылықта жүр. Қазақтың кең даласының сай- сайындағы ауыл бiткеннiң бәрiнiң жағдайлары сондай. Мына желге ұшырып, жерге шашып жатқан ақшаларыңмен соларға көмектессеңдер-еттi. – Бұдан ары қазбалауға да, қазымырла- нуға да шамасы жетпедi. Өн бойын дәрменсiздiк торлады, жүрегiн шарасыздық шақты. Әлсiз, панасыз, қорғансыз сезiндi. Айқай салса – дауысын ешкiм құлағына iлмейдi, жы- ласа – көз жасын көрер бiрде-бiр жан жоқ...

	 	– Қарағым-ау, бауырым-ау, төге ме, шаша ма, жыртып та- стай ма, өз қаражаттары, өз табыстары. Пұлыңды былай жұмсама, олай жұмса деп басқа бiреулерге нұсқау беруге қандай қақымыз бар?!

	– Ал сенiң ше? Сенiң пұлыңа да нұсқау беруге қақымыз жоқ па? – Ызамен, зiлмен айтты. Өршелене, өшiге қарады.

	– Бауырым-ау, маған ондай табыс қайдан келiптi. Аузы- мен құс тiстеген ағам отыр ма, төбесiмен көк тiреген әкем отыр ма? Жанталасып, бiрдi-бiрге жамап... – Ағасының үнi жылымшы, жасық шықты.

	– Ал мыналардың?.. – Байқамай қалды, қаттырақ айтты. Тiптi өшпендiлiк көрсеткендей болды. Жақын отырған екi- үшеу жалтаң етiп бұларға қарады. Жақтырмады. Желке жүндерiн күржитiп, тiстерiн ақситқан ауыл үйдiң төбет иттерi сияқты. Шеттен қосылған бұралқы итке «құйрығыңды бұтыңның арасына қысып ұста» деген өктемдiктерiн анық ұқтырды.

	– Е, бұлар... Бұлар құдайдың өзi жарылқап туғыза салған сүйiктi құлдары. Ана қоғамда да дандайсып жүретiн осылар- тұғын. Мына қоғамда да осылар қожа. Әкелерi, аталары не ағалары – үкiметтiң бiр-бiр тұтқасын ұстап отырғандар. Бұлар табыс iздеп әуреге түспейдi, табыс бұларды iздейдi. Жай iздемейдi, қояр да қоймай жүрiп iздейдi. Алмаса, есiгiнен кiрiп, босағасында жатып алады. Таптап өтсе, таба- нына жабысып қалмайды. Бүгiнгi шашқан мың доллар ертең





пәленбай еселенiп қайтады. Ана гүлбезеннiң көрiмдiгi деп таңертеңнен бастап жан-жақтан шабылады. Өз-өзiнен суша құйылып жатқан ас та төк табысты бұлар шашпағанда кiм шашады.

	 	– Менiң байлығым! Бәрi менiң байлығым! – Бар даусы- мен айқай салуға шақ қалған. Ағасы дер кезiнде түртiп үл- гердi.

	– Қайдағы сенiң байлығың?

	– Менiң әкемнiң, әкемнiң әкесiнiң, оның әкесiнiң бай- лықтары. Табан ақы маңдай терлерi. Соның бәрiн жылпостар тонап алған, иемденiп алған. Кеше де тонаған, бүгiн де тонап жатыр. Бiр тонағыш екiншi тонағышқа мұра қылып үлестiрiп жатыр. Жақсылар мен жайсаңдар, ел-жұртының тарихы мен мәдениетiн жасайтындар олардың маңайын баса алмайды. Қара жүрек ұрылар, қанды көз қарақшылар. Тектi ұрылар ұрлаған мүлкiн тығып ұстаушы едi, бұлар бүкiл әлемге жар салып, мақтан қылады екен. Ұрлық малының буымен басқа- ларды басып-жаншып, кеуделерiмен қағады. Ұрлықтың ма- лына кеуделерiнен пiсiп, жарылып кете жаздайды. Халықты көзге iлмегендерi ғой. Байлығын тонап, барын ұрлап алып, жиған-тергенiн шаштырып жiберiп, сол қылықтарын ел- жұрттың алдында мақтан қылысады. Ұятсыздық, имансыз- дық деген осындай болар. Тоналды, шашылды, сатылды. Әу бастан-ақ елге шын иелiк жасалып, қоғамды жаппай тонат- пағанда, жабыла ұрлап жемегенде, әр түрлi науқандар ойлап шығарып, елдiң жиған-тергенiн шашып жiбермегенде, ха- лықтың болашақ байлығын саудаға салмағанда, елдiң дәрежесi басқа ел қатарлы болып тұрар едi ғой. Жалпақ дала- дағы жалпақ елдi көрмей ме, бiлмей ме? Әсiресе, мыналар- дың әке-шешелерi неге соншалық сезiмсiз? Тонау мен ұрлықтан алған арам байлықтарына өздерi алшаңдап өмiрдi асықша атты, ендi бала-шағаларын құтыртып, төктiрiп-шаш- тырып қойды. Кiм едi олар? Құдайдың арнайы жiберген адамдары ма едi? Жолсыздықпен, әр түрлi жағдаймен жоға- ры лауазым алғандар, жөнсiздiкпен бақ-дәулетке жеткендер. Халықтың қайғы-мұңын қоса арқаласып, бейнетi мен зейнетiн қоса кештi ме? Арман-мүддесiне күйiп-жанды ма? Зарына зарлады ма? Жырын жырлады ма? Жоқ. Олардың орындарын ендi мыналар басады. Сонда елдiң болашағы... – Көмейiне кептелген өксiктi одан ары тежей алмады. Алды- мен тырналап өзегiн өртедi, сонсоң ап-ащы болып болып көз аясын ашытты.



	1997 жыл





К®РШI ҮЙДЕГI ҚЫЗ


	1

	Екi жылдың жүзi толған – үйлi-баранды, балалы-шағалы- мын. Үй iшiмдi шұбатып (барлы-жоғы әзiрше үшеу-ақпыз,

	«үй iшiмiз» деген сөзге келiншегiмiз екеумiз мәз бола масай- раймыз), ауылға барғам. Демалысқа шыққанмын.

	Шешем менен бұрын немересiне ұмтылып, қалбалақтап елпектей жөнелдi. Соның осқырына одырайғанына, жатыр- қай пысылдағанына мәз.

	 	– Ананы-шы, мына қара кемпiрдi қайдан көрдiм деп тұрсың, ә? Қалаңа жiбермей алып қалып, көзiңе шыбынды үймелетермiн, әлi... – Шешемнiң өкпелегенi емес, қуаны- шын қызықтаған түрi.



	Келiншегiм (әуелгi жылдары «келiншегiм» деген сөзге бұртаңдай қалушы едi, кейiн одан зорғысының өзi майдай жағатын болды) бағжиып, маған жаутаңдады. Кескiнiнде

	«ендi қайттiк» деген абыржу бар.

	Мен көзiмдi қыстым: «саспа» деген белгiм.

	Бұрын аралап жүрiп өзiм сәлем беретiн үлкендердiң көбi ендi өздерi кiрiп-шығып, аман-саулық бiлдiрiсiп жатыр. Алыстан келген жолаушы дейдi, оқыған-тоқығаны мол, жолы үлкен азамат дейдi. Ата жұртының топырағын тұңғыш басып тұрған мына кiшкентай батырға (менiң баламды айта- ды) сәлем беру парыз дейдi.

	Осының бәрiн мақтан қылып, асып-тасып шешем жүр. Бiраздан кейiн, жұрт аяғы саябыр тауып, сағыныш мауқы ба- сылған шақта, әдетiнше, ауыл-аймақтың өзгерiс-жаңалығын түгендеуге кiрiстi. Шеттерiнен тiзiп, жаңа туған баласына шейiн қалдырмай тәптiштеп жатыр. О дүниелiк болғандарын да ескертiп өттi. Ретi келген жерде көңiл айтуым қажет. Тек, бұрын ең бiрiншi хабарлайтын, сүйсiне айтатын көршi үйдiң қызы туралы жұмған аузын ашпайды.

	 	– Көршi үйлерiңiз аманшылықта ма? – Шешемнiң сол әдетiнен жаңылғанына әдейi құлаққағыс қылдым.

	– Аман-есен жүрiп жатыр... Е, әлгi қыздары бар едi ғой, Лағыл ше? Тұрмысқа шыққан... – Шешем бөгелiңкiреп отырып, қайта жалғады. – Бағы жанбады ғой байғұс қыздың.



	Көңiлiм елең етiп, тiксiне қалдым.

	 	– Тұрмысқа шықса, бағы неге жанбайды?

	– Әйелi өлген бiреуге барды. Ешкiмнiң зорлық-қарлы- ғынсыз өз еркiмен-ақ кеттi, бiрақ көңiл-қошы жоқ екенi беп- белгiлi. Бiздiң үлкен қайнағаның Гүлжанын жеке шығарып





алып, көп жылапты. Той үстiнде де қабағы ашылмады. Жаңа түскен келiншектiң өз тойында өзi ән салғанын о заман да бұл заман көргенiм де, естiгенiм де сол. Үзiлтiп тұрып

	«Әйкен-айды» айтты. Бiр емес, екi рет қайталады. «Көзiнен жас шығып кеттi» десiп жүрдi, онысын өзiм байқамадым, бiрақ бәрiмiз де қамықтық.

	Көңiлiм алабұртып, жүрегiмдi мазасыздық торлады.

	«Гүлжанға не айтты? Неге жылады? Шынымен-ақ, осы уақытқа дейiн құр үмiтпен жүргенi ме?»

	Бiрер күннен кейiн Гүлжаннан сыр тартқам. Жылжытпа- лап, онша ашыла қоймады.

	 	– Анау-мынау жiгiттi көзiне iлмейтiн Лағылға бұйырға- ны, ақыры, сол болды. – Гүлжан менi жазғырғандай сы- ңайлы.

	– Одан берi қанша уақыт өттi, теңi табылатын едi ғой. – Мен амалсыз жақаурата сөйледiм.

	– Солардың бiрiн де теңсiнбедi ғой. Қашан сен үйленген- ше, күдерiн үзбептi. Кейiнгi кездерi мен де көп араласпай- тынмын. Дәтiм бармады, кiнәлi көрiндiм. «Менiң обалыма қалған сенiң туысқаның» дедi.

	– Обалыма қалған дейдi... – Даусым қаттырақ шығып кеттi.



	Гүлжан маған зiлдене бағжиды. «Өтiрiк пе?» деген жазалы сұрақты кескiнiмен ұқтырды.

	 	– Тойында ән айтты, ең соңғы рет ашылғаны болу керек.



	Содан берi «Лағылдың «Әйкенайы» дейтiн болдық.

	Гүлжан екеумiз тоңторыс тарастық.

	«Әйкенай» әнi құлағымда қайта жаңғырды.





* * *


	«Саған айтпай сырымды кiмге айтайын

	Шын жүректен сүйгенiм сен болған соң Әйкена...а...а ай...» Осы әуендi қай жерде қашан естiсем де, осынау екi жолы тек маған арналып, маған бағытталғандай бiр қобалжу күй

	кешем.

	2

	Мен онда үшiншi курста оқимын. Әкемнiң жылын беруге күзде ауылға тағы барғам. Үйiм – совхозға таяу маңдағы ферма орталығында.

	Шешем жылап-сықтап қарсы алды.

	 	– Сен оқуыңды бiтiргенше жүре тұратын-ақ жөнi бар едi. О дүниеде сақтап қойғаны суып қалатындай асықты. «Бiр ба-





лам – бұғалтыр, бiр балам – оқымысты» деп ендi күпие бас- тағанда, құдай-екең көре қалды ғой. – Кемсеңдеп жең ұшы- мен көз алдын сүрттi.

	 	– Тәте-ау, мен кеткелi екi-ақ өттi ғой, ақсақалың жаңа қайтқандай, менi жаңа көргендей, құдай-екеңе шағына бас- тадың. – Шешеме әзiлге сүйеп, басу айттым. Күрт опырыла қалған өз көңiлiмдi де тежеуiм бар.

	– Қойдым, құлыным, қойдым. Сендердiң тiлектерiңдi тiлегеннен басқа құдайдан қалауым жоқ. Тәңiрге күпiрлiк қылмаймын. – Шешем алдыға түсiп, үйге қарай бөйтеңдей жөнелген.



	Белi бүгiлiңкiреп, қартайып қалғанға ұқсайды. Көз аясы- нан бөлекше көрiнетiн астыңғы қабақ етi – әжiмдi құр терi. Шолақ иегiнен бөлiне салбырап тұратын томпақ бұғағы да қатпарланып, кәрi терiге айналыпты. Адымдамайды, бүкшеңдейдi.

	Шағын екi бөлмедегi көзiме де, көңiлiме де таныс қоңыр- қай мүлiктер жалтаңдап, жаутаңдап, алдымнан жамырай көтерiлдi. Бөлме тап-тұйнақтай жиналған, сыланған, сыңғы- рап тұр.

	 	– Өзiңiз тiптi пысық болып кетiпсiз. – Шешемдi әдейi қолпаштап қоям.

	– Мың болғыр, мына көршi үйдiң қыз баласының арқасы. Бақытың жанғыр, демалысқа келген сайын өз үйiнен бұрын осында жүгiредi... – Шешем шай-суанның қамымен күйбеңдеулi, аузы – сөзде. Ел-жұрттың өзгерiс-жаңалығын түгендеп жатыр. Менiң демалысқа келiп-қайтқаныма екi-ақ айдың жүзi болғанын ұмытып кетсе керек.



	Кешкiсiн көршi совхоздан аға-жеңгем келдi.

	Немерелерiн сүйiп, шешем мәре-сәре қуанып қалды. Ара- арасында көз алдын сүртiп-сүртiп қояды. Осы қызығының бәрiн қиып, тастап кете барған ақсақалына көңiлi босай бередi. Артында қалғандардың соңғы борышы – жылын бер- геннен кейiн, мүлде атаусыз, ұмыт қалатындай көредi. Жал- ғыз отырудың қиындығын көлденең тартып, қолыма көшiрiп алам деген ағайымның тiлегiне азарда-безер ат-тонын ала қашады.

	Жасынан бiрге өскен құрбы-құрдастарын қимайды; жа- қын жер болса да, туған топырағынан кеткiсi келмейдi; оның үстiне, пенсияға шығуға қалған бiрер жылын осы жерде өткермек.

	 	– Бәрiнен де, әкелерiңдi қалай жалғыз тастап кетемiз. Екi жерде – екi үй, әкеңнiң түтiнiн жеке түтетiп отыра берейiн.





Мына кенжесi оқуын бiтiрiп келген соң, өз шаңырағына өзi ие болар.

	 	– Бiз еншiмiздi алдық қой, ендi ештеңесiне де тимеймiз, бәрiн санап өзiне қайтарамыз. – Жеңгем бұртаңдай сөй- лейдi.

	– Жарайды, қара шаңырақтың иесi өзi қожалық еткенше бөлек отыра тұр. Сонсоңғысын көре жатармыз. Алданыш бо- лып қасыңда жүрсiн, немерелерiңнiң бiрiн алып қал.

	– Ағайымның сөзiн бәрiмiз бұйрықтай қабылдадық.





* * *


	Бiр-екi күн ғана аялдап, әкемнiң жылын берiсiмен, оқуыма қайттым.

	Ауыл ақсақалдарының бiрi менi аудан орталығына апа- рып салуға әдейi арба жегiптi.

	Жұмсақтап шөп салып, киiз жайған арба үстiнде беттерiн сырт берiп екi қыз отырған. Мен оларға пәлендей назар ауда- ра қоймағам. Кемсеңдей қоштасқан шешеме әр түрлi жұба- тулар айтып, қалжыңдаған болам. Өзiмнiң де жетiсiп тұрға- ным шамалы: көңiлiм опырылып, жүрегiм езiлiп-ақ барады, бiрақ соны сездiрмеуге тырысулымын.

	Арба қозғала бере-ақ қыздардың бiрi сәлем бiлдiрiп, бия- зы ғана үн қатты. Мен де сәл қырындай бұрылып, амандас- қан ишара жасағам. Жүрегiм дiр ете қалды: жүзiн төмен са- лып, болар-болмас ернiн жыбырлатқан Лағылға көзiм түстi. Шешем алғыс айтқан көршi үйдiң қызының сырын ендi ұқтым. Бойымды тез билеп, ақсақалдан әлде бiрдеңелер сұрап, самбырлай сөйледiм. Ақсақал бiрер қайырым жауап- тан арыға бармады,

	Бiраз уақыт үнсiз қалдық.

	Әлдебiр әзiрде қыздар ыңылдап ән салды.

	 	– Бәрекелдi, қарақтарым, дауыстарыңды шығарыңқырап айтыңдар. – Ақсақал разылығы мен тiлегiн қабат бiлдiрдi.



	Қыздар әлi сыздықтатып қана дауыс созып, әр әннiң ба- сын шалудан аспаған. Әлдебiр уақытта жаймашуақ қоңыр дауыс көтерiле шалқып, арба үстiнде жеке қалықтады.

	Лағылдың әншi екенiн бiлмейтiнмiн, әрi таңырқаймын, әрi тамашалаймын. Жай ғана ән салу, көңiл көтеру емес, сыр айтуға, мұң шағуға, арманын жеткiзуге ынтық дауыс. Бәлкiм, мен солай қабылдаған шығармын, ән негiзгi әуенiнен гөрi ащылау, мұңлылау естiлдi. Мен бiлетiн «Әйкенайда» аңсар- мен қоса, сәл ойнақылық та бар едi. Лағыл мұңды әуендi ба- сыңқырап, созыңқырап айтты. Әсiресе:





«Саған айтпай сырымды кiмге айтайын Шын жүректен сүйгенiм сен болған соң,

	Әйкена... а... а... ай» – деген жолдарды әдейi қалықтатып, келте қайырмай, ұзақ созады. Мұңын, арманын осы жол- дарға көбiрек артатын сияқты. Үздiктiрiп, емiрене жеткiзедi. Арман мен мұң ғана емес, әлдекiмдi кiнәлау да қоса бар секiлдi.

	Әндi әдейi маған арнап айтты-ау деп меншiктей қоюға ба- тылым бармаған, бiрақ көңiлiмнiң толқуы анық. Ескi күндер қайта тiрiлiп, бұрын кешкен сезiм қайта оянбағанымен, жүрегiмдi шымшыған қолайсыздық күйге түстiм. Ұялу ма, аяушылық па әлде амалсыздық па?

	Өткен өмiрiңнiң қызулы күндерiне, алғашқы сезiм сәттерiне елжiреген толқу белгiсi шығар. Қыз баланың нәзiк жүрегiне қаяу салып, соның емiне жасар түк амалың мен дәрменiңнiң жоқтығына жан ауырту ма екен? Бiрақ жүрек тырнаған өкiнiштi сезбегем.

	Екi қыз қатар қосылып, «Әйкенайды» тағы шырқады. Ендi екi дауыс та үздiгiп, емiренiп, назы мен өкпесi аралас шықты. Екiншi рет қайталауларының жөнi не? Жоқ, маған жаса-

	ған ескертпелерi екенi ап-анық.

	Мен ендi дәрменсiз кiнәланып, құр ұялдым: серттен тай- ғыш, сезiмсiз, бәтуасыз бiреумiн. Мына екi қыз дәл солай жорып отыр. Сөйтсе де, көңiлiмде өкiнiш жоқ, аяушылық пен амалсыздық бар.

	Өстiп қыздар ән тiлiмен мұң шағып, мен қысылып-қым- тырылудың әуресiмен зықым шығып, қария жұмсақ томса- рып, аудан орталығына жеткенбiз...

	Арбадан секiрiп түсiп, ақсақалмен қоштастым да, жөнiме бұрыла бергем.

	 	– Бiзбен араз ба едiңiз? – Лағылдың қасындағы қыз тақ ете қалды.

	– Кешiрiңiздер... – Мен өз демiме өзiм қылқынып, ақта- ларға сөз таппадым.

	– Айыбыңызды өтеуге мұрсат беремiз, – дедi әлгi қыз. Лағыл оған елеусiздеу тақап, жеңiнен тартқылады.

	– Төлемiн өздерiңiз айтыңыздар, – дедiм.

	– Жолаушысыз ғой, артық қыстамай-ақ қояйық, кешкi киноға билет аласыз. – Өзi Лағылдың түртпегiнен сырғып, берiрек тұрды.

	– Екi билет пе? – Аңдамай сөйлеп, тағы тұтылдым.

	– Бiздi сонша тiленшi деп жорыдыңыз ба? Киноға өзiңiз ертiп апарасыз, қанша билет алсаңыз да мейлiңiз.





Мен амалсыз көндiм.

	Кинодан соң екi қызды шығарып салдым. Анығы, барар жерлерiне шейiн солбаңдап iлесiп бардым.

	 	– Жұлдыз – адамның көкте жүзген арманы, орамал ұста- ған қыз – сол арманына қол бұлғап, тiлек тiлеушi. Сонда ол қыз арманын қанша күтедi? – Әлгi қыз бастырмалатып, тық- сырып барады.

	– Көктегi арманы қолына қонғанша күтуi керек, – дедiм мен.

	– Әне, естiдiң бе, Лағыл, көктегi арманың қолыңа қон- ғанша күте бередi екенсiң. Ал сенiң жұлдызыңды осы тұрған үшеумiз ғана бiлемiз. Солай емес пе? – Қыз мақұлдау тiлеп маған қарады.

	– Иә, солай, – дедiм мен. Қыз сөзiнiң астарына мән бер- мей, тезiрек құтылуды ғана ойласам керек.



	Кейiнiрек, өткен күндi қайта жаңғыртып барып, әлгi сөздiң астары мен мақсатын ұққам. Сөз қисынына орай жеп- жеңiл құптай салып, қыздың үзiлген дәмесiн қайта жалғас- тырғанымды аңдамаппын.

	Иә, көктегi жұлдыз, орамал бұлғаған қыз...

	Сонан кейiн мен Лағылды көргем жоқ. Оған дейiн...





* * *


	Мен онда тоғызыншы класты бiтiргем. Ағайым өз ауылы- мыздан басқа колхозға (колхоздың совхозға айналмаған кезi) ауысты да, көшуге дайындалды.

	Бәрi осыдан басталды.

	Әке-шешем жаз – жайлау, қыс – қыстау, орталықтан алыста.

	 	– Ендi ауылға келмей қоясың ғой, – дедi Лағыл.

	– Неге келмеймiн? Туған ауылым, әке-шешем осында.

	– Олар алыста, малда ғой...

	– Бола берсiн. Оның үстiне... – Арғы жағы өзiңе белгiлi дегендей Лағылдың қолынан ұстадым.

	– Мынау менi ұмытпасқа ескерткiш болсын.



	Лағыл маған кестелi ақ жiбек орамал ұсынды, шетiнде түюлi бiрдеңе бар.

	Оңаша қалған соң ғана орамалдың шетiн шештiм: кiшкентай ғана жұлдызша, орамалдың дәл түйiлген шетiне көкке қарай қол созып, орамал бұлғап тұрған қыздың бейнесiн кестелеп тiгiптi.

	Жұлдызша мен көкке қарай қол бұлғап тұрған қыз кескiнiнде алдымнан тосар сыр жатқанын кейiн ғана аңғар- дым.





3

	Шешемнiң де мен келген сайын сөздiң бiсмiлләсiн сол қыздан бастауында сыр жатты ма екен? Қисыны мен жөнiн қалай келтiре қоятынына таңмын. Аман-саулығы- мызды сұрасып бiтпей жатып, қыздың жай-күйiн баяндай жөнеледi.





* * *


	Мен бiрiншi курсты бiтiрiп қайтқам. Көршi қыз әңгiмесiн шешем сол жылдан бастады.

	Аудан орталығынан тiгiншiлiк курс бiтiрiп, совхоздан ша- ғын тiгiн шеберханасын ашыпты. Жастардың да, үлкендердiң де киiмiн «қатырып» тiгедi екен. Жастардың бәрi алабажақ бұлдан көйлек киiптi. Жұрт мәгезiннiң киiмiн менсiнбейдi, соған тiккiзуге құмар. «Нанбасаң – өзiң көр» дегендей, бар- қыт қамзол мен атлас көйлектi алдыма тастады. Мен, әрине, мақтап жатырмын. Шешем осыған ерекше мәз. Киiмiн мақ- тағаныма ма, киiмi арқылы көршi үйдiң қызының мәртебесiн көтергенiме де мәз.

	 	– Ана жылы үлкен қайнағамның Гүлжаны екеуiн үйге ертiп әкелiп, қонақ қылғансың. Әкең бiр марқасын сойып берген.

	– Әлгi Лағыл ше?



	Әуелi өстiп түсiндiрiп алады. Мен көршi үйлердегi басқа қыздармен шатастырып отыр ма десе керек.

	Ендi есiңе түстi ме дегендей, шешем бетiме бағжия қарап тұрады. Мен құптап бас изеймiн. Сонсоң ғана көңiлi көншидi.





* * *


	Мен тоғызды бiтiргем, ол сегiздi бiтiрдi. Сол жылы ағайым басқа колхозға ауысты.

	Жаз бойғы үш ай демалыста ауылға барудың ретi келмедi. Жеңгем жас босанған, үйлерiндегi қолды-аяқты бала мен ғана.

	Мектептен де бiрер жұма кешiгiп қалдым. Жоғарғы класс оқушыларын күзгi бiр айлық практикаға колхоздарға жiберiп қойыпты. Осындай бiр қаулы шығып, жоғарғы класс оқушы- лары бiр ай колхоз-совхозға жұмысқа аттанатын. «Практика- лық жұмыс» деп атайтынбыз.

	Класс жетекшiмнен жалынып-жалпайып өз ауылыма рұқсат алдым.





Ауылдан бiлдiм: Лағылдар жайлауда қой қырқуда екен.

	Мен де соларға қосылмақпын.

	Лағылды көрген сәтте от болып жанар ма екем, май бо- лып ерiр ме екем деп толқулымын. Сағынған аңсарыма жеттiм деген қуанышымнан гөрi, «қалай сәлемдесiп, қалай жүздесер екенбiз» деген қобалжуым басым. Бiрақ...

	Күткенiмнiң бiрi де болмады, жай ғана көңiлдес қыздар- мен кездескен кездегi ойнақы қалжыңнан аса алмадым. Ұял- ғанымнан немесе сәтi келмегендiктен емес, жүрегiмнен ерек- ше лепiрген күй таппағандықтан сөйттiм. Өзiме-өзiмнiң қар- ным ашып, көңiлiм көншiмей қалды. Дегенмен, Гүлжан екеуiне жақын-жуық барып, әрненi сұрағыштаймын. Соның бәрiнен күйiп-жанған ыстық сезiм iздеймiн. Әсiре қызыл, ұрыншақ болғаным ба? Бояуы оңып, ыстығы суып бiте қал- ғаны ма? Көңiлiм күптi.

	Әрi-сәрi дел-сал күйiмдi екi қызға бiлдiрмеуге тырысам. Жалпақтап, шүйiркелескен болам, бiрақ әзiрге қулығы жоқ бала көңiл шын қалпымды жасыра алмайды бiлем.

	Гүлжан сыр тартты: бiрдеңеге өкпелеп, ренжiп жүрген жоқ па екем?

	Ада-күде ақталып жатырмын: көңiлiмде тинәмдай да түйткiл жоқ, сезiмiмде ешқандай қаяу жоқ, жүрегiм үлбiреген таза қалпы.

	Гүлжан сендi. Өзiм де сендiм. Екi-үш ай көрмей-бiлмей, хабар-ошарсыз жүрiп, аздап бойымыз суынса керек. Жатыр- қау емес, уақытша ыңғайсыздық. Қолайлы сәтi туып, жүрек- тер бiрер рет тебiренiс тапса, таныс сезiмдер қайта жанда- нып, бәрi қайта жалғаспақ.

	 	– Нартай, сен өзiң аңғал екенсiң ғой. Лағылдың төңiрегiне қара шыбынша үймелегендердi көрмейсiң бе? Бiреуi ары тартып, бiреуi берi тартып, есiн шығарып барады. Осы маңайда үйлерi барлардың әке-шешелерi де үзiлiп- үздiгiп, майлы қасықтай жабысады. Қайта-қайта қонаққа ша- қырғыштайды. – Гүлжан үрейленiп, үркiп тұр. Көп қара шы- бынның әлдебiреуi Лағылды қолынан жетелеп әкетiп бара жатқандай ентiгулi.



	Менiң көңiлiме қызғаныш жүгiрдi, тағатсыздық пен құштарлық жүрегiме қабат ұйлықты. Күндiз-түнi Лағылдың қолынан ұстап, маңайына ешкiмдi бастырмауға бармын. Ла- ғылға көз тiккеннiң бәрiмен бәсекеге түсуге дайынмын. Қаупiм де жоқ емес, дүниенi тектеп үйренбеген алабұртқан жас жүрегi көп азғырушының бiреуiнiң алдауына абайсызда түсiп қала ма деп қауiп қылам.





Осы қауiп бойымды билеуi-ақ мұң, өн бойымды қызға- ныш жайлады. Гүлжан мен Лағылды дереу өз «қарамағыма» алдым.

	Сырттан да, iштен де торуылдап жүрген дәмелiлердiң көбi сап тыйыла қоймаса да, қай қисынға жорырға бiлмей, алақта- сып қалды. Бiз солардың бәрiнiң мысын құртып, көңiлдi күлiп, басқаларды көзге iлмеуге тырысамыз. Әрi қамқоршы, әрi қорғаушымын.

	Iштерi күйгендердiң көбi сырттай бақылап, алыстан ай- налсоқтайды. Әсерлi әрекетке баруға сылтау да, негiз де жоқ. Бар бiтiретiндерi: төрт-бесеуi қосылып, дарақыланып күлген болады. Күлкiлерiнiң жосық-жорығы беп-белгiлi.

	Күлегештер мен күндегiштердi елең қылмадым. Мен қыз- дарды қорғаштаймын, қыздар менi қорғаштайды. Екiленген есiректердiң бiрi жұдырық жұмсай ма деп сақтанады. Мен өзiм қауiп қылмадым. Күшiме сенгендiктен емес, оқуым озық, ақылым iлгерi – соны арқаландым. Көбiнiң маған бата алмайтындықтары да содан. Бүгiнше даурыққандарымен, ер- тең мектепке барғанда маған кiрiптарлыққа ұшырайды. Жақ- сы оқимын, активиспiн. Не оқулары, не тәртiптерi жөнiнен маған iстерi түсетiндерi анық. Жиналыстарда тәртiптерiн қараймын. Ал, оқымайтындары... Өздерiн қор сезiнедi. Мы- сым басып тұрады.

	 	– Сендердiң үйге қонаққа барсақ, iстi ушықтырып аламыз ба? – Гүлжан тартыншақтап, басбағып қана сөйлейдi.

	– Қандай iстi ушықтырамыз? – Мен екiленiп тұрмын.

	– Қызғаншақ бiреу-мiреуi қол жұмсап жүрмесе?..

	– Қол жұмсайтындай мен олардың меншiктерiне тиiсiппiн бе?! Әйда, барамыз! – Екеуiн қонаққа шақыруға өзiм де пейiлмiн, бiрақ қалай күтудiң ретiн таппаймын.

	– Бiз соншалық кергитiн бiреулер емеспiз ғой, бауырсақ, шелпектi өзiмiз-ақ iстеймiз, – дедi Гүлжан.



	Сол күннiң ертеңiнде киiз бен көрпенi қалың етiп сал- ғызып, түйе жетектеп келдiм.

	«Нартай қырықтықшылардан отау көшiрiп әкетпекшi екен».

	«Мүмкiн, жүн тиеп алмақ шығар?»

	«Бiрiң де таппадың, түйемен қыз алып қашады!»

	Осы секiлдi қаңқу сөздердi жағалай қыдыртып, күлкi көтерiп, қақпақылдасып жатты. Бетпе-бет келiп, ешкiмi еш- теңе дей алмайды.

	Менiң iш пiкiрiм – iшiмде, кешке қарай айды аспанға бiр- ақ шығармақпын.





Жұмыс аяқтала бере-ақ түйенi әкелiп, қырықтықшылар үйiнiң дәл iргесiне шөгердiм де, Гүлжан мен Лағылды мiнгiзiп алып, жетектей жөнелдiм.

	Артымнан алақтаған қараң-құраңдардың ауыздары ашы- лып, кеуделерi басылып қалғандары анық.

	Мерейiм үстем, мәртебем биiк, жаман ердiң үстiнде жал- пия шiренiп кетiп бара жатқам...

	Сонан берi Лағылды менiң есiме салғанда, шешем осы қонақты көлденең тартады.



	4

	Мен үшiншi курсты бiтiрiп, демалысқа келгенiмде, көктегi жұлдыз бен арманына қол бұлғаған қызды тағы да ұмытып үлгергем.

	 	– Әлгi көршi үйдегi қызды айтам, ана жылы үлкен қайна- ғамның Гүлжаны екеуiн... – Шешем ежелгi әуенiне тағы басты.

	– Ол көршi қыз өзi бой жетiп қалды емес пе? – Тұрмысқа шықты деген сөз естiсем, бойым жеңiлейетiн сықылды.

	– Пiскен алмадай толықсып-ақ отыр. Қай кемпiрдiң маң- дайын жарқ еткiзетiнiн... – Шешем қол жетпес арман қылып, даусын соза үздiктi.

	– Маңдайы жарылып тұрған бiреудiң бақшасына қонар. – Мен де әдейi шешемнiң әуенiне салдым. Мұнан гөрi босаң- сып, емеурiн бiлдiрсем, шешем Лағылды жетелеп алып келу- ден таяр емес.

	– Шiркiн-ай десешi! – Шешемнiң көмейi босай бастады.

	– Ондай пiскен алманы жұрт неге сақтап қойып отыр? – Осы әңгiменi бағана доғаруым керек едi.

	– Мектепте жүргенде сөз байласып қойыпты, жiгiтi бар көрiнедi. Әркiм әртүрлi дүңкiлдетедi... – Шешем әлдененi жұмбақтағандай, тұспалдағандай. Аңысымды аңдап, маған бас баға қарайды.



	Мен сыр бермедiм, анығы, сырымды iшiмде бүктiм. Иә, мектепте жүргенде...

	Пiскен алмадай...





* * *


	Мен онда сегiзiншi класта оқимын.

	Бүкiл бiр ауданның маңдайына бiткен жалғыз орта мектеп

	 	– аудан орталығында. Орталау деп аталатын жетiжылдық колхоздардан ендi ғана ашыла бастаған. Үлкендер жағы үкiметке дән разылық бiлдiрдi, бала бiткен қарық болып,





қуанышқа бөлендi. Жоғарғы класс аталатын бiздер өкiнiп, бас шайқасып жатырмыз.

	Колхоз орталығында ағайымның үйi бар. Әскерлiк мiндетiн атқарып қайтып, биыл ғана үйленген. Бас бухгал- тердiң көмекшiсi.

	Мектеп табалдырығын аттап басқаннан берi өз үйiмде тұрып, бiрер ай оқып көрмегенiмдi былай қойғанда, алты ай қыс бойы үйiмнiң амандық-саулық хабар-ошарын емiс-емiс қана еститiн маған апта сайын ағайымның үйiне келiп, аунап-қунап қайту үлкен мереке едi.

	Жас жеңгемде қалтқы жоқ, қонақжай, көпшiл. Қашан келсем де, ауыл қыздарының көбi осы үйден табылады.

	Тоқсан аяғындағы қарбалас бiр-екi жұманы өткiзiп, ағай- ым үйiне жаңа жыл қарсаңында бiр-ақ барғам.

	Омырауым алқам-салқам, малақайым бiр шекемде, тер- леп-тепшiп, ентiге демiккен күйi үйге қойып кеттiм.

	Бейтаныс бiр қыз жайбарақат бетiме қарады. «Кiре берiңiз, жайғаса берiңiз» дегендi жанарымен, бет ажарымен ұқтырды. Сәл иiлiп, сәлемнiң ишарасын жасаған сияқты.

	Мен есiк аузында әрi аңтарылып, әрi дағдарып тұрдым.

	 	– Үйде мен ғанамын, жеңгеңiз қазiр келедi.



	Көмейiнен шыққан қоңыр дауыс еп-егде естiлдi. Ауыз- дың, ерiннiң, тiлдiң қатысынсыз көмейiнен ғана қалай сөйлей алады? Соған таңмын. Әрине, тиiстi дыбыстау мүшелерiнiң көмегiмен сөйлеген шығар, бiрақ маған тек көмейден ғана шыққандай әсер бердi.

	Аңырып бетiне қарадым. Қысылмайды, қымтырылмайды, осы үйдiң шаруа жайын өзi тындырып, өзi жайғайтынын ма- ған әдейi ұқтырғандай қалпы бар.

	Алғаш кiрген беттегi үй iшiн торлаған күңгiрт қоңырлық сейiлiп, қыздың бет пiшiнi айқындала бердi. Ат жақты, биiк қабақ, қызыл шырайлы қыз. Қызыл бояу бет ұшынан қою басталып, бүкiл келбетiне тұтас тараған. Баттиған шиқандай қызыл емес, бiркелкi жұқа нұр, бiрақ қанық бояу. Адамның бет әлпетiндегi қызылының осыншалық тұтастығы мен бiркелкiлiгiне таңырқадым, биiк қабақтың үстiндегi жiңiшке қоңыр қасқа қайран қалдым. Екi қастың түйiсер тұсынан бастап, көздiң артқы қиығына шейiн түп-түзу тартылған қоңыр сым. Бiр талы шашау шықпаған, ойыс, еңiс кеткен бiр жерi жоқ. Сөйлегенде одан сайын түзуленiп, одан сайын керiле түседi.

	Менiң таңырқаған қалпымды қыз сездi, өтiрiк қылымсып, ешқандай секем алмады. Тасырлығы немесе қайсарлығы





емес, қайта, көңiлiнде түк қылау жоқ, сәбилiк адалдықты та- нытқандай едi. Сырт бiреудiң сынағына түсем-ау, әлдеқандай пiкiр түйедi-ау дегендi қаперiне алмайтын сықылды.

	Қыз үнiндегi егделiк пен қылығындағы балалық аңғалдық менiң көңiлiмде үндестiк таба алмай тайталасып тұрды.

	 	– Шешiнсеңiзшi, – дедi қыз. Даусы сәл жұмсарған сы- қылды. – Өзiңiз әбден терлепсiз, буыңыз әлi бұрқырап тұр.

	– Шаңғымен келдiк, – дедiм мен.

	– Шаршадыңыздар ғой, ә? – дедi қыз. Құрақ ұшқан қам- қорлығы емес, «шын-ақ шаршай ма екен?» деген қызығу- лығы сияқты.

	– Осы үйде тұрып оқисың ба? – Кемсiтуiмдi жасырма- дым. Сөйтсе де, «сiз» деуiм жөн бе едi? Жасы кiшi, әрi үйiмде жүрген қызға «сiз» деуге намыс қылсам керек.

	– Жоқ, көршiмiз. – Қыз жайбарақат қана жөн бiлдiрдi.



	«Е,..е... сол ма.» Қасы керiлген кербез қызды мен iштей кекеттiм.

	Сырт киiмiмдi шешiп, төргi бөлмеге өттiм. «Бұл үйдiң қожасы бiз боламыз» деген маңғаздық менмендiктi танытқым келiп, ысқыра ыңылдап, әлдебiр әуендерге салам.

	Су iшiп, шөлiмдi бастым. Үй iшiнiң ана жер – мына жерiн түрткiлеп, қойқаңдап жүрмiн. Дегенмен, бойымда да, ойымда да едәуiр қолайсыздық бар, тұсаулы аттай кiбiртiктей берем. Үйдi сағынып келген бойы дамбырлай сөйлеп, бұлардың жа- ңалығын сұрап, өзiмнiң өзгерiсiмдi жеткiзетiн дағдым көңiлiмдi түрткiлеп, iшiм толып барады.

	 	– Мен үйге қайттым. – Қыз өтiнiш қылғандай маған жау- дырай қарады. Жанары жаратылысында қара болар, бiрақ бетiндегi қызылдың әсерiнен қоңыр көрiндi.



	Сол қоңырқай жанар жаудырап әлi тұр. Не деуiм жөн? Мен сасқалақтай бастадым.

	Ә, жоға, менiң рұқсатымның қажетi шамалы екен, қыз жайымен бұрылды да, шығып жүре бердi.

	Қыз шығар-шықпастан-ақ қарқылдап күлiп қоя бергенiм. Неге күлдiм? Кiмге күлдiм? Қызға ма, өзiме ме? Ол жағын саралап жатпадым. Сiрә, әрi балалық аусарлық, әрi қолай- сыздықтан құтылғанға бойымның жеңiлейгенi болса керек.

	Жеңгем үйге сөйлей кiрдi.

	 	– Кiшкене жiгiт (бұрынғының салтымен маған қойған аты) келiп қапты ғой. Өзiңдi әбден сағындық... – Үстi-үстiне бастырмалатып, аман-саулығымды, өзгерiс-жаңалығымды, оқуымды сұрағыштап жатыр.



	Қайта қайырып менiң жауап беруiм де шамалы, оған





құлақ қойып жеңгемнiң тыңдауы да шамалы. Көңiл аулар сыпайыгершiлiктiң әуенiн жас жеңгемнiң де үйрене бастаға- ны ғой.

	Алыс мал отарындағы әке-шешемнiң хабарын сұрадым. Колхоздан төрт-бес адам азық-түлiк апарып қайтыпты.

	Хал-жағдайлары жақсы, аман-сау көрiнедi. Қар қалың, жол қиын деседi.

	Жолдың қиындығын өзiм де бiлем, сонда да көңiлiм ала- бұртып, аңсарым ауады да тұрады. Еркiме жiберiп, тәуекел десе, тартып-ақ кетуден тайынбас едiм.

	Осындай толқулы күйiмдi жеңгем де сезе қалды.

	 	– Ағаң ат байлатып қойған, аң аулайсың, ауыл-ауылды қыдырасың. – Жеңгем құрақ ұшып, бәйек болып-ақ жүр.



	Көңiлiм бiрден шалқи жөнелмесе де, әжептеуiр көншiп қалды.

	Ат мiнiп, сайран салатындығыма емес, аға-жеңгемнiң алаң болып, қамқор жасаған пейiлдерiне разымын.

	 	– Мен шай қамдай қояйын. Оған шейiн аш қарныңды ал- дай тұр. – Жеңгем лып еткiзiп, тостағанға айран құйып бердi, тоңазыған бiр кесек еттi қоса ұсынды. – Әлгi қыз отты өшiрiп кеткен бе? – Күңкiлдей жүрiп, пешке үңiлдi.

	– Мен танымайтын қыз екен. – Үнiмнен немқұрайды елеусiздiк бiлдiруге тырыстым, бiрақ жөн-жосығын бiлуге құмармын.

	– Көрдiң бе? – Арнайы сақтаған асылын алдыма жай- ғандай-ақ мақтан қылушылық бар.

	– Көрдiм! – Мен де жеңгемнiң әуенiне салып, құлшына сөйледiм.

	– Көршiмiз. Үйi басқа колхоздан көшiп келдi. Жетiншi оқиды, бiрақ сенiмен жасты. Жасында ауырып, бiрер жыл оқи алмай қалыпты.

	– Сонда, оқудан екi жыл кенже қалған өскелең қыз деңiзшi.

	– Неге екi жыл, бiр жыл.

	– Мен де оқудан бiр жыл жай қалғам, соны қосқанда, екi жыл болады.

	– Сенiң де шығармайтының жоқ, Кiшкене жiгiт. «Өске- лең қыз» дегендi қайдан тауып алдың тағы?

	– Бiз де әркiмдi байқаймыз. – Мен қоқиланып, тұмсы- ғымды көтердiм.

	– Байқамапсың, Кiшкене жiгiт. Нағыз перизаттың өзi. – Жеңгем қызды қорғаштауын қояр емес.



	Сонысы менiң қытығыма тидi.





	– Мектеп бiтiргенше алжа-алжа кемпiр болады, – дедiм.

	– Ағаң сияқты сенде де қатiгездiк бар-ау, Кiшкене жiгiт. Түсiнiп тұрсаң да, әдейi қырын тартасың. Қисайған жақта- рыңнан қайта түзелулерiң қиын. – Жеңгем бұртия сөйлеп, үндемей қалды.



	Ағайым екеумiздiң мiнезiмiзге бiлдiрген өкпесi.

	Көршi қыз жекелей де, басқа қыздармен қосылып та ертелi-кеш кiрiп-шығып жүрдi.

	Мен де бой үйрете бастадым: көзiне тiктеп көз тоқтатам, сөз қағыстырып, жеңiл-желпi қалжың жүгiртем. Ол да мөлшерлi әзiлден тартынбайды. Оны-мұны көр-жер сұрағы- ма ағынан ақтарылып жауап беруге тырысады.

	«Лағыл» деген есiмi ұнады, оңаша-орайда әңгiме-дүкен құрғанда қылымсымай, қыпылдамай отыратын тәуелсiз тәкаппарлығы ұнады. Сөйлескен адамына ұнауға тырысып, жүз құбылтатын жеңiлтектiгi жоқ, табиғи байыптылығы та- нылады. Рас, жiбектей сызылған нәзiктiгi аз, табиғи өр қылықтары тал бойына жарасып, қыз баладан тiлейтiн өзге қасиеттердiң көбiн елете қоймайды.

	Қысқы демалыстан қайтқанша екеумiз едәуiр сырлас бо- лып қалдық. Пәлендей шерте қояр сырымыз да шамалы, әйтеуiр, шүңкiлдесiп, шүйiркелесiп, отырсақ – жанымызға жайлы. Көбiне, болашаққа армандарымызды, кiшкене кеудемiздегi үлкен мақсатымызды жаямыз. Оқыған кiтап, көрген киноларымыздың әсерiн бөлiсемiз. Мен сөйлеймiн, ол тыңдайды. Мен сөзiме құптау күтем, ол мақұлдайды. Осыдан қиялап келiп, тiршiлiктiң өзiмiзге таныс күнделiктi көрiнiстерiне, адам бойындағы қасиет, қылықтарға «талдау» жасаймыз. Мұндайда ол жиiрек сөйлейдi де, мен тыңдаймын. Ол ешқандай құптау дәметпейдi, мен сонда да мақұлдап қоям.

	Өмiрдiң күнделiктi көрiнiстерiн тануы, адамдардың мiнез- құлқын бағалауы менен әлдеқайда жүйелi. Ерке қылықтары- на, балалық аңғалдығына мұнысы да үйлесiм тауып тұрған жоқ.

	Бiздiң екеуара әңгiмемiздi жүрек сырының оңаша сұхба- тына санаса керек, жеңгем алыстан бағып, сырттай қорғаш- тап, бәйек болады да жүредi. Бiздiң жұбымыз ажырағанда да ештеңенi елемеген, мән бермеген қалыптан жазбайды. Нәзiк сезiмнiң жiңiшке қылының үзiлiп кетпеуiне, кiнәмшiл көңiлдiң секем алмауына, асау жүректiң шамына тимеуге ты- рысып, сақтық жасап-ақ бағады.

	Мен ендi демалысты құр жiбермей, ауылға келгiштей бас- тадым.





Сол жолығысуымыз, сол әңгiмемiз. Мен Лағылды бақы- лай түсем, барлап, сынай тексермелегенiмдi қоймаймын. Жеңешемдi тамсандырған ерекше қасиеттерiн iздеймiн, бек- заттығын тануға құмартам, түр-тұлғасына көбiрек зер салам. Менiң ерекше бiр асылға қарап тамсанғым, нәзiктiктi көрiп елжiрегiм, тазаны танып сүйсiнгiм, биязылықты барлап бал- қығым келедi. Көңiлiм ерiп, жан елтiр ерекше қылық көрсет- се деймiн. Алайда, өзiм бiлетiн қыздардан асып тұрған ерекшелiгiн таппай, көңiлiм құлази қалады. Дегенмен...

	Тағы бiр жексенбiде ауылға келгенiмде, нағыз қансонар екен. Ат мiнiп, ит ертiп, аңға шықтым. Күнұзын ештеңе кезiкпей, ұзаңқырап кеттiм. Күн қызыл құлақтанып, еңiске қарай құлаған шақта үйге қайтуға бет алғам. Кенет... атым құлағын тiгiп, бiр бүйiрiне жалт қарады, мен де солай бұрыл- дым. Майлыаяқ та тұра ұмтылды. Сандықтасқа бет түзеп, жымып бара жатқан түлкiнiң қарасы көрiндi.

	Майлыяақ қиғаштай салды, мен көлденең тарттым. Қалай да тасқа жiбермей, жазыққа қарай бет бұрсақ, ар жағы қиын емес.

	Майлыаяқ екеумiз екi жақтап жүрiп, көп ұзатпадық.

	Қанжығам майланып, қырдың қызыл түлкiсiн салаңдата байлап, өлеңдетiп қайттым. Екi жағыма кезек шығып, арса- лаңдап келе жатқан Майлыаяқтың да көңiлi көншулi сияқты. Құр солбырайып соңымнан ермейдi, елең қағып, әр дыбысқа құлағын түредi. Төңiректi шолғындап, ырғып арқан бойы ұзай жөнеледi де, кәдуелгiдей аңтарыла тоқтап тұрып, менi тосып алады. Екеумiзге ортақ олжамыз бен қызығымыз – қызыл түлкi түсiп қалмады ма дегендей, тұмсығын көтерiп менiң қанжығама қарайды. Өстiп, бiр-бiрiмiзге разы күйiмiзде үйге жеткенбiз.

	Аттан ырғып түскенiм сол едi, анадайдан көлбең еткен ұзын етек бiреу маған қарай баяу жылжыды. Бiрден таныдым

	 	– Лағыл. Қою қараңғылық көлегейлеп тұрса да, жаңылыспа- дым. Көзiм де, көңiлiм де таныды. Жүрiсiнен бе, демiнен бе? Жүрiсiн де, демiн де айыра қоятындай қисыным жоқ едi. Жүрiсiн тануға – қараңғы, демiн тануға – қашық.



	Қыз ендi ширақ басып, қасыма тақады. Жолдағы жолау- шыға асыға алаңдап, тағаты әбден таусылған, көңiлiн сан- қилы күдiк кеулеген күптi жанның екiұшты үмiтi кенет жарқ етiп, күткенi орала кеткен сәттегi лепiрiк қуаныштың ыстық лебiн анық ұқтым. Саябыр таппаған көңiлi, арлы-берлi тол- қыған сезiмi жүрiс қимылына лезде тарап, әрi оғаш, әрi жа- расымды қылыққа ерiксiз жетелеген сияқты.





	– Жеңеше... – Мен әдейi танымағансыдым. Күтпеген қуанышты тосырқаған жайым бар. Басқа амал таппай, қолай- сыздықтан құтылуға жасаған далбаса осы едi.

	– Мен ғой... – Ересек қоңыр дауыс көмейiнен күңгiр еттi.



	 	– Сонша кешiктiң ғой.



	 	– Түлкiнiң қызығына түсiп, ұзап кетiппiз. – Ештеңеге мән бермегендей, ештеңенi елемегендей, шаруа жайымен ғана сөйлеуге тырыстым.

	– Қасыңда тағы бiреулер бар ма едi?

	– Атым, итiм, мен – үшеумiз. Әйтеуiр, бiр түлкiнi олжа- лап қайттық. – Қыздың көре тұра түлкiге назар аудармаға- нын намыс қылдым.

	– Үшеуiң де жарапсыңдар.



	Мақтауы ма, мұқатуы ма? Алқымыма ашу тығылды.

	 	– Апақ-сапақта өзiң неғып жүрсiң? – Дiк ете түстiм.

	– Сенi күттiм, кешiккенiңе алаңдадым.



	Көңiлiм қайтадан елп ете қалды. Дәметпеген, ойыма алма- ған ықылас. Толқыған көңiл мен үздiккен сезiмнiң тебiренiс күйiн емес, туысқандық, жанашырлық пейiлдi ұқтырды. Менi ойлап, алаң болды, суыққа тоңып, жолымды тосты. Қараңғыда. Суықта. Жалғыз.

	Қыздың осы қылығын қай қисынға жорысам да, әйтеуiр, жеке дара маған арналған iзгi ниетi екенi анық.

	Көкiрегiме разылық күй толып, алғыс үйiрiлдi, бiрақ соны қалай жеткiзе қоюдың жолын да, қисынын да таба алмай қипыжықтадым. Үндемей қалуды немесе өтiрiк елпектеп, жылымшы қалжыңдауды келеңсiздiкке санадым. – Шешем де өстiп мазасы кетiп бiтушi едi. Саған көп рақмет. Бiрiншi көрген өзiңсiң, түлкiнi саған байладым.

	 	– Жо... жоқ... Өйтпе. Үйге не деймiн, қайдан алдым деп апарам? Әйтпесе... – Лағыл сасқалақ сөйлеп, күмiлжи аяқта- ды. Ересек қоңыр даусы ендi жағымды естiлдi.



	Сонда, ерке, еркiн қыздың да жiңiшке жолдан өте алмаға- ны ғой. Бой жетiп қалған қыз баланың ондай көлденең қылығы бөтен көздiң ғана емес, әке-шешесiнiң алдында да оғаш екенiн ұққаны ғой. Бiздiң қыздарға тән iзеттiлiк. Қазақ қыздарына.

	 	– Әйтпесе, алар ма едiң?

	– Төсегiмнiң тұсына iлгiзiп қояр едiм. – Қыз арман қыл- ғандай даусын созды.

	– Ендеше, осыны апар да, iлгiзiп қой.



	Қыз қайыра жауап қатпады, тез бұрылып, қараңғылыққа қарай ұзай бердi.





Үйде жеңгем ғана екен, ол да қуаныш қылды. Жаңағы әңгiменiң шет жағасын жеңгеме бiлдiрдiм.

	 	– Аздап тапқырлығың жетпеген екен, Кiшкене жiгiт.



	«Мынаны сен ал» дегенге қыз бала салақтатып үйiне түлкi апарар ма? «Қарсы жолығып, олжамды бiрiншi көрдi, Ла- ғылға байладым» деп, босағасына тастасаң, сенен бiлгiш, се- нен жақсы жiгiт болатын ба едi. – Жеңгем қапы жiберген iстiң орнын қалай толтырарға амал таппағандай қиналды.

	Жеңгемнiң осы пiкiрiн iштей жөн көрсем де, орындала қоюына шәгiм бар едi. Ондай пысықтығым мен өжеттiгiм өзiме мәлiм. Өз iшiмде көңiлiм күпиiп жүргенiммен, жұрт көзiне қаршадай баламын. Үлкендерге ғана орамды кексе қылықтың қырын, бәрiбiр, келтiре алмас едiм. Онан да...

	 	– Онан да түлкiнi сiз апарып берсеңiзшi.

	– Мен не деп апарам? Үйге кiрген олжаны... Ырымға қырын келiп жүрмесе?.. – Жеңгем екi ұшты толқыды.

	– Шын ықыласымызбен ұсынсақ, түк те етпейдi. – Жеңгемнiң аңқаулығын пайдаланып, қулыққа жүгiрдiм.



	Сөйтiп, қызыл түлкi көршi үйдегi қызыл қыздың үйiне байланды.

	Ендi қыздың қылығында да, менiң қалпымда да өзгерiстер болар-ақ деп күткем. Жоқ, Лағыл күндегi дағдысынан жазба- ды. Сол күйi, түк өзгерiс, басқадай сезiм құбылысы бiлiнбейдi. Шешем де сөйтетiн: алаңы басылып, көңiлi орны- ғысымен-ақ жаймашуақ, жайбарақат қалпын таба қоятын да, күнделiктi тiршiлiгiн күндегiдей жалғастыра беретiн. Соны- сына мен таң қалушы едiм: алдында ғана неше саққа жүгiрген ой толқындарының, көңiл құбылыстарының iзi қай- да? Алаңдаған, мазасызданған, тыныш таба алмай, шарқ ұрған толқынды күйлер қалай басыла қалды? Әсiресе, мына қыздың ойын бүге алмайтын, сезiмiн тұсауға әлi жетпейтiн, жүрегiндегiсiнiң бәрiн сөзiмен де, көзiмен де жайып салатын албырт, қызулы шағында осынша салмақтылық пен салқын- дықтан жазбауы әрi жұмбақ, әрi жарасымсыз.

	Ал менiң қалауым мен тiлегiмнiң бәрi басқаша едi: бiздiң үйге кiруге именiп, сырттай ғана басбағып жүрсе, менi көрген сәтте бетiндегi қызыл бояу одан сайын ду етiп жанып, кiрпiгiн қағуға қымсынып жүзiн төмен сала ұялып тұрса. Ересек қоңыр үн дiрiлдей шығып, мап-майда естiлсе... Биiк қабақ қоңыр көзi (жоқ, қара көзi) ұрлана қарап, жанарымен ғана сыр ұқтырса...

	Әлде... қыздың көңiлiнде бөтен ой, өзгеше сезiм болмаған шығар. Көршiлiк қақысы, көңiлдестiк жолымен ғана алаң-





дап, таныстық жөнiмен бiлдiрген қамқорлығы болар. Соның бәрiн менiң өзiмшiл жүрегiм жеке арнауына балап, сезiмiне меншiктеген шығар.

	Түлкi турасында мен сөз қозғамағам, бiр жолы қыз өзi бастады.

	 	– Жатар алдында бiр сипаймын, ұйқыдан оянған бетте бiр сипаймын. Өзi де нарттай қызыл екен, мап-майда, жылты- райды да тұрады. – Қыз мақтанышын да, разылығын да бүкпедi. Наз бiлдiргендей, «жан түкпiрiмдегi құпиямды өзiң тап» дегендей ерке қылық аңғартты.



	Мен тағы да емексiдiм, қыз жүрегiнде тек маған ғана ар- налған ыстық леп бар деген дәме бойымды жылытты.

	Сонда ондай леп неге қыздың ғана жүрегiнде болуға тиiс?

	Менiң өзiмнiң ынтам, ынтызарым қайда?

	Мен өзiмнен-өзiмдi қорғаштап, ақтап бiтем: ешкiмге де үзiлiп, ынтығулы емеспiн. Мына қызға менiң де көршiлiк дәрежеде ғана сыпайыгершiлiк жасағаным. Алып-ұшып тұрған, өзегiмдi өртеп бара жатқан жалынды сезiм сезiлмейдi. Ендеше, қыз қылығының бәрiн өзiме қарай неге бұра берем? Оның үстiне, менiң оқитын оқуым, қуатын арма- ным – қайда... ұзақ жылдар... Мектептегi үш жыл, сонсоң бес жыл, ар жағында үш жыл... Мұндай ұзақ жылдарға кiм шыдайды? Және менiң күткен махаббатым мүлде басқа. Мы- надай күнделiктi тiршiлiктiң iшiнде жүрмейдi ол. Ғайыптан туады, жер пендесiнiң бiрiне де ұқсамайды. Қылығы, күлкiсi, назы... Бүкiл әлемде ондай жан бiреу ғана. Тек мен үшiн ту- ған, мен үшiн өмiр кешедi. Ал, Лағыл – өзiм көрiп жүрген көп қыздардың бiрi.

	Өзiме шамдандым ба, Лағылға көрсеткен қырым ба, ауыл жiгiттерiнiң әзiлiне салып:

	 	– Қызыл түлкi, қызыл алмадай қызыл қыз, – дедiм.

	– Қызарып пiскенiне алма кiнәлi ме, әлде қызыл алманы көре алмаған көз кiнәлi ме? – Лағыл күнi бұрын дайындап қойғандай, iле жауап қатты. Үнiнде көңiлiне кiдi алған зiлдiлiк бар.



	Мынау қайтедi дегендей, мен оған бағжия қарадым. «Өзiң де сақ болсаңшы» дегендi ол да жанарымен ұқтырды.

	Сөйтiп, түсiнiсiп тарасқанбыз.

	Көктем келiп, мамыражай мамыр туды. Қызыл гүлдер, қызыл желбiрлер, қызыл-жасыл киiнген қыздар. Дүниенi қызыл нұрға бөлеп күн шығады, жер мен көктiң ортасында қызыл сәулелер ойнайды. Қызыл шапақтанып күн батады – батыс жақтың бәрi қызыл алау.





Осындай қызыл дүниенiң iшiнде қызара жайнап қызыл қыз жүредi.

	 	– Мына бiр шақ тек қана сенiң мезгiлiң екен, – деймiн. Қыз түсiнбей маған аңтарыла қарайды. – Табиғат, уақыт, сен



	 	– бәрiңнiң бояуың бiрдей. Бiр-бiрiңе әдемi жарасасыңдар, бiрiңдi-бiрiң әдемi толықтырасыңдар.



	Қыздың жүзiне ендi ғана нұр жүгiрдi. Бұл жолғы сезiмнiң қулығы жоқ адалым екенiн ұғады. Алдымен сәл-сәл жымия- ды, сонсоң қызыл бетi шыққан күндей жадырап, сәуле ша- шады.

	Мен қызығып, ынтыққам жоқ, бiрақ сөзiмдi қыздың мақ- тана қабылдағанына әжептеуiр марқайдым. Көп-көп жақсы сөздердi, тәттi лебiздердi тағы да айта түскiм келдi...

	 	– Жер-дүние мынау гүл-гүл жайнап, құлпырып тұрған. Екеуiң болсаң, үйден ұзап шықпайсыңдар, қысыр күбiрден аспайсыңдар. Жастар деген түн жамылып, жұлдыз санап, күндiз жайраңдап көгал қуалап кетушi едi... – Жеңгем бұрынғыдай жымын бiлдiрмей емес, салдырлата кiрiп, сам- бырлай сөйледi.



	Маған көңiлi толмай, iсiмдi жақтырмай жүргенiн ұқтырғаны.

	 	– Көгал қуалап, гүл теремiз бе? – Жеңгемдi әдейi сөзге жетеледiм.

	– Гүл тересiң бе, жұлдыз санап, ай қарайсың ба өз ерiктерiң. Қолдарыңнан басқа түк келмесе, ол да алданыш. – Жеңгем қалжыңға рай бере қоймады.



	Ендi тақымдасам, одан да қаттырақ кетпек түрi бар. Көршi қыз ыңғайсызданды ма, жеңгемнiң ашық шабуы-

	лынан имендi ме, жылыстап шығып кеттi.

	Мен өкпе бiлдiрдiм.

	 	– Сенiң әуенiңе салса, таң да атпайды, күн де батпайды. Бетiне қарап құр телмiргенше, алмайсың ба бiр жауабын? Басқа бiреу аузыңды аңқитады да кетедi әлi... – Жеңгем бас- тырмалата жөнелдi.



	Мен де намысым қозып, қитарлана қалдым.

	 	– Жай ғана әңгiмелесiп, жүрiп-тұруға болмай ма екен?



	Оның үстiне, үздiгiп бара жатқан түгiм де жоқ.

	 	– Сендердiң заңдарыңның қандай екенiн қайдам, күнi- түнi жай ғана әңгiмелесiп жүрiп-тұратын қыз бен жiгiттi көрген де, естiген де емеспiн, – дедi жеңгем.

	– Ал, онда әңгiмелеспедiк, тiптi сол қызға жоламадым.



	 	– Қалжыңдап айтсам да, осы ойға iштей бекiнген сияқты- мын.



	 	– Жә, қоя-ақ қой, Кiшкене жiгiт, осы қызды сенен басқа





ешкiмге қимаймын. Қазiр осы ауылдың үлкен-кiшiсiнiң бәрiнiң сөзi – Лағыл. Шетiнен тамсанады. Дәме бiлдiрушiлер көп.

	 	– Сонда не дейдi олар?

	– «Пiсiп тұрған қызыл алма, кiмнiң бағы жанар екен» десiп, ауыздарының сулары құриды. Бәсекеге түсiп, бақ сы- науға уәде қылғандар бар.



	Осы тұста менiң де жүрегiм бүлк ете қалды. Қызығу ма, қызғану ма әлде бәсеке желiк пе, әйтеуiр, құмарлығым қозды.

	 	– Сол бәсекеге мен де түссем қайтедi?-дедiм.

	– Сен жап-жассың ғой, Кiшкене жiгiт. Осындағы талай ығай мен сығайлар балаларына икемдегiсi келедi. Тiптi кейбiр студенттер де соңынан жүгiрiп жүр. Әуелi, оқу бiтiрiп келген ығай мен сығайлар да дәмелi көрiнедi.

	– Жеңгемнiң үнiнен жасықтық бiлiндi.



	Мен жеңгемнiң сөзiне қорланғам жоқ, бiрақ балалық на- мысым қозып шыға келдi. Жарысқа түсiп, күш салыстыруға елiктедiм бе әлде бақ сынасуға құмарттым ба, әйтеуiр, батыл қадамға бел байладым.

	Сөйтiп, Лағылға хат жаздым. Көңiлiмдегi асыл сезiмдерiмнiң бәрiн сырлап-ақ бақтым. Өмiрге артқан арма- нымды ақтардым, күйiп-жанған жүрегiмдi ұсындым. Арма- ныма таяныш етер тiрек, өмiрiме жарық қылып жағар шы- рағдан деп сендiрдiм. Айнымасқа серт бердiм.

	Осы жазғандарымның бәрi қалтқысыз шындық, шын сыр- ларым деп сендiм.

	Хатты жеңгемнен жiбергiм келмедi, жеңгем күштеп иiп жiберуi мүмкiн едi. Мен тек өз артықшылығыммен ғана жеңiске жетсем деп ойладым.

	Әкемнен екi-үш жас үлкендiгi бар аталас туысымыздың Гүлжан деген қызына қолқа салдым. Жасымыз шамалас, көңiлiмiз сырлас жүретiн. Лағылдармен кластас. Менi әжептеуiр тұлға санайды. Жеңгеме қосылып, Лағылды ол да мақтайтын.

	Менiң қолқама Гүлжан бiрден келiсе кетпедi. Күмiлжiп, кiбiртiктеп, бөгеле бердi.

	 	– Өкпелеп қалса, қайтем? Мұны қалай берем? Оның со- ңынан жүгiргендер көп. – Гүлжан жаутаңдап бетiме қарады.



	Не iстердiң лажын таппай, дағдарып тұрдым. Гүлжанның қашқалақтауының негiзгi себебi: Лағыл менiң тiлегiмдi қабыл алады дегенге сенбейдi. Лағылдың соңынан жүгiрген көптiң iшiнде «ығай мен сығайдың балалары бар» (жеңгем екеуiнiң сөзi), солардың бiреуiнiң мерейi үстем болмақ.





	– Жарайды, апарайын, бiрақ бере салам да, тұра қашам. – Гүлжан сол жердiң өзiнде-ақ үрке жаутаңдап, тұра қашуға әзiр едi.

	– Мейлiң, – дедiм.



	Аяқ астынан көңiлiм қобалжыды, осы әрекетiмдi бекерге жорып, айнуға амал iздегендеймiн.

	Гүлжан қолымдағы хатты сып еткiзiп жұлып алды да, зыта жөнелдi.

	Гүлжан ұзаған сайын менiң өкiнiшiм мен күмәнiм көбейе түстi, көкiрегiмдi тынышсыздық торлады. Күдiк, осы әрекетiмнiң дұрыс-бұрыстығына күмәндану, намыс – бәр- бәрi қосылып, санамда анталап, мазалай бастады. Бұлай емес сияқты, бұлай болмауға тиiс. Тұңғыш рет қызға махаббат ха- тын жазуым, сезiмiмдi ашуым. Әй, бiлмеймiн, ғашықтық оты бұлай болмаса керек-тi. Күйiп-жанған жүрек қайда, тағатсыз тiлек қайда? Мың толғанып, сан ойланып, әлденеше күйге түспеушi ме едiм. Бiресе үмiттенiп, бiресе қорқып, ой мен сезiмнiң арпалысында толқымаушы ма едiм? Қыздың әр пiшiнi көз алдымда мың құбылып, сан қилы жорамалға жетелемеушi ме едi? Хаттың өзiн әлденеше көшiрiп, сан рет жыртпай, бергi желiгiммен сүйкектете салғандаймын... Жа- нымның ақ жарылған адалы емес, көрсеқызарлықтың қызуы. Бәсекеге елiгiп, желiкке қоздым.

	Ендiгi бар тiлегiм: көршi қыз ешқандай жауап қайтармаса... Елемей, ескермей жүре берсе...

	Жоқ, өйтпедi. Көршi қыз жауап қайтарды.

	Гүлжан кешке қарай үйге қайта келген. Шиыршықтала оралған тiлдей қағаз ұсынды. «Жоқ» деген сөз сиятындай ғана мөлшерлi. Мейлi, сонысының өзi жақсы. Көңiлiм жа- сыр, намысым қорланар...

	 	– Бақыттысың, – дедi Гүлжан. – Ендi сол бақытыңды ба- ғалай бiл. Сендей туысқанымның барлығын мақтан қылам.



	Қап, осы сөздердi Гүлжан бекер-ақ айтты. Ертең де уақыт бар едi. Мына қағазды оқуда ендi қандай мән қалды? Бүктеуiн жазуға қорқып, оқуға жүрексiнiп, қолым дiрiлдеп тұруым жөн едi. Ендi...

	Бәрiбiр қағаздың бүктеуiн жаздым.

	«Қымбатты Н.. адал жүрегiңiзге сендiм. Мәңгiлiкке қолымды бердiм. Л...»

	Нендей сезiмге бөленiп, қандай күй кешкенiмдi барлай алмадым. Мәртебем өстi, әрине. Көңiлiм тасыды. Үлкен ай- қаста жеңiп шыққан жеке батыр сияқтымын. Пәленшеке, түгеншекелердiң балаларының қолы жетпеген, уыстарына





түспеген қызыл алма менiң алақаныма аялады. Олардың бәрiнен менi артық бағалағаны ғой. Олардың бәрiнен артық- пын, үстеммiн! Ендi... Ендi не iстеуiм керек?

	 	– Ендi не iстеймiн?

	– Кешке кездесесiң, – дедi Гүлжан. – Өзiм ертiп шығам. Оңашалықтың ләззаты да, салмағы да бiрдей едi. Не айту-



	дың, қалай сөйлеудiң қисынын таппай, сөзiмiздiң қиюын келтiре алмай, қысылып бiтемiз. Қаттырақ дем алудан да, оқыс қозғалудан да қорқамыз. Осындай именшiк пен қысы- лып-қымтырылудың өзi жанымызға жайлы, көңiлiмiзге қош. Қол ұстасып, қатар тұруымыз – айтар сөзiмiздiң бәрiнен ше- шен, бәрiнен ыстық.

	Бiрақ осы қызу, осы ләззат жеке бөлiнгеннен кейiн тез басылып, көмескiленiп қала бередi. Мен өз күйiме өзiм түсiнбедiм: Лағылмен бiрге болған сәттерiм жаныма жайлы- ақ, ал оқуыма қайтып, екi-үш күн өте келе, бойымдағы құштарлық пен құмарлық азайып қалады. Мен өзiмдi зорлап көндiрем. Жүрегiмнiң сезiм қанағатын iздемеймiн, Лағылдан ұялам, соны обалсынам. Қайта кездесемiз, көңiлiмiз қайта жалғасады. Өзiмдi сендiрiп, азғырып бағам. Жүрегiме өкпе- леп, кiнәлауым да көп.

	Мен оныншы оқимын, Лағыл – тоғызыншыда.

	Оқудың ауырлығын, оныншы класс жауапты кезең екенiн әрi сылтау, әрi себеп қылам, Лағылмен кездесудi сирете бас- тадым. Мен көп бармаймын, ол өзi iздеп келмейдi. Анда-сан- да кездесе қалсақ, мен сап-салқынмын. Ол үнсiз. Сонсоң мен ұялғанымнан оқуды сылтау етем, ол басын изейдi.

	Осындай әрi-сәрi күйде қыс өттi, көктем жеттi, жаз келдi.

	Оқу қуалайтын, арманның соңынан iлесiп, жан-жаққа бытырайтын жауапты шақ туды.

	Лағыл бiрiншi рет өзi iздеп келдi. Ибамен, еппен ғана қолымнан тартып, тақап тұрудың ишарасын жасады, мен икемдiк бiлдiрдiм.

	Қайда баратындығымды, қашан кететiндiгiмдi сұрайды. Шаршап жүргенiме, ендi бұдан да шаршайтыныма алаң көңiлiн танытады. Оқуға түсуiме, жолымның болуына тiлегiн қосады, қалада байқап жүруiме сақтығын айтады.

	Сонда, түк күдiгi, еш күмәнi, бөтен алаңы болмағаны ма? Менiң кездесуден қашқалақтай беретiнiм, салқын сөйлеп, сүлесоқ тұратыным – көңiлiне түк қаяу түсiрмегенi ме? Көнбiстiгi ме, аңқаулығы ма? Әлде сене ме?

	Мен ызаға булықтым, Лағылдың намыссыздығына намы- сым қозды. Тәкаппарлығы, өрлiгi қайда? Оның орнына...





Мен кейде қыңырайып, қит еткенге қырыстана қалғаным- да, шешем де өстiп әр сөзi мен iсiнiң тiгiсiн жатқызып, май- паңдап бiтетiн. Қайдағы бiр ұсақ-түйек қамқорлықтарымен жүйкемдi қоздыратын.

	Лағылдың да жыбыр-жыбыр саусақтары, сыбыр-сыбыр сөздерi жанымды жеп барады.

	 	– Шешем де өстiп жыбырлап, сыбырлап мазамды алғанда, ит жыным келушi едi.

	– Шешеңнiң жаны үзiлiп тұрғанын сезбегенсiң ғой. – Ла- ғыл күрсiнiп салды. Шаршағандық, жiгерi майрылған амал- сыздық бiлiндi.

	– Сен де сол кiсi сияқтысың.

	– Шешең сияқты менiң де жаным үзiлiп тұрған шығар. – Лағыл әзiлмен сөйлеуге-ақ тырысты, бiрақ үнi дiрiлдеп шықты.

	– Сен алғашқы сезiмнiң шырмауынан шыға алмай жүрсiң. – Күдерiн бiржолата үзуге тырыстым. Жасаған адам- шылық жолым деп ойладым. Құр бекерге алдаусыратып жүргенше, шындықты бiлгенi дұрыс.

	– Алғашқы сезiмдi тек тас жүрек адамдар ғана ұмытатын шығар. – Лағыл бекiнуге, қайраттануға тырысты, бiрақ ша- масы жетпесе керек, терiс айналды.

	– Ендеше, мен де солардай тас жүрек болып шықтым, – дедiм. Осыны айта алған, шынында да, тас жүрек болармын деп ойладым. – Мүмкiн, жалған сезiмдi малдандым ба екен.



	 	– Бұл ендi өзiмдi ақтаған далбасам.



	 	– Жоқ, сен ондай емессiң...

	– Жоқ, мен сондаймын! – Лағылдың сөзiн бастырмалата бөлдiм. – Серттен тайғыш, опасыз деп сана. Өзiң бақытыңа жет. – Кiлт бұрылып, кетуге ыңғайланғам.

	– Кетпешi... – Лағыл сыртымнан келiп, мойнымнан құшты. Бойы менен әнтек биiктеу екен, иегiн иығыма қойды.



	 	– Бекерге ашуланбашы.



	Қарсы алдымнан толықсып туып келе жатқан айға қара- дым: дөп-дөңгелек, қып-қызыл, үп-үлкен. Ай да, ай нұры да сiбiрлеп бiзге қарай қалқып келедi.

	Алдым – нұр, артым – нұр, екi жақ нұрдан да түк қызу ала алмай мен тұрмын.

	Лағылдың қолын мойнымнан алдым да, қоя бере салдым.

	Жансыз адамның қолындай екi жанына сылқ түстi.

	Мен қайта қайрылмадым.

	Екеумiздiң арамыздағы сезiм қылы сонымен үзiлдi деп ой- лағам...





5



	Бес жыл университетте оқыдым, аспирантураның бiр кур- сын бiтiргем. Шешем тағы да көршi қызға ауысты.

	 	– Жұрт та мазалауын қоймайды, ол да қайыспайды.



	Байғұс қыз отыр әлi. – Шешем шын-ақ қамыға сөйлеген.

	 	– Е, ол неге байғұс болады екен?

	– Бойжеткен қыз уағымен құтты орнына қонбаған соң, қайбiр жақсы дейсiң... Соңынан әртүрлi сөз ередi... – Жұртты ма, қызды ма кiнәлайтын сықылды.

	– Ендеше, қонсын құтты орнына. Оған кiм бөгет? Шешем менiң сөзiмдi жақтырмай қалды.

	– Бiреудiң көңiлi – көкте, бiреудiкi – жерде деген сияқ- ты, кiмнiң ойында не барын қайдан бiлдiң? Бұйрықтан ешкiм озбайды, қашып және құтылмайды... – Шешем бiраз кiдiрiстеп отырды. – Қаладағы жiгiтiнiң оқуын тосып жүр деседi.

	– Ұзақ оқитын жiгiт болды ғой.

	– Қайдам? Әйтеуiр, өзiң сияқты оқудың соңына түскен бiреу болса керек.



	Жүрегiм дiр ете қалды. Сезiктендiм бе, ұялдым ба? Сон- да... Жоқ, мүмкiн емес. Одан берi қанша жыл...





* * *


	Тоғызыншыны бiтiрген жылым.

	Бiр күнi Лағыл үйiнде жалғыз қалды. Оңаша үйде екеумiз ұзақ отырдық.

	 	– Мен осында ұйықтай салайын, – дедiм. – Таңертең ерте тұрып кетем.



	Лағыл маған қарап, бiраз кiдiрдi. Сонсоң орнынан тұрды да, төсек салды.

	Екеумiз жер төсекте қатар жатырмыз, жамылғымыз бөлек, әрине. Үнсiз жатырмыз, ұзақ жаттық. Лағыл анда- санда жұмсақ қана жөткiрiнiп қояды. Қолынан ұстағым, ша- шынан сипағым келедi, бiрақ батпаймын. Әлденеше құбыл- тып елестететiн ғашықтық қылықтарым қайда? Көңiл елтiп, жан ерiтер тәттi сөздер қайда? Ұялыс, қысылу, жауапкершiлiк, тағы басқа көп-көп iзгiлiк сезiмдер қосылып, көңiлiме де, жолыма да тосқауыл қоя бередi.

	 	– Лағыл...



	– Әу...

	 	– Мен ғылымның соңына түсем. Оқуым ұзаққа созылады.

	– Мен де сенiң оқығаныңды тiлеймiн.





	– Менiң оқуыма ештеңе бөгет болмауы керек, ештеңеге алданбауым қажет.



	«Семьяға байланып қалмайын» деген мегзеуiмдi Лағыл ұға қойды.

	 	– Мен күтем, қанша оқысаң да күте берем, – дедi.



	Жүрегiм ықылас пен алғысқа оранды. Көкiрегiмдегi көрiктi күйдiң бәрiн ыстық лебiзбен өрнектегiм келедi, ерек- ше әрекеттерiммен ұқтырсам деймiн, бiрақ сөзге тiл жетпейдi, әрекетке дәрмен жоқ.

	Сәл қозғалып, Лағылдың маңдайына маңдайымды тақа- дым: өн бойым жансыздана қалды, екеумiз де демiмiздi iшiмiзге тарттық. Демiмiздi қаттырақ алудан именемiз. Демiмiздi қаттырақ алсақ, екеумiз екi жаққа үрке жөне- летiндей сақпыз. Осы қалпымыз соншалық жайлы, сонша- лық рақат едi. Жүрегiмiздi, көңiлiмiздi, өн бойымызды елжiреткен, елтiткен рақат. Басқадай сөз де, қимыл да әрi ар- тық, әрi орынсыз едi...

	Лағылдың сол уәдесi ойыма ендi оралды.





* * *


	Мен үйлi-барандымын, оқыған-тоқығаным баршылық. Әне-мiне, ғалым атанудан үмiткермiн. Асып-тасып жатпасам да, жолы оңғарылған, бақыты мен бағдарын тапқандардың есебiндемiн.

	Ендi мен ауылға келген сайын шешем көршi қыздың жай- күйiн айтпайды.

	Көршi қыздың жай-күйi осымен бiттi ме?

	Өмiрiмнiң бе, көңiлiмнiң бе әлдебiр тұсынан кетiк шық- қандай болды. Әлде бұрыннан бар кетiк пе екен?





НАЗАР ЖӘНЕ БАЗАР




	Назардың мазасыз күйi соңғы кездерi ұлғая түскен. Көңiлiнiң қошы кем. Жүрегi ештеңенi сабыр тұтпайды. Алып ұшып, өрекпидi де тұрады. Әлде, бiр сарынды қоңырқай тiршiлiктi мiсе көрмейдi. Әлде, қалаулы тiлегiне жете алмай жүрген, сонда да аңсарынан шықпаған алдағы күндерiне асығады. Әлде, орынды-орынсыз мұқала берген талабына жаны ауырады...

	Алдымен, тереңнен талғап бiлiм алам деген. Сонсоң, апы- рып-жапырып өмiрдiң қойнауына енсем деп үмiт қылған. Үмiт емес, қалауы тұғын. Қалауы ғана емес, өмiрдегi уәдесi





едi. Құрғақ, негiзсiз уәде емес. Оқу-тоқуы сапалы, бола- шаққа деген бағдары жүйелi едi.

	Бiрақ тiршiлiктiң қисық-қыңыр тоспасы көп екен. Әдiлетсiздiктiң тезiне түсiп, тағдырлары тәлкекке айналған жандар бар. Орынсыз асқақтаған, жолсыздықпен бақытқа кенелген тоғышарлар да баршылық. Әдiлдiкке жүгiнсең, он- дайлардың не iсi, не қылығы өмiрдiң заңына да, қоғамның за- ңына да сыймайды. Ондайларды Алла тағала қолдамауы-ақ керек едi. Дұрыстықтың бәрiне қайшы. Алланың жазуына да, адамзат шығарған жол-жобаға да қырын. Өмiрдiң күйiн кетiрiп, сұрқын алатындар – сондайлар. Шiркiн, сондайлар- мен күрессе ғой... Ол үшiн оқу керек. Заң оқуы.

	Мектептi жақсы бiтiрдi. Өз ойындағы дәрежеден кем түскен жоқ. Қоғамдық жалпы ғылымдарға деген ықыласы тiптi ерекше танылды. Ықыласы да, ынтасы да қабағат-тұғын. Сiрә, соның әсерi шығар, өмiрдiң әрқилы көрiнiсiнен пәлса- па түюге бейiм тұратын.

	Оқуға түсермiн-ақ деп сенген. Түсе алмады. Тестiлеу дегеннiң сұрақтары аяғынан шалды. Етпетiнен құлады. Мек- теп бағдарламасы бойынша тексерсе, оқулықтың мазмұнын қуаласа, сайрап-ақ тұр. Жалаң жаттап алған емес, мән-мағы- насына тереңдеп, мазмұнын жүйелеп, түбiне жете түсiнген. Тиiстi тақырыптың айналасындағы сырт сұрақтарға да әжептәуiр дайындығы бар. Бiрақ соның бәрi түкке аспады. Тестiлеу бойынша балы жетпей қалды. Негiзгi сұрақтардың жауабын дұрыс-ақ тапқан. Оған еш күмәнi жоқ. Ал, қай- дағы-жайдағы қитұрқы сұрақтар көлденеңдеп шыға келгенде, сасқалақтап абдырады. Абдыраған ғана емес, көңiлi құлазып қоя бердi. Маңдайынан сұп-суық тер тамшылады. Ойлама- ған, күтпеген сұрақтар. Тiптi тосын, қисынсыз, қыңыр бiрдеңелер. «Пәленшекеңнiң құмай тазысының аты?»

	«Түгеншекеңнiң арғымағының түсi?» Тағы да осы секiлдi жөнсiз, жосықсыз сұрақтар. Кендебайдың Керқұла аты емес. Қобыландының Тайбурылы немесе Алпамыстың Байшұбары емес. Берiдегi Ақан серiнiң Құлагерiнiң де жөнi бiр басқа. Ердiң серiгi есебiнде аты шыққан, ел қорғаны ерiнiң ерлiгiне үлес қосқан жануарлар бар ғой. Баршылық. Тестiдегi сұрақ- тың төркiнi соларды дәрiптеу емес, әлдебiр жерде бiрер рет аталған атты қосаққа қосақтап, талапкердi сүрiндiру екенi ап-анық. Бiрақ оны айтатын ауыз, қарсылық бiлдiретiн мiнез талапкерден қайдан шықсын. Ал, иттiң жасаған ерлiгiн естiп, бiлген емес. Иттiң ерлiгi көп қой, әрине. Бiрақ соның бәрi жалпы итке тән, ортақ қасиет. Әрбiр ауылға белгiлi, аты аңыз





есебiнде бiр өңiрге жайылған иттер баршылық, әрине. Ал, жеке дара бөлiнiп тарихқа енген иттi бiлмейдi екен. «Иттiң адам өмiрiндегi орны», немесе, «Ит – адамның көмекшiсi» деген сыңайда сұрақ қойылып жатса бiр сәрi. Айтпақшы, ас- панға ұшқан зымыранның кабинасына тығып жiберген «Лай- ка» деген иттiң (өзi қанденнiң ар жақ-бер жағында болса ке- рек) атақ-даңқы әлемге тарапты. Өзiнiң жекелей ерлiгi емес, адамзаттың iсi. Сол «ерлiгi» қақында сұрақ түзсе де бiр жөн.

	«Ғаламшарға барып қайтты» деймiз ғой, әйтеуiр.

	Сөйтiп, осындай қитұрқы сұрақтардың жауабы шықпады. Сөйтсе де, өзiн-өзi iштей жұбатқан. Негiзгi сұрақтардың, бiлiмнiң өлшемiн түйiндейтiн сұрақтардың жауабы дұрыс. Комиссиядағылар соны бағалауы тиiс. Сөз жоқ, бағалайды. Әттең, ұстаздың алдында дара отырып, емiн-еркiн көсiлiп сөйлер ме едi. Жоқ сөйлеткiзбейдi. «Иә» мен «жоқтың» шеңберiнде ғана шектелесiң. Тоның сырттай пiшiледi, тағды- рың сырттай шешiледi. Сонымен кете барасың. Бұл да кете барды. Дәмесi дәме күйiнде қалды. Қатты қапаланды. Өмiр жолы басталмай жатып кесiлгендей сезiндi. Өмiр жолы кесiлгендей, арманы күйрегендей күйге түстi. Жасыды. На- мыстанды. Етпеттеп жатып алды. Жұрт көзiнен қашты. Бiрақ қанша арпалысады? Ақыры, көндiктi. Алайда үмiтiн үзген жоқ. Келер жылдың көк жиегiне тағы да дәме артты. Сенiмiн қайрады. Бiлiмi мен түсiнiгiн тереңдете бердi. «Қапы қалдым- ау» деген тұстарын қамтыды.

	Сөйтiп, тағы да бiлiм мен бақыт сапарына жол тартқан. Жолы тағы да болмады. Дәл былтырғы сияқты қитұрқы сұрақ- тар алдын тосты. Сол тоспадан Назар тағы да өте алмады. Ауыл-аймағынан, әсiресе, ұстаздарынан ұят-ақ болды. Бiрақ амал жоқ iске не амал жасайды? Аулына қайтып оралды.

	Ел тiрлiгiнде де түк өзгерiс жоқ. Тек тiршiлiк етудiң ғана қам-қарекетi. Бұл да сол тiршiлiкке қосылды. Әке-шешесiнiң азын-аулақ малын қамдасады. Отын-суына жәрдемдеседi. Осы секiлдi мимырт жұмыстар толып жатыр. Ұшқынына қызатын, қызығына елiгетiн, нәтижесiне сүйсiнетiн iстер тым аз. Ара-тұра бас қосып дабдырласып, әрненi сөз еткендi мiсе тұтып, салбырап, солбырап жүргенiң. Жалығасың, әрине. Жа- лығасың, зерiгесiң. Көңiлiң қамығып, жан дүниең құлазиды.

	Оқудан үмiтiн үзген жоқ. Бiрақ жүрегi шайлығып қалып- ты. Сенiмi кәмiл емес. Өрекпуi бәсең. Жылда-жылда әкесiнiң бiр малын қаражатына жаратып, түк нәтижесiз қай- та қайтып келуi – бетiне шiркеу, жан жүйесiне күйзелiс. Өз бетiмен қаражат табар жер жоқ. Ешкiм ештеңеге жалдамай-





ды. Үй салмайды. Қайта жөндеуден де өткiзбейдi. Азын- аулақ жөндеулерiн өз күштерiмен-ақ iстеп алады.

	Өстiп дел-сал күйде жүрген. Осындай әрi құбылмалы, әрi байыз таппай жүрген беймаза көңiл күйдiң үстiнде досын жо- лықтырды. Анығы, досы өзi iздеп келдi. Оқудан жолы болма- ған алғашқы «сәтсiздiктен» кейiн-ақ қаладан қайтпаған.

	Екеуi айқара құшақтасты. Екеуiнiң де көңiлдерi жадырап сала бердi. Мұрастың көңiлi әншейiнде де сәлiңкi тарта қой- майтын. Көңiлi көтерiңкi, бойы сергек. Ал, ойы?.. Назар ал- дымен сұрады.

	 	– Қашан келдiң? Ойың, жайың қалай? «Табысың, жетiстiгiң» деуге әзiрге ертерек шығар.

	– Қаладағы көп қаракөздердiң бiрiмiн. Базардамын. Ба- зардағы сатушылардың қораптарын арлы-берлi тасимыз. – Мұрас, кәдуелгiдей, қопайыстана сөйледi. Көңiлi қош, жүрегi разы. – Үнемдеп, iркiп ұстаса, табыс та болады.

	– Базар көп пе соншалық?

	– Алматының бұрыш-бұрышы демейiн, квартал сайын ба- зар шығар. Үлкенi бар, кiшiсi бар. Бiр базарың – бiр квар- талға созылады. Әр сатушының аядай-аядай қуыстары бар.



	«Дүңгiршек» деп атайды. Соның iшi – аузы-мұрнынан шық- қан тауар. Көбiне-көп ұсақ-түйек тауарлар. Азық-түлiк та- ғамдар. Соның бәрi қораппен ғана жетедi. Қораппен ғана кетедi. Сан мыңдаған қораптар. Үлкенi бар, кiшiсi бар. Со- ның бәрiн таситын бiздер. Сол қораптар – бiздерге әрi жұмыс, әрi нәпақа. – Мұрас ендiгi жерде Назардың жай- жапсарын сұраған.

	Назар көңiл-күйiнiң барлық қалтарысын жайып салды.

	Мұрас бәрiн түсiндi. Назардың жай-күйiн де жақсы ұқты.

	 	– Қалаға жүр, – дедi сонсоң. – Саған да бiр қоларба тиедi. Өз қаражатыңды өзiң табасың.



	Назардың ойына келмеген, қаперiне кiрмеген үрдiс. Та- банда жауап бере қоймады, бiрақ қисыны келедi.

	Кешке қарай әке-шешесiне ақыл салған. Әкесi толғанды, ойланды. Алайда тақеттi жауап айта қоймады. Айта алмады. Жөнi қайсы – әкесiне де бұлыңғыр.

	 	– Жалғыз қарғам-ау, сенi тентiретiп жiберiп, бiз не барқа- дар табамыз. Ас бата ма, ұйқы келе ме? – Шешесi кемсеңдеп ақсақалына бұрылды. – Сырты түктi, iшi боқты мал атаулы саған бала бола ма? Бiр малыңды қасқыр да жеп кетедi. Бала- ның меселiн қайтарма, – дедi. Жылап бастаған сөзiн зiлмен аяқтады.

	– Жаратқан шiркiнiм-ау, мен мал аяп отырмын ба?





Кейiнгi дабырасынан мен де жасып қалдым. Көңiлiме сол түйткiл, – дедi әкесi. Маңдай тұсқа қарай сәл ойыстау келген қыр мұрынын бiр сипап өттi.

	Шешесi аялы қоңыр көзiн баласына төңкердi. Жанары- мен аялап, жанарымен ақыл сұрағаны сияқты.

	 	– Ештеңе етпес, барайын, көрейiн. Өзiмдей көптiң бiрi болып жүрермiн. Мүмкiн, өмiрiме сәт ашылар. – Назар өзiн жiгерлендiрдi. Әке-шешесiнiң көңiлiне үмiт жүгiрттi.



	Сөйтiп, Назар қалаға тартқан. Мұрастардың қасына ор- наласты. Шағын ғана бiр бөлме. Сығылыстыра қойылған үш төсек. Бөлме әбден-ақ кiрлептi. Төсек-орын да баяғыда-ақ жуатын күйде. Ендi төртеу болып сығылысып көрмек. Қасындағы балалар кеңпейiлдiк танытты. Бiрден-ақ бауыр- ларына тартты. Тұс-тұстан жамырап ақыл-кеңестерiн ай- тады.

	Алғашқы бiр жұманы Мұрасқа көмекшi ретiнде өткiзбек. Базардың жай-күйiмен танысады. Бойын үйретедi. Жүрiс- тұрыстың жөн-жосығын барлайды. Жай ғана барлап қоймай- ды, соған бейiмделуi керек екен.

	Назар аузын ашып, көзiн жұмды. Таң қалып, тамсанғаны- нан емес. Күнде алысқан осынша жұрттың көптiгi мен ың- жың, қым-қуыт қимыл-әрекеттерiне қайран қалды. Лек-лек келiп жатыр, лек-лек кетiп жатыр. Таусылмайды, толаста- майды. Шетсiз, шексiз қарақұрым халық. Бәрi осы бiр ғана қаланың халқы ма? Миллионнан аса халқы бар дейдi. Мейлi. Әр квартал сайын базар. Базар сайын осыншама халық. Күнде осылай. Күн сайын солай. Адамның сенiм-нанымына сыя қоюы қиын. Бiрiне-бiрi жол бермейдi. Бiрiнен-бiрi дауыс асырады. Мына шеттегi бiреуiне ана шеттегi бiреуi дабыс қылады. Анау да дәл сондай екпiнмен жауап қайтарады. Тағы бiр шеттен тағы бiреуi... Ду-ду... Азан-қазан... Кешкi малдың жамырағаны iспеттi. Сиыр мен бұзау мөңiресiп, қой мен қозы маңырасып, ара-тұра жылқы кiсiнеп, ауыл үстiн ду- ылдатып жатушы едi. Малдың у-дуына адамдардың дабыр- дүбiрi қосылады. Бiрақ ол тықыр мен бұл тықыр бiр емес, әрине. Алғашқысы малдың шуылы. Сонда да, жаныңа жай- лы, құлаққа жағымды. Кейiнгiсi... Яғни адамдардың шуылы... Бәрi түрпiдей.

	Сыртқы ауыздан қаптап, қабаттаса кiрген лек

	дүңгiршектердiң алдына жете тым-тырақай бөлiкке айнала- ды. Бiрден-екiден, үштен-төрттен... Бiрнеше қол сатушыға қабат созылады. Бiрнеше дауыс жарыса шығады. Әрқайсы- сының бұйымтайы әр басқа. Сатушы шiркiннiң есi шығып,





ебi қашып, абдырап тұрар едi. Қай қолға не ұстатарын бiлмей, қай сұраудың жауабын таппай, алақ-жұлақ күй ке- шер едi... Жоқ, өйтпейдi. Бәрiнiң тiлегiн қанағаттандырады, бәрiмен жылышырайда есеп қылады.

	Назар басын шайқады: ана сатушының iсi мен қылығына бiлдiрген разы-қошы. Қайта, сатып алушылардың қас-қабақ- тары бәсең, үндерi қытқыл. Әлде, алған затына өкiнiштi, әлде сатушыға разы емес. Қайтадан аударып-төңкерiп, ақтарып- төңкерiп бажайлап шығады. Сонсоң ғана жылтыр дорбасына салады. Сонсоң ғана, быржиып-тыржиып ұнатпаған қалпын- да өз жөнiне жөнеледi. Жөнелмейдi, тағы бiр дүңгiршекке өңеш созады.

	Осының бәрi Назарға қызық емес, таң. Анау неге ашулы?

	Анау неге жалпақтайды?

	Дәл сол сәтте бiреу бүйiрiнен түрттi. Түрткен емес, солқ еткiзiп нұқып қалды. Селк етiп, секiре жөнелуге ыңғайлан- ған. Бiлегiнен ұстай алды. Мұрас.

	 	– Аузың аңқайып құр тұрсың ғой өзiң. Кеттiк. – Мұрас әлдебiр жақты иегiмен нұсқады. Назар қалбалақ қағып, со- ңынан ердi.

	– Жол... жол... Ой, «жол» дедiм ғой сендерге! Керең бо- лып кеткен бе, түге. Аяқтарыңнан айрыласыңдар. Мен ескерттiм. Өз обалдарың өздерiңе. Әй, жол... жол... – Мұрас- тың жағы бiр сембейдi. Кейбiрi ысырылып жол бередi. Кейбiрiн қоларбасының қырымен жiлiншiктiң балтыр тұсы- нан түрткiлейдi. Оқыс түрткiден шамырқанып, шамданған базаршы даусы мен қимылы қатар шығып, шалт қимылмен бiр жағына ығысады. Ендi бiреулерi алға қарай тезiрек аттап, жақтырмай алаяды. Арғы-бергiсiнен қопарып, сыбап алатын- дары да бар. Ал, мың жерден айқайлап, жiлiншiк тұсынан түртпек түгiлi, қолынан жетелей сүйресең де былқ етпейтiндер де бар екен. Маңғаз, кердең, керенау қалыптары- нан бiр жазбайды.



	Желкiлдеп, еңкiлдеп жеткен Мұрас әлгiндейлер кездес- кенде табандап, жүйкелейдi де қалады. Әлдеқалай абайсызда қоларбасының әлдебiр шетi ананың аяқ тұсына ма, жанасып кетсе-ақ бiттi, әлгi былқ етпес сабаздар бұрқ етiп, тарс жары- лады.

	 	– Әй, ары тарт андағыңды. Үстiнi былғадың, әрi. Аяқты сындырайын деп пе едiң өзiң. – Кiжiнбейдi, бiрақ сыздап сөйлейдi. Тыжырынып, жартылай ғана мойын бұрады.



	Бағанадан берi ешкiмiне бетқаратпай келе жатқан Мұрас кiлт тыйылып, бұқырая бүгжиедi. Көзi жыпыңдап, көңiлi





келтелене қалады. Маң-маң басып, маңқиып ана әйел (базар- шылардың көпшiлiгi әйел екен) екi жағына кезек теңселедi. Өзiнiң бұрылатын межесiне жеткенше тiптi де қыңбайды.

	Мұрас тықыршық атады. Быжырынып-тыжырынып, аузы-басы қисаңдайды. Iстей қояр түк лажы жоқ. Тар жол- дың арба жүрер дәл ортасы бос емес. Мұрастың артындағы- лар да қаңтарулы аттай тықыршып, шиыршық атады. Амал- сыздықты олар да түсiнетiн болса керек.

	Әлдебiр кезде сәл ғана саңылау шығады. Ана әйел бұры- лып, тағы бiр дүңгiршекке көз жүгiртедi. Мұрас та жылп етiп сыналап, қылп етiп өте шығады.

	 	– Ана әйелден қорықтың ғой. – Назар Мұрастың қылы- ғына түсiне қоймаған, жөнiн бiлмекке ниеттендi. Қайрауы да жоқ емес.

	– Өй, ондайлардан аулақ жүргеннен басқа амал жоқ. Жа- насып кетсең-ақ айқай-шу шығарады. Шақша басыңа бар пәленi үйiп-төгедi. Мына базарды пана қыла алмай қаласың. Бұрынғы өкiметтiң кезiнде күйеуi әжептеуiр бастық болса керек. Мына заманға iлесе алмай қалған. Ал, мiнездерi мен ғадеттерi сол қалпынан өзгермеген. Беттерiне адамды қарат- пайды, маңайларынан ешкiмдi жүргiзбейдi. – Мұрастың жақтырмағаны беп-белгiлi. Кекетуi және бар.



	Тасуға тиесiлi жүгiмiзге аудық. Дамылдауға мұрсат жоқ. Сөйлесудi жағдай көтермейдi. Қысқа қайырым: «Бар, кел. Тұр. Жүр. Әпер. Ал...» Негiзгi тiл қатысу осы сөздердiң төңiрегiнен аспайды. Әкелген жүгiңдi кiдiрусiз өткiзiп, келесi дүңгiршекке ауысуың қажет. Онда да сол қарекет. Танаура- тып апарасың. Тiк тұрған бетiңде қолдан-қолға көшiресiң. Содан зырылдап, одан арғыға жетуiң керек. Сәл кешiксең – бiттi. Бәрiнен ұтыласың. Екiншi бiреу iлiп әкетедi. Сыбағаң- нан қағыласың. Нәпақаң жырымдалады. Жұмыс ырғағың бұзылады. Кiдiрiстеп қалған басқа бiреудiң жүгiн ендi сен де аңдуың қажет. Аңысын аңдып, сәтiн күтiп, алақ-жұлақ жан- жағыңды барлайсың.

	 	– Мұрас-ей, арбаң бос па? Әлгi мен заказ берген жүкшiм кешiгiп жатыр. Бiр жерде тұрып қалды бiлем. – Қатардағы дүңгiршектен бып-биязы жұмсақ үн өтiнiш қылады.

	– Иә, мiне, босаймын, аға. Оған шейiн мына жiгiтке айта берiңiз тапсырмаңызды. – Мұрас елпектей ұмтылып, қалба- лаң қақты.

	– Мына қораптарды басқа дүңгiршекке апарып, одан бас- қадай тауар әкелу керек едi. – Аққұба өңдi арықша жiгiт сы- пайы ғана өтiнiш қылды. Базарға келгелi Назардың алғашқы





естiген жылы үндi дауысы – осы. Өңi де, үнi де мына базарға оншалық үйлеспей тұр. Көз жанары аялы, нұрлы екен.

	Мұрас пен Назар әлгi кiсi нұсқаған қораптарды қоларбаға тиедi. Анығы, тиеушi – Мұрас. Назар жәрдемшi.

	 	– Қасыңа жақсы серiк қосыпсың ғой. – Үнi аузынан емес, кеуде iшiнен күмбiрлеген сияқтанды.

	– Досым ғой. Елден алып келдiм. Сiз сияқты оқудың аулына қонақтаймын деп жүрген жiгiт. Бiрақ әзiрге оқудың құлағы ұстатар емес. Тестiлеу жiбермей тұрғаны. – Мұрас жалтаң етiп Назарды шолды. «Артық айтып қойдым ба?» де- ген алаңдауы бiлiнедi. Дегенмен, әңгiменiң ауанына да, жөн- жосықтың жол-жобасына да бастығып қалған сияқты. Кейбiреумен емпеңдей сөйлеседi. Кейбiрiне, кәдуелгiдей, кергидi. Ала көзiн бiр төңкерiп, қабағын шытқан қалпы жау- ап қатпай жүрiп кететiнi де бар екен. Кiсi талғағаны ғой. Де- мек, жал бiте бастағаны. «Жаман атқа»... Жо... жоқ, ондай та- сырлығы болмауға тиiс. Ақкөңiл, кiшiпейiл, бауырмал тұғын. Ендi кiсi талғай бастапты...

	– «Оқу – инемен құдық қазғанмен бiрдей» дегендi халық неге айтты дейсiң. Оқудың жолы да қиын, өзi де қиын.



	«Iздеген жетер мұратқа» деген және бар. Iздене бер, шыра- ғым. Әлi-ақ бәрi артта қалады. – Жанашырлық ақылдың нұсқасын шын көңiлiнен ұсынды.

	Мұндай ақыл-кеңестi де, көңiл ширатқан жұбатындыны да Назардың өзi де көңiлiне талшық етедi. Ананың ықыласы мен ниетiне разы. Олай болса...

	Қисынды сұрақтар Назардың көмейiн бүлкiлдеттi.

	«Емiнiп, ентiгiп жүрiп жеткен, сан қилы машақатын басынан өткерген адамның сөзi. Оқудың дертi жанын күйдiрген адам- ға ұқсайды. Ендеше, сол қастерлi мақсаты, қасиеттi iсiнен неге айныды? Базар жағалап, бағын сынағаны ма? Әлде, ба- сындағы бағын төгiп-шашып алған бiреу ме?!»

	 	– Бұл кiсi – ғалым адам. Ғылым кандидаты екен. – Мұрас мақтаныш қылғандай қопайыстанды. – Ретi келген сәттерде сөйлесiп тұрсаң болады. – Назардың болашағына қамқор бiлдiрген адамның ыңғайын көрсеттi.



	Назардың көңiлiн әлгiндегi түйткiл қайта кеуледi.

	«Ғалым» дейдi. «Ғылым кандидаты» дейдi. Мұрас ақкөңiл. Өзгенiң сәл-пәл жетiстiгiн асыра бағалайды. Өзiнiң жетiстiгiндей мақтан қылады. Сөйтсе де, шындықтың қылауы бар сияқты. Ана кiсiнiң кескiн-келбетi сондай шындыққа кепiлдiкке жүретiндей сенiм артады.

	Назар сәл қалт етсе-ақ сол кiсiнi айналсоқтай берген.





Кешке пәтерге келгенде де ой ауанынан сол кiсi шықпады.

	«Анадай қастерлi қасиетiн тәрк етуi»...

	Ертеңiнде тағы бiр дүңгiршекпен танысты. Анығы, дүңгiршектiң сатушысымен, әрине. Сауда-саттық заттары әлi сарқыла қоймағандары екi-үш күнде бiрер рет қана арба жал- дайды екен. Сондайлардың кезегi жеткен бiреуi екен.

	Мұрас оған да айырықша iлтипат көрсеттi.

	 	– Бұл аға – жазушы, – дедi ерекше көтермелеп. – Кiтап шығарған.



	Мұрастың мұнысы ендi шындыққа жанаспады. Өзi жазу- шы болады, кiтап шығарады. Жасаған кәсiбi – базарда сауда- гер.

	Мұрастың сөзiне де, көтерме мақтауына да «жазушы ағасы» пәлендей мән бере қоймады. Етжең сығырлау көзiн Назарға қиықтады. «Соған сенесiң бе?» деп кекететiн сықыл- ды. Сенбейдi, әрине. Ана ғалымның тiрлiгiне де сенер-сен- бесте жүрген. Ендi келiп... Жоқ, сенбейдi. Шимай шатпырақ жазатын «өзiншелердiң» бiрi шығар. «Аңқау елге – арамза молда», мына базар iсiне сол да дақпырт.

	 	– Жол... жол... Әй, «жол» дедiм ғой саған. – Мұрас киiп- жарып желе жортады. Назар соңынан бөйтеңдейдi. Мұрас кiлт iркiлдi. – Әй, не болып қалды? Неге тұрдыңдар? – Ал- дыға қарай өңешiн созды. Соның арасынша кеу-кеулескен үн естiлдi.

	– Мен сенен бұрын келе жатырмын ғой. Сен ана бұры- лыстан ендi ғана шыққансың. Сол бұрылыста кiдiре тұрып, менi өткiзiп жiберуiң керек едi. – Бергi жақтағысы жөн-жо- сықтың ретiн байыппен ғана туралауға тырысты.

	– Мен сенi өткiзсем, артыңдағы қаптағанның бәрi кимелейдi. Ана қалтарыста сен тұра тұруың жөн едi. Мен өтiп кетушi едiм. – Бұрмадан бұрылғанның өз дәлелi өзiнде екен. Қасарысып тұр. – Шегiн! – дейдi.

	– Әй, шегiнбеймiн! Өзiң шегiн! Менiң артымда кимелеп тұрғандар көп. Бәрi қайда шегiнедi? – Ұзын жолдағы әлде де жөнiмен келiсуге пейiл.



	Жоқ, арғы бұрылыстан шыққаны оған илiге қоймады.

	 	– Былай... Маған жiберiңдер. Мен қазiр шегiндiремiн екеуiңдi де! – Гүжбан дауысты, гүжбан денелi қысық көз қара жiгiт арыдан берi кимеледi. Аттаған аяғы байқалмай- ды, қорбаңдап бүкiл денесi жылжыған сияқтанады. Келген бетiнде арғы тұрғанның арбасын қолынан жұлып алды. Көлденеңдете итерiп, бiр жақ қабырғаға сырғытты. Қабырға емес, дүңгiршектiң алды. Сатушысы әлде бiрдеңе деп қар-





сылық бiлдiрдi. – Бiр-екi минөт. Әйтпесе, саудаң мүлде жүрмей қалады. – Қолын көтерiп, әлгi сатушының көңiлiн басты.

	Мұрас ашылған жолмен қозғала бермекшi едi. «Тұр» деген белгi жасады Қара дәу. Мұрас кiлт кiдiрдi. Гүжбан қара Мұрастың алдында тұрған арбакештiң арбасын да бiр бүйiрге ысырды.

	 	– Жол ашылғанша екеуiң де тұрасыңдар қозғалмай. – Екi арбакешке кезек қарап, бұйрық жолдағандай кекiрейдi.



	Гүжбанның әрекетiн де, сөзiн де Назар құп көрдi. Құп көрдi. Әдiлеттi деп санады. Ыңсыз-шыңсыз екi кекiректiң де кеудесiн басты. Дәл осы шешiмдi ана екеуi өздерi де құп алды, әрине. Әйтпесе, соңы ушығып кетер едi.

	 	– Бұл жiгiт – спортшы. «Спорт шеберi» атағы бар. – Мұрас бұл жiгiтке деген құрметiн бағанағы екеуiнен де бөлекшелей бiлдiрдi. – Тұла бойы – әдiс-айла, тұнып тұрған қара күш.

	– Спорттың қай түрi?

	– Негiзгiсi – самбо. Алайда, күрестiң барлық түрлерiне жетiк.



	«Шiркiн-ай, ауыл балаларына үйреткiзер ме едi?! Бармай- ды ғой»... – Назар арман қылды. Әрi арман, әрi өкiнiш.

	«Ауылдағы жiгiттер ауылдан қашып жатқанда, қала жiгiттерi ауылды не қылсын». Назардың көңiлi құлази қалды. «Ауыл- дың тозуының бұл да бiр көрiнiсi. Игiлiк атаулының бәрi iргесiн аулақ салып, ыдырап жатыр. Барған жерлерiнен бере- ке тапқандары және аз. Бiрлiгi жоқ, байлауы жоқ бей-бере- кет өмiрден кiм қандай барқадар таба қояды. Әркiм өзiнше күн кешкен қым-қуат тiршiлiк.»

	Кешкi қысыр әңгiме арасында осы қисынға келтiрiп, сөз қозғап көрген.

	 	– Оњо! Мына жiгiтiмiз көрген-бiлгенiнiң бәрiне мән-ма- ғына бередi екен, – дедi жiгiттердiң бiрi.

	– Е, алғашқыда көп нәрселерi бiзге де ерсi байқалатын. Келе-келе ештеңенi көрмейтiн, естiмейтiн болып кеттiк қой.



	 	– Екiншi жiгiттiң үнiнде күйiнiштiң табы бар. Қапы жiберген қадамының өкiнiшi емес, тiршiлiктiң сарынына бой алдырған көңiл қыжылы сияқты.



	 	– Ғалыммен таныстырдым. Жазушымен таныстырдым. Спортшыны көрсеттiм. – Мұрас кеудесiн тiктеп, жолдаста- рына қарады. – Сүмеңдеген мұғалiмдер де көп. Олардың қызықтары шамалы.

	– Барлығымен бiр кезекте таныстырып шыққаның жара-





маған. Базардың қызығын азайтыпсың. – Екiншi жiгiт сал- қын қалыпта кекесiн қосты.

	 	– Әлi әртiспен таныстыруы бар... – Назар сөзiне әдейi мысқыл жүгiрттi.

	– Жоқ, әртiспен таныспайсың. – Мұрас басын шайқады.



	 	– Олардың өздерiнiң бөлекше базарлары бар. Табысы мол, сұранысы көп базар.



	 	– Пәлi, мынау қатырды. – Бiрiншi жiгiт бас бармағын ны- ғарлады.

	– Рас, қазекемнiң той-думаншылдығы «әу» дейтiннiң көбiне нәпақа болып тұр. Кейбiреуi, тiптi, микрофонды аузына төсеп, ернiн жыбырлатады да, пәленбай көк қағазды қалтаға басатын көрiнедi. Ал, ана жазушы мен ғалым байғұс базар қуалап жүр. – Екiншi жiгiт әлденеге кектенген сияқ- танды.

	– Оған, ендi, әртiстiң қанша кiнәсi бар? Қолайы келген iстiң қалауын тапты. – Мұрас әртiстерге араша түстi.

	– Жоқ, оған әртiс кiнәлi емес, көпшiлiктi сүмеңдетiп қой- ған заманға өкпелеген түрiм. – Екiншi жiгiт өзiн-өзi кекет- кен сияқтанды.

	– Сонда, ендi, базарға да өкпелiмiсiң? – Бiрiншi жiгiт қуарлай түстi.

	– Жоқ, дәл базардың өзiне өкпем жоқ. Заман мынадай. Базар болмаса, көпшiлiгiмiз қоңыз терiп кетуiмiз кәдiк. Тентiреп жүрер едiк. Базарды сүйенiш қылайық, бiрақ құны- мызды жоғалтып алмайық. – Екiншi жiгiттiң уәжiн Мұрас та, бiрiншi жiгiт те құп қабылдады. Назар тiптi разы болды. Базарға келгелi қыңыр, қисық тiршiлiк алдынан көлденеңдей берген. Бұл қауымға жат құбылыс. Құбылыс – қауымға, қауым құбылысқа бейiмделе бастапты. Бiрiне-бiрi әжептеуiр сiңiсiп қалған. Жаман ба? Жақсы ма? Ана жiгiт айтқандай, тентiреген көпшiлiк үшiн жақсылығы баршылық, әрине. Бы- лайғы халыққа да жақсылығы бар. Қажеттi затының бәрiн дерлiк табады екен. Бағасы да арзанырақ. Бiрақ халық та ар- зандай бастайтын сықылды. Рухани әлемi жұтай бастайтынға ұқсайды. Тiршiлiктiң мұншалықты жанталасқа айналуы...



	«Тiршiлiктi мұншалық жанталасқа айналдыру» деген дұры- сырақ шығар. Тек, тiршiлiк үшiн ғана, тек күнкөрiске ғана бола жанталасу... Сонда, онан басқа не iстеулерi керек едi? Не iстей қояды? Не iстей алады? Құжынаған топ... Қайшы алысқан қым-қуыт жүрiс... Ең болмаса, өз өмiрлерiн мәндi, сәндi қыла ала ма? Өмiр бағдарларында сондай ұшқын бар ма? Iс-әрекеттерi бiрсарын болғанымен, селт еткiзер оқыс





оқиғалар елең еткiзедi. Көңiл көтерерi сирек. Тек назарыңды аударады. Бiр сәтке бағдарыңды бұрады.

	Әйелдiң шаңқылдаған даусы шықты. Уақыт әлi ерте. Әлi ашыла қоймаған дүңгiршектер көп. Ашылғандарының тек сатушылары ғана қараңдайды. Дүңгiршектерiнiң алдына зат- тарын жайып, тұс-тұсынан ана жер-мына жерiне салбыратып iлiп жатыр. Сонау биiктен бастап жерге жеткенiнше салбы- рай iлiнген заттар.

	Арбакештердiң көбi қаңтарылып тұр. Бiр-бiрiне қалжың, қылжақ айтады.

	Назар да айналасына байыптай көз жүгiрттi. Ғалымның дүңгiршегiнiң алдына кiдiрдi. Әлдебiр дәу қорапты түкпiрден берi қарай сүйреп келедi екен. Назар елгезек ұмтылып көмегiн ұсынды. Қолайын тауып, әңгiме жанастырмақ. Жаңағы шаңқылдаған дауыс дәл осы сәтте естiлген.

	Базардың ұзына қабырғасының әр жер-әр жерiнде бүйiрден шыққан аңқиған есiктерi бар. Есiк емес, аңқиған тесiк. Машина кiрiп-шыға алатындай жол десе де болады. Кiшiгiрiм алаңқай. Сол алаңқайдың сыртқы кiреберiсiнен бастап екi жақ қабырғасын иемденiп, үстел қойып алғандар күнi бойы қожалық етедi. Шаңқылдап тұрған – сондай үстелдердiң бiреуiнiң иесi.

	 	– Ары тарт андағы сүмелектерiңдi! Менiң үстелiме шы- ғып кетiпсiң ғой өзiң. Қара! Оп-оңай орынды таба қоюын. Қане, сырғыт ары. Әйтпесе... Толықша келген сары әйел. Жан-жағын жайпап, қарсы келгенiн тайпап тұратынын На- зар бiрден байқаған. Тегiнде, сары өңдi, бетi қалың. Қазiр са- рысы мен қоңырқайы араласып, сары шұбар кейiпке ауыса бастаған. Үнi де айбарлы, жүзi де айбатты. Жұдырығын жар- тылай түйiп, қолын бiр бүйiрге қарай сiлтеп-сiлтеп жiбередi.



	«Мыналарыңды ары жылжыт» дегендi сөзiмен де, қимылы- мен де қабат бiлдiредi.

	Оған жалғаса қойылған үстелдiң иесi де «сау сиырдың боғы емес» сияқты. Қарадай тұрып-ақ арпып-тарпып тас- тауға дайын екенi ап-анық танылды.

	 	– Қарағым, маған кiрiп кеттiң ғой. Арырақ қой. – Жап- жалпақ алақанымен ана қыздың заттарын ары қарай күрей салды.



	Бишара қыздың оны-мұнылары екi үстелдiң қоспасында быж-тыж үйiлдi де қалды.

	Обал... Сауап... Ана екi әйелдiң қаперлерiне ондай қастерлi ұғымдар кiре қоймайтын сықылды. Қыз бала өксiгiне тұншығып, қыбырсыз қалшиып қалыпты. Жап-жас.





Нәп-нәзiк. Жел қақпаған, тотықпаған. Анасының аялы құшағынан шыққан қалпы. Балбыраған күйi. Әлi ұяң, биязы.

	 	– Базарға бекер-ақ келгенсiз. – Назар базарға деген жүрек қыжылын қасында тұрған ғалымға төктi.



	Ғалым оны шам көрмедi. Қайта, жұмсақ жымиып құп ал- ған сияқтанды.

	 	– «Ораза, намаз – тоқтықта, сәлдесi қалар боқтықта» дегендi естiп пе едiң, бауырым. Естiсең, сол мақал бiздiң қазiргi күйiмiзге дөп келiп тұр. Үш балам бар. Екi ұл, бiр қыз бала. Кәрi шешем бар. Әйел солардан шыға алмайды. Менiң болымсыз зарплатым, шынын айтсам, тамағымызға да жетпейдi. Көршiмiз бар едi. Оқу-тоқуы шамалы болатын. Өмiрге пысық. Бiрден-ақ базар жағалады. Кешiкпей тұрмы- сын түзей бастады. Бұрындары елпектеп, жалпақтап тұратын көршiм кергитiндi шығарды. Жүре сөйлеседi. Оның балалары май жейдi. Менiң балаларым құр нан жейдi. Балаларым жау- таңдап ананың баласының қолындағы тәттi-дәмдiлерге телмiредi. Жаныма, әсiресе, батқаны осы болды. Әйелiм де оның әйелiнiң киiмдерiне қарағыштай бередi. Ақырын- ақырын күбiрлеп қояды.



	Әйелiм мен балаларымның алдында – әлгi көршiм жар- ты құдай. Мен болсам, сүмелек бейшарамын. Көршiммен кездеспеуге, әңгiмелеспеуге тырысам. Ақыры, тәуекелге ба- сып, мен де базарға көштiм. Тұрмысымыз түзелдi, бет- беделiм көтерiлдi. Әйелiм де, балаларым да тойтыраңдап жүредi. Бiрақ iшiм ұлып, жүрегiм сыздайды да тұрады. Опа- сыз бiреу сияқты көрiнем. Ғылымды саттым. Өзiме опасыз- дық жасадым. Бәрiбiр, базарды тастай алмаймын. Сиқырлап алған сияқты. Анау дүңгiршекте жазушы тұр. Оның да ай- татыны осы. «Жазамын» дейдi. Күнде жiгерленiп кетедi. Уәде берiп, ант-су iшедi. Қайдан жазсын-ау. Күнi бойғы мынадай итырғыннан кейiн шығарма туа ма? Басың тиген жерге аяғың кетедi. Ертеңгiсiн бүгiнгi кептi қайта киесiң. Күнде осылай. Сонымен өмiрiң өтедi. Машњар күнi жеткен- де көңiлiңдi немен уатасың? Жаныңды немен жұбатасың? Бiлмеймiн. – Ғалым күрсiндi. Күрсiнiсi бүкiл көкiрегiн жаңғырықтырды.. – Сөйтiп, тұрмысымды түзедiм, жан күйiмдi күзедiм. – Тақпақтай сөйлеп, дүңгiршегiнiң арғы түбiне қарай кеттi.

	Ғалымның күрсiнiсiне Назар сендi, бiрақ қалтқысыз

	құптай алмады. Ал, қалтқысының неде екенiн және бiлмедi. Ұғымы иланғанымен, көңiлiн иландыра алмады. Ұғым мен көңiл екеуi екi жаққа тарта бердi.





Сонсоң, сәтiн келтiрiп, жазушыдан пiкiр тартқан. Ол да күнкөрiстi көлденеңдеттi. Жазушылық ұстанымы мына за- манға тұспа-тұс келгенiн өкiнiш қылды. Шығарған кiтабына (жұқалтаң кiтап) алған қаламақысын орташа дәрежедегi сәнқой әйелдiң сәндi бiр көйлегiнiң ғана құнына теңедi.

	 	– Ал, бұрын?..

	– Ол тұста мен кiтап шығармадым, бiрақ жазып жүргем. Алғашқы кiтаптарын шығарғандардың мөлшерлерiн бiлем.



	«Қарғыс атқыр. Қайта оралмасын» деп бәрiмiз қарғайтын өкiметтiң бергенi сол кездегi орта дәрежедегi қызметкердiң екi-үш жылдық еңбек ақысымен шамалас келетiн. Ал, аты жайылған, кiтабы қалың болып шығатын жазушының қалам ақысын өзiң есептей бер.

	 	– Иә, обал екен, – дедi Назар. Сонсоң, сөз қиюын қайта нақтылады. – Екеуiне де обал екен.

	– Қайсы екеуiне? – Жазушы секем алды.

	– Жазуға да, жазушыға да обал екен. Сiз екеуiн де өлтiрдiңiз. Екеуiнiң ортасынан қарапайым ғана тұрмыс иесiн шығардыңыз да, соны сақтап қалдыңыз. – Назардың көкiрегiн кек тырнады. Ызаға булықты. Ызасын кiмге төгерiн бiлмедi.



	Ғалым... Жазушы... Спортшы... Ана мүләйiм қыз... Осы- лардың кейпiн киген тағы да қаншама таланттар мен мүмкiндiктер өлiп жатыр... Ұстаздар бар...

	Кешке қарайғы қайтар алдында Назардың көзi бағанағы мүләйiм қызға қайта түскен. Кездейсоқ түстi әлде арнайы қарады? Ол жағын санасында саралап жатпады. Лықа толған екi қапшығын әрең жылжытып, сыртқа бет алып барады. Ала қапшық. Базардағылардың бәрi көтерген ала қапшықтар. Ала қапшығының екi бүйiрi екi жағына теуiп, түбi жер сызып барады. Биiктiгi қыздың өз бойына жетеқабыл.

	Назар жалма-жан қызға қарай ұмтылған. Қыздың қайыс- қан белiне қарап, өзiнiң белi үзiлiп бара жатқандай сезiндi. Жүгiре басып келiп, қыздың алдын кес-кестей көлденеңдедi.

	 	– Қайда апарасың бұларды?

	– Өзiмдiкi. Өзiмнiң қапшықтарым. – Қыз әрi қорқып кетiптi, әрi сасқалақтап қалды.

	– Иә, өзiңдiкi, бiлем. Неге қойып кетпейсiң? – Назардың жанашырлық күйi зекiгеннен кем болмады. Сонысына өзi ұялды.

	– Қоятын жерiм жоқ. – Қыз мұңайып төмен қарады. Бар- лық мұң-мұқтажы соған ғана қарап қалғандай, тiптi жасып, майрылып тұр.





	– А... а... солай екен ғой. Қазiр... Кiдiре тұр... Назар са- сып-салбырап Мұрасқа жеткен. Мән-жайды түсiндiрдi.

	– Е.., ана қыз ба? Базарға кiрiге алмай-ақ қойды. Өзiнiң бас-аяғы түзу. Әлi бүлiне қоймаған қалпы. Танысып үлгерiпсiң ғой. – Мұрас көзiн қысты.

	– Жоқ, таныс емеспiн. Жаным ашып кеттi. Екi дәу қорап- тың салмағымен жаншылып барады. – Назар қызға қарай қайта асықты.

	– Таксиге салып жiберсеңiз болды. – Қыз мап-майда үнiмен төменшiк қана тiл қатты.

	– Үйiңiз нешiншi қабатта едi?

	– Үйiм емес, жалдаған пәтер ғой. 9-қабатында. – Қыздың үнi ендi ғана әдепкi сабасына түскен сияқтанды.

	– Пәлi, оған қалай шығарып жүрсiң? – Қыздың аққұба өңiне Назар ендi ғана тiктеп қараған. Әлде, жiгiттiң жанары- нан қаймықты, әлде өзiнiң дағдылы машығы солай – бет ұшына тарамдалып қан жүгiрдi. Өңi жұқалтаң, жанары қоңыр. Қыр мұрын, оймақ ауыз. Әсiресе, осы жұп-жұқа ернi қаймиып, шүйрiле қалады екен. Жанарынан нұр төгiледi. Жiгiттiң жүрегi шымыр еттi де, тез-тез соға жөнелдi. Қызық- қандықтан, сүйсiнгендiктен емес, өрекпiген басқаша күй. Қысылып-қымтырылып ұялып кеттi. Шерменде күйiн ана қыз ұғып қойғандай сезiндi.

	– Қиындау. Әйтеуiр, шығарамын. Баспалдақпен жоғары сүйреймiн. Бiреуiн қоя тұрып, екiншiсiн үш-төрт баспалдақ жоғары шығарам да, қайта келiп бiрiншiсiн алам. Сөйтiп, ке- зек-кезек сатылай берем... – Қыз оншалық бiр қиындық көрген жанның қылығын танытпады.

	– Мен апарысып салайыншы. – Қызға көмегiн ұсыну емес, өтiнiштi тiлегiне рұқсат сұраған сияқтанды. Тiптi, бұрын бойында жоқ батылдық деп санады.



	Қыз жымиды. Разылық бiлдiрген сияқтанды. Сiрә, терiс көрмегенi...

	Такси тоғыз қабат тас үйдiң алдына тоқтады. Төлемдi На- зар төледi. Лықа толы екi қапшықты екеулеп көтердi. Бiр қапшық Назардың бiр қолын иемдендi де, екiншi қапшықты екеуi қолдасты. Айтпақшы, аты-жөнi?

	 	– Айман. – Қыз құлшына, ықыластана айтты. Жақсы есiм. Тек, тым көп тараған ат.



	Есiктi сұлу боянған сұлу қыз ашты. Бiрақ өңiнен әлдебiр жағымсыздық сезiледi. Жүзi қурап, солып бара жатқан сы- қылды. Тек бояудың күшiмен ғана жылтырайды.

	Назар сыртта тұрған бетiнде сәлем жолдады. Сұлу боян-





ған сұлу қыз кiшiпейiл екен. Жұмсақ жымиды. Iзетпен басын идi. Сыңғыр етiп сәлем қайтарды. Назардың бас-аяғын тiмiскiлеп, жанарымен тiнттi.

	 	– Мен қайта берейiн. – Назар Айманға бұрылған.

	– Жо... жоқ, ол не дегенiңiз? Үйге келген қазақ есiктiң аузынан қайтушы ма едi? Үйге кiрiңiз. Оның үстiне, бiз, мiне, шыққалы жатырмыз. Сiздi Айманмен жеке қалтыра- мыз. – Өзiн-өзi құптай шұлғып, қушыкеш жымиды.

	– Жiберме, жiберме. Үйге кiргiз. – Арғы жағынан тағы екi қыз есiктiң көзiне анталады. Екеуi де әдемi боянған. Кескiн-келбеттерi де әжептеуiр. Тек, үстерiндегi көйлектерi тым шолақ көрiнедi. Шолтаңдап тұр.

	– Айманға бiрiншi рет қонақ келдi. Сырттан кетуi жара- майды. Дастарқан жасаулы тұр. – Екi қыз екi жағынан қаумалап, үйге ерiксiз кiргiзген. Өздерi, шынында да, асығыс екен. Апыл-ғұпыл сыртқа жөнелдi. Бұл екеуiне көңiлдi оты- рыс тiледi.



	Дастарқан, шынында да, жасаулы тұр екен. Үстiндегi дәм мәзiрi әжептеуiр қоңды. Қонаққа арнайы жасаған iспеттi.

	 	– Күндiк табысың қанша мөлшерлi? – Назардың Айман- ды сөзге тартқандығы емес, «мына молшылықтағы үлесiң қандай» деген сыңайы едi.

	– Мардымсыз. Мына пәтерге төлейтiн үлесiме әрең жетедi. – Айман әбден торыққандай күрсiнiп салды.

	– Ал, тамақ... Басқадай қаражат... – Назар ерiксiз дастарқанды шолған.

	– Бәрiн әлгi қыздар көтередi. – Қыздардың қамқорлығы- на оншалық бiр разылық бiлдiре қоймады.

	– Табысты жерде iстейдi-ау, сiрә? Ақкөңiл, қонақжай қыздар екен. Сенi қатарларына қоспай ма екен? Солардың iстегенiн сенде үйренiп кетер едiң... – Назар қамқор көңiлiмен қамығу бiлдiрдi.

	– Жоқ, үйрене алмаймын. Үйренбей-ақ қояйын. – Айман азар да безер болмаса да, табиғатына жат тiрлiктей жиiркендi.



	Назар ештеңе ұға қоймады, әрине.

	 	– Нашар жұмыс, – дедi қадала шегелеп. – Iстейтiндерi на- шар жұмыс. – Нығап, нығарлап, көзге нұқығандай айтты.



	Назар түйсiндi.

	Ертеңгiсiн ертеңгi тiрлiк кешегi күннiң жалғасындай бас- талды. Айман қыспақта қыстырылды. Назар қоларбасын сүйреттi. Назардың да қарық қыла қойғаны шамалы. Жолда- ғыларды киiп-жарып, жаяуларды баса көктеп өте алмайды.





Көбiне, басқаларға жол берiп, жолдың босауын күтiп өзi тұрады. Жанталасып, кимелей ұмтылмаған адамды арбакеш- тер жолдан ысырып тастауға дайын. Назар жұлқынып өзi ұмтылмаса, олардың тарапынан илiге қою өте сирек. Сондай- да Мұрас тап бола қалады. Әрi ұрсыңқырайды, әрi жiгерлендiредi. Басқаларды жасқап, жайқап Назардың қоларбасын жолға салады. Басқа арбакештер, көбiне-көп, Мұрастың ығына жығылып қана Назарға сес көрсете бермейдi. Соның өзiнде де, қоларбасын қағып өтiп, кейде ретiн тауып, кейде жөнсiз кимелеп алдына түседi. Назар бол- са, әлдебiр қағаберiсте амалсыз ығысады. Ондайда қоларба- сының қайтадан жөн таба қоюы – бiр мәшақат. Тапсырма берген сатушылары әр жер-әр жерден дауыс көтередi. Iздейдi, асықтырады, кейiстiк бiлдiредi. Ендiгi жолы Назар- дың емес, басқа арбакештердiң көмегiне ұмтылады. Назар нәпақасынан қағылады. Мұрас келiп, қатарға қайта қосады.

	«Шира» дейдi. «Аузың мен аяғыңда тыным болмасын» дейдi.

	«Кимелеп, киiп-жарып жүр» дейдi. «Ұрысқандарды тыңдама. Зекiгенге назар аударма» дейдi. «Тұмсығыңды бұзып бара жатса, көрермiз. Бармыз ғой» дейдi. Және осының бәрiн даб- дырлап, жан-жағына естiртiп айтады. Басқаларға сес көрсеткенi. Назарға мақтаныш қылғаны, қамқоршысының бар екенiн ескерткенi және бар. Осыдан кейiнгi екi-үш күн бойы Назардың iсi «оңға басқан» сыңайланады. Кеудесiн тiктеп, көңiлiн көтерiңкi күйге бөлегiсi келедi. Ара-арасында Айманды айналсоқтап, оның да үмiтiн жалғап, жiгерiн үсте- мекке тырысады. Оның да өзiне деген қамқоршысының бар екенiн ұқтырмақ. «Жанындағылар да тайсақтап жүрсiн» деп қопайыстанғансиды.

	Назар қасына келгенде, Айманның көз жанары ерекше нұрланып, шуақты сәуле шашыратады. Назданып, түрленген сияқтанады. Үнi де, өңi де жадырай қалады. Мап-майда, нәп- нәзiк даусымен ол да Назардың жай-күйiн сұрағыштай бас- тайды. Назар бағанадан бергi жүрiс-тұрысын баян қыла жөнелсе, Айман қоса жарысып, толықтыра түседi. Бәрiн көрiп-бiлiп, бақылап тұратынына, кәдуелгiдей, мақтанады. Айман мақтан қылады, Назардың көңiлi көркейедi.

	 	– Жап-жақсы меңгерiп қалдың, – дейдi Айман. Еркеле- гендей ме, еркелеткендей ме, назданып сөйлейдi. Кешкiсiн Айманның пәтерiнде отырғанда айтады. Ана үш қыз дастар- қан үстiн толтырып кетедi. Назар келе бастағаннан берi, тiптi, түрлендiрiп жiберген. Сонсоң екеуi отырып, шәй iшедi. Бiрiн-бiрi мақтап, бiрiн-бiрi құптап, ләззатты күй кешедi.





Қыз бен жiгiттiң сезiмге бөленген күйiнен көрi, жан дүниелерi ортақтық тапқан, мәнi мен сәнi келiскен өзгеше күй. Лапылдаған сезiм емес, жүрекке жайлы майда леп.

	 	– Базардың қыр-сырын меңгермей-ақ қойсам еттi. – На- зар күдер үзе күрсiнiп салды. Базарды сөз қылып едi, екеуiнiң де көңiлдерiне кiрбiң iлiндi.

	– Базарда жүргенiңе ырза емеспiсiң? Басқа ұлдардың бәрi мәз. – Айман әлдекiмдердi мұқатқандай ма, қомсынғандай ма, кекесiндi нышан бiлдiрдi. Үнi кермек.

	– Базарды әңгiме қылмай-ақ қояйықшы. – Назардың өтiнiшiнен гөрi жақтырмағандығы басым.

	– Менiң де құтылғым келедi-ақ сол базардан. Кисем – киiмге, iшсем – тамаққа жарымаймын. – Айманның үнi ендi торығыңқы едi. Жасып, қамығып сөйледi. Алдының бәрi ашылмас көк тұмандай байқалған сияқтанды.



	Назар ертеңгiсiн Айманға көбiрек назар жаутаңдатқан. Қас-қабағын бақты. Үнiнде жан жүйесiн қозғаған жарықшақ жоқ па екен дегендей аңысын аңдады. Иә, өңi солыңқы. Үнiнде кiрбiң бар. Әлденеге iштей толғанатын сияқты. Ұсақ- түйегiнiң көбiн жаймапты. «Бәрiбiр, ешкiм алмайды». Нем- құрайды ғана күбiр ете түстi.

	Кешкiсiн жай ғана жағалатып көңiлiнiң пернесiн басқан.

	Қыз көпке дейiн үнсiз отырды. Толғанатын-сынды.

	 	– Барар жер, басар тауым жоқ болып тұр. – Жай ғана күрсiндi. Сөзi күйiнiштi, бiрақ көңiлiнiң соншалық құлазып тұрғандығы бiлiнбейдi.

	– Бiрер жыл шыдасаң, үйренiп кететiн шығарсың. – На- зар да оны жай ғана жұбатты. Назардың айтатыны да, бiлетiнi де қыздың өзiне де беп-белгiлi сияқты.

	– Бүгiн осында қона салшы. – Айман төмен қарап әрең күбiрледi. Бетiнен оты шықты. Сөз астарында iлгiшек тұрға- ны байқалады.



	Назар селк етiп қалған. Шошынды ма, сөз мәнiсiн ұқпады ма, Айманға ежiрейдi.

	 	– Не дейсiң? – Даусын қытқыл созды.

	– Сол! – Айман қайта қайталамады, жұмбақ түйiндедi.



	Басын көтердi.

	Тәуекелге бел буған кесiмдi кескiн.

	Назар, бәрiбiр, ұқпады. Ұға алмады. Ештеңенiң мәнiсiн барлай алмады. Сiрә, Айманның жiгiттi сынаған түрi шы- ғар. «Салпақтап неменеге келе бередi? Көмейiн бiлейiн» де- ген айла-шарғысы. «Әлде жалпақ әлем, жарық дүниеден еш пана таппай, қамқоршыға зарыққан зар үнi ме? Әлде бүгiн





жалғыз өзi қалатын шығар? Қорыққаны ғой». Назар ойын жұбатты.

	 	– Екеумiз осы ас үйге жата саламыз. Бiр-ақ рет. Бүгiн ғана. – Айман өжеттене түстi. Тiктеп Назардың бетiне қара- ды. Батыл, ашық сөйлегенiн өзi құп көретiн сықылды.

	– Мен түсiнбедiм. Не айтып отырғаныңды түсiнбедiм. Сандырақтаған сияқтысың. – Назар Айманды ұнатпай қал- ған кейпiн де, жазғырған үнiн де бүкпедi. Орнынан тұрды да, шығып жүре бердi.



	Ертеңгiсiн Айманның орны бос тұрды. Назарға бүкiл ба- зар иен қалғандай көрiндi. Айқайы, шуы, даң-дұң дабылы – түгi естiлмейдi. Анығы, Назар түгiн естiмедi. Алыстан талық- сып жеткен сарынды ғана құлағы шалады. Өзiн қағып-соқ- қан қайша алысқан көптi де көрмейдi. Ол да құр ызың. Дөкiр, жабай ызың мен елеске толы қараң-құраң.

	Айманды ауырып қалдыға жорыды. Жоқ, ауырған жоқ, көңiл қошы болмады. Оның үстiне, кешегi сөзiне ұялды, әри- не. Ертең келуге тиiс. Келедi. Бүгiн ол да әбден алаңдап бiткен шығар.

	Қызықсыз күнге Назардың түк ықыласы аумады. Анығы, қызықсыз күннiң түк қызуы болмады. Қызықсыз күнге де, ықылассыз iске де еш құлқы жоқ.

	Жұмыстан соң Айманның жағдайын бiлмекке ұйғарған. Бiрақ мезгiл тақаған сайын көңiлi алабұрта бердi. Ойына әртүрлi сылтаулар құралды. «Басқадай шаруасымен жүрiп, үйiнде жоқ шығар» деп долбарлады. «Салбырап жетiп барға- ным ана қыздардан ұят-ау» деп бiр толқыды. «Айман да мұны келедi деп күтулi. Келмеген соң, тықыршиды, әрине. Бәлкiм, оның жүрегiн де ептеп шымшылап шымырлатып қойғаны да жөн шығар», – деп және толқыды. Осындай-осындай құрғақ долбарлардың қисыны жеңiп, ақыры, Айманға бармай қалды.

	Таңертең ертерек келген. Айманның тұратын орнын ай- налсоқтап, арыдан да, берiден де қарағыштай бередi. Сырттан жүк әкеле жатып қарайды, жүгiн түсiрiп жатып және жал- тақтайды. Жоқ. Орны үңiрейiп бос тұр. Үңiрейген орын На- зардың көңiлiнде ғана бос. Әйтпесе, Айманның екi жағында тұрған екi әйел кеше-ақ үстелдерiн бiр-бiрiне түйiстiрiп ал- ған. Көз қиықтарымен Назарды барлайды. Әдейi бақылап, әдейi көрмегенсидi. Сұрағылары келедi, бiрақ әдейi елемегенсидi. Неге жауласады? Не үшiн жауласады?

	«Үлесiмiзге ортақ болады» деп тарылғандары ма? Осындай жауласу – базардағылардың көбiне тән. Саудалары нәпақа ғана емес, бәсеке. Жоқ, соның екеуiне де ұқсамайды. Сiрә,





кеңпейiлдiктiң жоқтығы. Көре алмаушылық басым. Мал та- будың жолындағы жанкештiлiктiң бiр түрi. Сауда жасап тұрғандардың алдынан өте берiп, бетiне қарасаң-ақ, жабыса кетедi. «Келiңiз. Көрiңiз. Не iздедiңiз? Iздеген затыңыз (не- месе, жемiсiңiз, тағамыңыз) мiне, мынау. Алыңыз. Өте жақ- сы. Арнайы әкелiнген. Кейiнгi шыққан үлгiсi. Мiне, көрiңiзшi өте қолайлы (немесе, нағыз пiсiп, жетiлгеннiң өзi) Сiзге, тiптi, келiсер едi. Өкiнбейсiз. Рақмет айтасыз. Орай берейiн бе? (немесе, өлшей берейiн бе?) Қандайын аласыз? Қаншасын тартайын? Дәл мұндай түрiн бұл базардан таба алмайсыз». «Жоқ алмаймын» деуге немесе басқадай жөн- жосығыңды айтып ақталуға өзiң ыңғайсызданып бiтесiң. Әлгiнiң дәл қасында немесе қарсы алдында тұрған сатушы- дан ұяласың. Сондай тауар онда да тұр. Ал, сатушылардың өздерiн барлап көрсең, қалыпты тiршiлiкке тән күнделiктi машық сияқты. Өз кезегiнде, ол да екiншi бiреуге, алдынан өтiп бара жатып бетiне қарағанның бәрiне көршiсiнiң әлгi азандарын қайталайды. Тек базарға ғана тиесiлi ортақ ереже сияқты.

	Күнкөрiс таласы, әсiресе, арбакештердiң арасында әрi

	жиiрек, әрi қатаңырақ. Елдiң әр түкпiрiнен жиналған аптал жiгiттер. Тепсе – темiр үзетiннiң өздерi. Күш-қайраттары бойларына сыймай, қызулары тасты ерiтетiн қырандар. Елдiң, жердiң болашақ тұлғалары атанатын азаматтары. Ата- лулары керек. Аталуға тиiс. Бiрақ...

	Ырдың-дырдың, ызың-тызың, бей-берекет құлағына тек сарыны ғана жеткен ығы-жығы топқа жатырқай қарады. Жа- тырқай, жақтырмай қарады. Шынында да, бей-берекет күн кешкен бағыт-бағдарсыз топ. Жөн сiлтер, ортақ бағдарға ба- ғыттап, бiр арнаға топтастыратын, жөн-жосықтың артық- кемiн саралап отыратын, мұң-мұқтажының жоғын жоқтай- тын, көмек-жәрдемшiлiк септiгiн тигiзетiн бiрлестiк жоқ. Өз беттерiмен лағып жүрген топ. Әсiресе, мына арбакештер мен жүкшiлердiң тiрлiктерiнде нысана, ұмтылыс шамалы сияқты.

	Табыстары? Сәтiне, ретiне, пысықтығына байланысты екен. Күнделiктi күнкөрiстерiнен аспайтындары бар. Күнкөрiстерiнен аспайды, асырмайды. Ондайлар – көпшiлiк. Тапқан-таянғандарын тiрнектеп жинап, бiр дүңгiршекке қол жеткiзудi арман қылатындар да баршылық. Арман қылады. Мақсат тұтады. Әуелгiде – жекелей бұрыш... Сонсоң – дүңгiршек... Ретi келсе, одан ары үлкейте бермек. Үй-жай... Машина... Жињаз... Соларды айтқанда, тамсанып, ауыздары- ның суы құриды. Барлық есiл-дерттерi, арман-қиялдары сол





төңiректiң шеңберiн ғана айналсоқтайды. Аңсайтын арман- дары... Басты мүдделерi солар... Ал, басқадай?.. Басқадай не керек? Оқу, бiлiм негiздерi? «Ол не үшiн қажет? Бiздi көктетiп жатқан кiм бар? Бiр жерге тiрек болып, шiренiп отырған көкелерi қане? Оқыған, тоқығандарың ана дүңгiршекте тұрғандар ғой? Дүңгiршек пе, үңгiршек пе? Мейлi. Сол үңгiршек үшiн талай-талай дипломдарын айыр- бастай салуға дайындар толып жүр»... Өз дәлелдерi өздерiнде. Көзбен көрiп, қолмен ұстаған дәлелдер. Қарсы дауыңа беттетпейдi. Бәрiнiң мысын базар басқан. Базар бәрiн илек- теген. «Ал өркенниеттi елдiң өркендi азаматы болу ше? Басқа жұрттың азаматтарын алып та жықсаң, шалып та жықсаң. Тарихты арғы тамырынан талдасаң... Әдебиетке жаның елiгiп, ақыл-санаңның тiрегi қылсаң... Музыкаға жүрегiң елжiреп, сезiм-сырларың желпiнiп жатса ше? Ұрпағыңа да сондай игiлiктердi уағыз қылсаң... Өзiңдi кiмнен болса да кеммiн деп сезiнбес едiң. Сонда жұртыңның да жаппай дәрежесi көтерiлiп тұрмас па едi?!» Осы уәжге ешкiмi дау айтпайды, әрине. Бiрақ қарсы шарт қояды. «Өз қабiлетiмiзге орай жұмыс бер. Басымызға баспана табудың қамын жаса. Бауырымызға қазан көтерейiк. Тiршiлiгiмiздi күдiк пен сенiмсiздiктен арылт. Сонсоң барып, өлшемiңдi арт та, кiнәңдi таға бер».

	«Ал, мына тiршiлiктерiңде не қызық?» «Мұнда ешкiм де

	қызық үшiн жүрген жоқ. Базарда не қызық болушы едi? Бәрiнiкi – күнкөрiс. Бүгiнгi күннiң күнкөрiсi. Ертеңгi күннiң тыныштығы». «Соған бәрi жете ала ма?» «Жоқ, жете алмай- ды». «Жетсем» деген үмiт бәрiнде бар. Кейбiрiнiң үмiтi ақта- лады, кейбiрiнiң тауы шағылып, өмiрi үздiгедi. Өмiрде жолы болғандар мен жолы болмағандар iрiктеледi...»

	«Е, иә, тауы шағылғандар... Айманның да тауы шағылды ма екен? Тым ертерек емес пе?»

	Үш күн өттi. Айман базарға жоламады. Үшiншi күнi На- зар iздеп барған. Есiктi ана үш қыздың бiрi ашты. Таңырқай қарап кiдiрiп тұрды. Сонсоң берi шықты. Сонсоң келген ша- руасын сұрады. Әдейi сұрап тұр. Әдейi танымағансыды.

	 	– Айманға... – «Айман» деген ат Назардың аузынан әрең шықты. Өз аузынан шыққан сөз өз құлағына жат естiлдi.



	Ана қыз мойнын қиқаң еткiздi.

	 	– Ол ендi шықпайды. Базарға да бармайды. – Ана қыз бұлданды.

	– Ендi?.. – Назардың, сөзi көмейiне кептелдi. Не айтарды, не сұрауды бiлмедi.





	– Ендiгiсi – сол. Бiзбен бiрге жүредi. Қазiр кетемiз. – Қыз есiктi аржағынан жапты.



	Назардың басы айналды. Көзi қарауытты. Құлағы да шы- ңылдап қоя бердi.

	«Онысы несi? Өз өмiрiн өзi күйреткенi несi? Бақытына балта шапты ғой. Мұнан кейiнгi өмiрi қандай өмiр?..» – Бас- палдақтан бiр-бiр-ақ секiрiп сыртқа шықты. Алқынған кеудесiн өксiктiң алқыны буды.

	Тоғызыншы қабаттың әйнегiнен емiне қараған жанарды, мөлтiлдеген көз жасын көрген жоқ, әрине.





КЕЗЕҢ




	 	– Сен қаланы сағынасың, – деген оған достары.

	– Мүмкiн, – деген ол екiұштылау.



	Қаланы көксемейтiнiн, қайта ондағы тiршiлiктiң еңсесiн басып, бойын көтертпейтiндiгiн айтып дауласқысы келмеген. Бұл, шынында да, қаланы сағынған жоқ. Ауыл тұрмысына берiле араласып, өмiр дегеннiң нағыз өзiн қолымен ұстаған- дай сезiндi. Мұнда да адамдар еңбек етедi және тұрмыс құра- ды. Бәлкiм, мұндағы еңбектiң ащы-тұщысы бiр-бiрiмен пара-

	пар болар. Әйтеуiр, бәрi де тырысады. Бұл да қалыспады.

	Рас, өмiр мұнда қаладағыдай сан қилы емес. Бiр қалыпты күй кейде жалықтырады да. Сөйтсе де ауылдың да тек өзiне ғана тән рақатты күндерi көп-ақ.

	Кешқұрым далаға шықсаң, аяқ астыңнан басталған жал- пақ жер бiрте-бiрте далиып көз ұшына дейiн созыла бередi. Аспан да заңғар, таза. Оң жақ қапталдағы өлке табаны бы- жынаған малға толы. Қаперсiз, қамсыз жайылған төрт түлiктiң шашыранды бөлшектерi. Өлке бойына тiршiлiк берiп тұрған солар.

	Бiр жақ iргеңде – қиырлай созылған қара жол. Самсап тiзiлген бағандармен қоса жарысып, әрiге қарай тартып бара- ды. Ендi ғана басыла берген шаң құйынын қайта көтерiп, бұлт етiп шыға келген жүйрiк машиналар ауа толқынында мотор гүрiлiн қалдырып, омалап-домалап әп-сәтте ғайып болады.

	Қыр жақтан соққан самал жел езуiңдi жусан дәмiмен қытықтайды.

	Ал құстар ше?! Сауысқан мен қарғалар аралас шоқаңдап, құлаш сермер жерде жүредi. Қырқ-қырқ. Шиқ-шиқ. Мұнда оларға ешкiм де назар салмайды. Сондықтан да, олар жайба- рақат. Қаперсiз. Торғайлар болса, тауық жемiн бiрге бөлiседi.





Олар да ешкiмнiң көңiлiн бөлмейдi. Бiрақ қанатын маңғаз жайып, дәл төбеңнен паңдана ұшқан тырналар үнi естiлгенде, ерiксiз көк сүзесiң. Баяу қалқып, жiпке тiзiлiп желбiреп кетiп бара жатады.

	 	– Жарықтықтардың кергуi-ай, – дейдi көршiң шығып.



	... Арқан кер, Бiрiң тарт Бiрiң соз...

	Балалардың жамырай шуласқан даусына тырналардың кербез үнi қосылады. Трру, трру, трру.

	 	– Орта толсын. Немене, оқтарың жетпей тұр ма? – Кез- дейсоқ өткен ауыл адамы қасыңа аялдайды. Осылайша орта тола бередi. Аздан соң бiр қауым жұрт боласың...

	– Аспан нұрын аямай-ақ төгiп тұр-ау шiркiн. Бұйырса, егiн де, шөпте қаулар-ақ.

	– Алланың рақметi деңдер, шырақтарым. Немесе:

	– Күн осы бiр тамбаған бетiнде кетер ме екен?

	– Несiн айтасың, жер-көк сусап-ақ барады.

	– Мына шөже бас егiннiң өзiн қуырып жiбердi. Бүрiстiрiп тастады.

	– Мұның зардабы келер жылға да тиедi.

	– Баяғыда осы тоғанды қолмен қазыпты. Ал қазiргi тех- никада аспаннан су күту ұят өзi.

	– Мына өзiмiз қазыстық. Бiз қатарлыдан қолы тимегенi бар деймiсiң. Анадай жерге бiреудi жатқызып қойып, түзулiгiн байқататынбыз, – дейдi Аллашыл шал.

	– Қазiр бәрi шәу болып кеттi емес пе? Ол күнде жаяу Меккеге барушы едi. Ендi машинасыз қайсысы қыбыр етедi?



	 	– дейдi оған тетелесi.



	 	– Ей, тәубаңа кел, жөнiңе көш. Көн шалбарың бұтыңа қатқан күнiңдi көкседiң бе? – дейдi тентектеу бiреуi.



	Әр ауылдың қарияларының iшiнде көпшiлiгiне көне қой- майтын қиқарлары болады. Олар басқаларына қарағанда жа- ңашыл болып келедi. Осысы үшiн өзге шалдар оны жақтыр- майды. Екi аралықтағы дүбәра дейдi.

	 	– Мен көн кигенде, сен торқа жамылып ең. Әйтеуiр, жас- тарға жағынып өтсеңшi. – Осы қақтығыс бiразға созылады. Арнасына толғанда ғана сөз бағыты өзгередi. Таныс, сырла- ры қанық адамдар. Кiмнiң не жұмыспен жүргенiне дейiн белгiлi. Кездейсоқ маңайыңнан өткендердiң соқпай кететiнi жоқ. Қай жерде бас қоссаң, сол арада жайғасасың. Өзара



	«кеңес» әжептеуiр «мәселе» талқылайды. Онда бәрi де айты-





лады. Ел басынан өткен күндер мен кейбiр қоғамдық жай- лардан бастап, ауыл iшi бiреуiнiң қара басынан бiр-ақ шыға- сың. Оқиғаларға баға берiп, адамдарды сынай сөйлейдi. Сол кезгi басшы қатеден өзге бiреу болмай, сол кiсi iстемеген екен деп өкiнесiң. Көпшiлiгiнiң өмiрi қайта ақтарылады. Бiр-бiрiнiң күнә-жаласын ашады. Өкiнiшсiз, зiлсiз айтады. Кемшiлiктiң бәрiн сол кезгi қараңғылықтың кесiрiне жориды.

	 	– Сөйттiк қой, – деп тамсанып, мырс етедi.



	Ықыласпен тыңдаған жандарды көрiп, сүйсiне баяндай- ды. Заматтан соң жылжи сөйлеп әлдебiрi сетiней жөнеледi. Артынша жапырлай тұрысады.

	Мұндағы әр iс бiр-бiрiне байланысты. Бiрiнсiз екiншiсi орындалмайды. Сондықтан да, әр салада сенiң қатысың бар. Жұрт тұрмыс құруды да жақсы меңгерген. Бұл да кенже қал- ған жоқ. Мүмкiндiгiнше бередi, қажетiн алады. Ауыл тiршiлiгiнiң тынысы мұны да алдандыра бiлдi. Уақытпен есептеспес тынымсыз еңбек кейде бой жазуға да мұрша келтiрмейдi. Оның есесiне, бас аяғы тәмәмдалған өлшеулi iстi көргенде, көңiлiң бiр көншiп-ақ қалады. Жемiсiн де жұрт қолма-қол пайдаланып жатқаны. Ауылдың да рақатты күйi көп-ақ. Тек өн бойыңды тыныштық жайлап алмасын. Өн- бойыңды ой тыныштығы жайламаса болды.

	Мұның көңiлiнен еш уақытта мазасыздық кеткен емес едi. Ал соңғы кезде сол тынымдап бара жатқандай көрiнедi. Бермегi көп болатын. Қанағатсыз көп едi. Алмағы туралы ой- лаған да жоқ. Осы бар қалпымен қазiргi болмысы – алғаны. Ал күндер, тынымсыз өткен күндер – бергенi. Болашақта да солай. Жұрт жүрегiнен дараланып орын ала бастағанын да сезедi. Көпке барыңды қалтқысыз төксең, ол аялы алақанын жаяды. Сол алақанда мұның қазiр тиесi сыбағасы бар.

	Тек мына бiр өзгемен ұшырасқанда да, өз ошағы басында да бойына сап ете қалатын тоғаюдың қайдан жабысқаны белгiсiз. Жатты қомсыну емес ол, әрине. Өз жетiстiгiне ма- саттану да емес. Тоғаюдың өзгеше бiр түрi. Сол келiп бiр кезгi алаңды мақсаттың көмескiлеп көзiн баспақ. Ойда алаң болмауы – қанағат белгiсi. Қанағат қорқынышты. Алу қана- ғаты емес, беру қанағаты. Қанағат – өмiрден қалаған өзiңдiк нысанаңның таусылар шегi. Ал мұның нысанасы қашық. Қаншалықты қашық? Ол жағын айту қиын. Бiлетiнi – өмiрiнiң соңғы минутына шейiн таусылмайтыны. Оған дейiнгi жетiстiгiнiң бәрi жолайғы кезеңдер. Әлi көп кезеңнен өтедi. Көлденең кездескен өмiр құбылысының бәрi кезең. Бұл солардың ешбiрiнiң шырмауында қалмай, өз көксеуiне





ұмтыла бермек. Тiршiлiгi ары жалғаса берсе, көксеуi де созы- ла түспек. Ол қандай көксеу? Бұл – өз сыры. Әрбiр мақсатты адамда болатын өмiрiнiң уәдесi. Ал оны қай жерде, қандай тұрмыста жүзеге асырады – бәрiбiр. Тек кейбiреулер сияқты күнделiктi тiршiлiк ағымымен сырғи бермекшi емес. Табан тiрер жерде сiресiп, жүрер жерде ағынды жылжытпақ.

	Қазiргi iстеп жүрген қызметiнен арғы жер бұлдыр көрiнетiндермен салысқысы да келмейдi. Өмiрден күткен әлденесi жоқ, тiршiлiгiн ештеңеге бағыттамаған жандардың әрбiр күнiн қалай өткiзетiнiн бұл ойлай да алмайды. Тiптi жаны түршiгiп, iш құса болады. Ал солардың көбi мәдениеттi, аса мәдениеттi. Жүрiс-тұрыс мәнерi жағынан бұл олармен салғаса алмайды. Бiрсыпырасымен достық қатынас- та. Iш тартып, сыр ақтарысқанда қуыс көкiректерiн көрiп отырады. Қалжыңдасады, қылжақтасады. Кейде өрескел сөздер де айтысады. Алайда мұның жаны қашан да мазасыз. Ендi сол мазасыздық жүрек қуысында тұнбақ. Көзi бiтелген соң, бара-бара суалмақ.

	Ол iшке енгенде, ас үйден әйелi дауыстады.

	 	– Сәрсен. – Үнiнде қуаныш та, көңiлдiлiк те бар. Тегiнде, жар сөзiне жауап iле берiлетiн. Бұл жолғы тыныштық созы- лып барады. Ал, кiшкене Сана бұған төзбекшi емес. Тез ба- сып ас үйден өзi шықты. Тамақ пiспесе пiспесiн, бiрақ нем- құрайдылыққа шыдау... Жо... жоқ.

	– Неге үн қатпадың?



	Сәрсен оған томырық бiр қарады да қойды. Сана ары қарай қуаштаудың жөнсiз екенiн түсiндi. Қалай да ол өзiнiң Сәрсенiн бiледi ғой. Демек, ол кезектi күдiк үстiнде. Күдiк пе, ой толқыны ма? Ой толқыны, әрине. Мұндай сәттерде оны сабыр, саябырға шақырып керегi жоқ. Ең абзалы, өз еркiне салып, оның iшкi сырласының бiрiне айналу.

	 	– Тамақ iшсек қайтедi?



	Ас әлi дайын болмаған. Үнсiздiк тым қолайсыз едi. Сана әр саққа ой жүгiртiп бақты.

	 	– Диваныңа жатып, дем алсаң еттi, – дедi де, кейiн қайтты. Өзiн әлi сыр бөлiсуге қажетсiнбегенiн бiлдi. Уақытында



	шақырады. Әзiрше ертерек. Өз сабасына түскенше, мұның да көңiлi көншiмейдi. Бәлкiм, одан қаттырақ алаңдар. Жары өзiнiң әрбiр күйiнiң себебiн бiледi. Ал мұныкi – топшылау мен алаңдау.

	Сәрсен диванның алдына келдi. Қара қошқыл қымбат ди- ван. Зiлдей боп, бiр қабырғаны тұтас алып тұр. Қандай ауыр- лық болса да төзетiн сыңайы бар. Бұл қазiр үстiне отырса,





меңiрейiп солқылдақ жотасын төсейдi. Сана үнемi «диваның» деп сөйлейдi. Сәрсен үшiн арнайы жасалған заттай көредi. Бұл оның үстiне отырмайды, ұзынынан сұлап жатады. Мұндай диван ауылда жоқ. Әр үйге қонаққа барған сайын Сана үнемi соны айтады. Бiрте-бiрте мүлiктiң өзгеде жоқ түрiн жинау әдеттерiне айналды. Қайдан, қалай жететiнiн өзi де, Сана да бiлмейдi. Әйтеуiр, пайда бола қалады. Қазiр ди- ван сияқтылар бұл үйде баршылық.

	Сәрсен өзiн осы ойдың тұтқынындай сезiндi. Диван және сол сияқтылар көңiлiне қайдан сұғына қалды? Әлгiнде ғана мақсат пен iзгiлiк туралы ойлап едi. Ал дивандар кеп оларға көлденең тұрды. Әй, осы дивандар ма! Бiрақ олар зат қой. Өздiгiнен келiп ақылын билемейдi. Өзi ескермесе, еленбей қала бередi. Ең жаманы, солардың еленбей қалмайтыны. Үйге кiрiп, әлдебiр ойға баурала бердi-ақ, осы заттардың бiрi болмаса бiрi алаң етедi. Жұрт алдында да, қайдан екенi белгiсiз, көкейiне сап ете түседi.

	«Бәрi бар, бәрi жеткiлiктi» деген ұғым санасын билемек қалпы бар. Кеудесiне ұрланып кiрiп, бiрте-бiрте тамырын жаймақ...

	Сана қайта оралды. Сәрсен жайбарақат сияқты көрiндi.

	 	– Ендi жұмсақ креслоң да болады. Дивандармен өңдес.



	Тағы да солар. Тынымсыз қуалайды. Құтқармақ емес. Еркiне бағындырып әкетпес, әрине, бiрақ ойын бөледi. Сон- соң... Иә, сонсоң не? Табалайды. Заттар табалайды. Сөгедi...

	 	– Мен сен үшiн бәйек болам. Сен сөзiме құлақ та аспай- сың.

	– Сен «кресло» дедiң.

	– Мен сенiң дегенiңдi айттым.

	– Иә, сөйттiң.

	– «Жұмсақ креслода аяқты жоғары қойып, кiтап оқыса» дейтiнсiң, – Сана әлi қаперсiз сөйледi.



	– Ал?..

	 	– Ендi солай iстейсiң.

	– Соларың менiң мазамды кетiредi, – дедi Сәрсен.

	– Сен алаңдама, бәрiн де өзiм тындырам.

	– Жоқтығы емес, барлығы мазалайды.

	– «Кейiн көңiл тыныштығын бұзбау үшiн, әуелi тұрмысты қамдау керек» дегенсiң.

	– «Алаңдамау үшiн» деген болармын. Алаңдамау үшiн.



	Iсiңе бөгетi тимеу үшiн.

	 	– Бәрiбiр ғой.

	– Тұрмыс қамсыздығы – тоғышарлықтың ағайыны.





	– Тұрмыс қамсыздығы мақсатыңды ұмыттырмас.

	– Ол көңiлiңе тоғаю әкеледi. Ар жағы қауiптi.

	– Сен олар туралы ойлама. Жай, қажеттi құрал деп қара.



	Отырасың. Демаласың. Кел ендi, тамақтанайық.

	Олар ас үйге ендi. Сана Сәрсеннiң алдына қуырдақ қойды.

	 	– «Жамал Дулатқа шығады» дейдi.

	– Дулат кiм?

	– Осындағы шофер ше.

	– Несi бар, той жеймiз.

	– Бүгiн Алма келдi.

	– Қаншадан екен? Сана ерiксiз күлдi.

	– Қыз Алманы айтам.

	– Қандай қыз Алма ?

	– Комсомолда iстейтiн. Қартайып қалыпты. Тұрмысқа шықпағанына жаситын сияқты.

	– Онда неге жүр? Шықсын тұрмысқа.

	– Ендi қайтсiн? Өзi сөйлесе ме?

	– Сөйлессiн. Бақытын сөйтiп табар болса, неге сөй- леспейдi? Қыздардың осындай шектелуiне қарсымын мен.

	– «Әйел жолы жiңiшке» деген.



	«Әйелдiк әдептен аспа» деген ескертпесi ғой.

	 	– Осы демалыста көкке шығайық. Бiраз келiншектер келiсiп қойдық.

	– Демалуға болады.

	– Өткен жолы сен разы болып қайтқансың.

	– Онда сендер суға түстiңдер.

	– Тағы түсемiз. Сендер ас дайындайсыңдар. Ендi тұз салу- ды ұмытарсыңдар.

	– Сорпаны тұздық қып жiберiппiз.

	– Мақтасып өздерiң iштiңдер.

	– Мен ендi шашылық пiсiрем, – дедi Сәрсен.

	– Бiз мақтасып жеймiз.

	– Көңiл көтеру жақсы-ақ. Ойың да, бойың да жаңара қалады.

	– Әрине. Адам өзiн тежеп ұстамаса, не болады десешi.

	– Не болады?

	– Сендердiң бәрiңнiң бүркеме беттерiң ашылды.



	Сәрсен томсырайып, Санаға қарады. Сананың сөзiнiң түп астарын түсiнбедi. Бұларды табалағалы тұр ма өзi. Сәрсендi құдайдай көрмеушi ме едi? Бағалайды. Түсiнедi.

	 	– Өздерiңдi тежемесеңдер, сендер де бiр-бiр Зәрiм- бексiңдер. Бәлкiм, совхоз директоры одан асып түсер.





	– Директор да адам. Қарапайым адамның бiрi. Сәтiн сал- ды, ыңғайы келдi, директор болды.

	– Бiздiң сондай сәттерiмiздi сен кiнәлауға тиiстi емессiң.



	Анда-санда бiр өзiмiзге ерiк бергенiмiз ғой.

	 	– «Анда-санда ерiктен айрылуымыз» де.

	– Дұрыс. Анда-санда бiр ерiктен айрылуымыз. Бiрақ сен кiнәлауға тиiс емессiң.

	– Мен кiнәлағам жоқ.

	– Тек Зәрiмбектi ақтап тұрсың, – дедi Сәрсен.

	– Ақтамаймын, араша түсуiм мүмкiн. Ол – белгiлi жағ- дайлармен бұзылған адам. «Бұзылған» деуiм орынсыз да шы- ғар. Бiрақ ақымақ емес қой. Оған күлуге болмайды. Ақылды- ның ақымақтығына күлуге болар, ал ақылсыздың... Кiм бiледi, бұрынырақ ол да дәл сендердей алшаңдап жүрген шы- ғар.

	– Артық та болуы мүмкiн.

	– Иә, артық та болуы мүмкiн. Ендi осы ауылдағы ақымақ- тардың мысалындай қарайсыңдар. Сендердi көргенде бiрден есiме сол түстi. Оның орнында, құдай оған жеткiзбесiн, сен- дер де, бәлкiм, содан аспас едiңдер. Iш тартып, басынан сипа- саңдар әлi де өзгерер ме едi. Адам басқаның жылуын сөзсiз бағалайды.

	– Сен – менiң санамсың. Тек маған да жат көзiмен жиi қарағайсың. Ал Зәрiмбекпен мен айналысайын, сен де қосыл. – Сәрсен тоймағанын бiлдiрдi. Сана үстеп қуырдақ салды.

	– Тағам түрi өзгерсе, сен жақсы жейсiң.

	– Оларда мұндай дүние жоқ шығар, – дедi Сәрсен.

	– Кiмдерде?

	– Қаладағы ұлдарда.

	– Неге жоқ?

	– Олар тек мақсаттың ғана жолында жүретiн шығар.

	– Тұрмыстан да қапы қалмас, қамдар. Әйел шiркiн оларда да бар ғой.

	– Олар тұрмысты кейiнiрек ойлайды.

	– Осы затта тұрған не бар? Үнемi әлденеден себеп iздейтiн әдетiң. Барлығы саған бөгет болатын сияқты.

	– Баршылық тоғайтады адамды. Көңiлiң көншiмеген ша- ғыңда мазақтайды сенi. Мазақтайды. Табалайды.

	– Оның бәрi өз ойың ғана. Сылтау iздейсiң.

	– Және бiздiң қарекет тұрмыс құрудан асып бара жатқан сияқты. Әуелгiде жалғыз төсегiмiз ғана бар едi.

	– Үстiнде бiр ғана матрасы жататын. Плащ пен пальто





жастанып, жалғыз одеалды кезек тартқылайтынбыз, – деп қостады Сана.

	 	– Соның бәрi қандай ыңғайлы едi. Бiр-бiрiмiзге қандай жақындастыратын. Бөлмедегi заттар да өзгеше ыстық, сүйкiмдi көрiнетiн.

	– Жатып алып, неше түрлiнi қиялдаушы едiк.

	– Кейбiр барлығына мас, тоғышар жандарға күлетiнбiз.

	– Олар бiздi көздерiне де iлмейтiн, ал бiз оларды мiсе тұтпайтынбыз. Болашағымыз даңғыл, мақсатымыз биiк едi. – Сана әлденеге iштей қамығулы сияқтанды. – Көкке шыға- мыз ғой, ә? – Сана Сәрсенге қарады. Сәрсен өзi мен өзi ой кешiп отыр. Сөйтсе де, Сананың сөзiн естiптi.

	– Әрине, шығамыз, – дедi.

	– Бiр сарыннан адам жабы болады. Мен де түлеп, жаңа- рып қаламын.

	– Жаңарып деймiсiң? Ендi жиi шығармыз. Тiптi екеу бо- лып қана барайық. Кейде сөйтуге болады ғой.

	– Кейде болады, – дедi Сана. – Әлгi... – Сана кiбiртiктеп қалды. Күйбеңдеп ыдыс жуған қалпын өзгерткен жоқ. Зорла- нып барып:

	– Креслоны алғызамыз ба? – дедi. Сәрсен шыдамады. Зiлденiп алыпты.

	– Заттар мазалайды демедiм бе. Тiптi қорлайды. Сен со- ның бәрiн тықпалайтын. Ендi кресло алмақ.



	Сана қарсы дауласпады. Кiнәнi бұған әдiлетсiз аударып тұрғанын Сәрсеннiң өзi де сезiнедi. Бiрақ жанына жақын бiреудi қоса iлетiн әдетi. Әйтпесе, Сананы тек өзiнiң тiлегiн орындаушы екенiн бiле тұра жазғырар ма едi?

	 	– Жақсы, ендi зат туралы сөз қозғамайын, – дедi көнбiс үнмен.

	– Әрине, болар iс болған соң.

	– Барынан да құтылу оңай. Сенiң қарындасыңа сыйға тартамыз, тұрмысқа шыққалы әлi барғамыз жоқ қой.



	Сәрсен тосылып қалды. Сананы мұндай тез шешiмге келедi деп ойлаған жоқ едi. Тез келiстi. Тез шешiм айтты.

	 	– Ең жөнi сол болар, – дедi жайымен. Әлденеге көңiлiң көншiмеген шақта алдыңа келiп көлденең тұрады. Бәрi жа- былып табалайтын сияқты. Түкке жетпей жатып... Олар тек мақсатты ғана көксейтiн болар...



	Сана түсiнгендей басын изедi.





СЫЙЫМСЫЗ




	 	– Тап осы мiнез-қылықтарыңмен сен ешқайда да сыймай- сың! – дедi ол. Сөзiмен ренжiп, қабағымен кейiдi. Ендi, се- нен үмiттенудiң де жөнi жоқ деген түңiлiс танытты.



	Мұнша нығыртуды досынан бұл алдын ала-ақ күткен. Жер-жебiрiне жетiп, сiлiкпесiн шығарса да, үндемей құтыл- мақшы едi. Онысы өз «келеңсiздiгiн» түсiнгенi немесе бас- қалар айтқан жөнге мойынсұнғаны емес. Жоқ, өйте қояр- лықтай өрескелдiктi өз iсiнен көрмейдi. Өрескелдiк дейдi-ау, ақ көңiлдiң адал сенiмi, таза жүректiң өмiрге бергенi емес пе? Онысын айтулы ерекшелiкке немесе ала бөтен қасиетке де баламайды. Тек, жолдас-жора, жақын адамдармен көп қа- жасқысы жоқ. Әсiресе, мұның жеке бас «тiршiлiгiне» жан ашыр ақыл қосқандармен керiсуден аулақ. Мұның әрекет қылықтарын олар қанша сөгiп, өзiн тұралатып жатса да, оларға кейiс бiлдiрiп, не өре тұрып көрген емес. Олардың пiкiрiмен келiссiн, мейлi келiспесiн кiнәлi жымиып, қалба- лақтап басын изей беретiн. Алдымен аналардың бұған деген қамқор көңiлiне қаяу салғысы келмейдi, сонсоң үп-үлкен адамға ақыл айтқанда, бiр жағынан, өздерiнiң ондай еместiгiне, қыңыр тартып, қисайып кете бермей, уақытқа, жағдайға қисындаса бiлетiндiктерiне шүкiршiлiк етiп, бас- қаға жол үйрете бiлгенiне марқайып, мәнденiп қалатындық- тарын түсiнедi. Түсiнедi де, сол пенделiк ләззаттан оларды айыруға қимайды.

	 	– Бiздiң алдымызда моп-монтансып, ал ең қажеттi



	жерiнде қозып кететiнiң не?

	Ең қажеттi жер дегенi – мұның жұмыс орны. Анығы, бұл iстейтiн мекеменiң, одан да анығы – әр кездерде бұл iстеген мекемелердiң жауапты адамдарының алды.

	Жоқ, қозып кететiн түгi де жоқ.

	 	– Бала емессiң, өз балаңның алды есейiп, арты етек-жеңiн жапқалы қашан.



	Мұның өзiнiң де көбiрек жасқанар жерi – жұрттың осы бiр кiнәраты. Бадырайтып алып келiп, бетiне балаларын са- лық қылғанда, жүрегi шымырлап қоя бередi. Содан барып:

	«Бала-шағадан тағы ұят-ау. Жүздерiне қалай қарап, немен жұбатам? Сылтаудың өзi де сұйылып барады,» – дейтiн бол- ды. Соңғы есеп-қисабын алып, бiраздан берi таныс-бiлiс қатынаста жүрген қызметтес жандармен қоштасып тұрып, ең қатты шағыныс бiлдiргенi.

	Олардың көпшiлiгi бұл қобалжуды шын пейiлдерiмен





қабылдап, түсiнгендiк кейiп танытады, жұмсақ жымиысып, бастарын шұлғысады, iш құптағандарын көз қиықтарымен бiлдiрiседi. Елпектесiп, әлдебiр жақсылық қызметтерiн тос- қылары, сәл-пәл қызмет-көмектерiн ұсына қойғылары келетiнi анық.

	Ондайларға мұның ықыласы артып, үстi-үстiне рақметiн жаудырады. Марқайып-масайрап қалады. Өзiнiң, кейбiреулер ойлағандай, елден шыққан жексұрын еместiгiн, осындайларға аяқ астынан килiгiп қалатындығын, онысын алабөтен ерлiк немесе ерекшелiк санамайтынын, бұл тар- тыншақ тартқан күнде, басқа бiреудiң сөйтетiнiне кәмiл сенетiндiгiн ұқтырудың қисынын iздейдi. Сөйтедi де, әуелi отырғандарға барлай көз жүгiртiп өтедi. Бiрақ лезде бұзы- лып, тайқы маңдайының шытыр терiсi ұсақ-ұсақ қыртыста- нып, шытынап шыға келедi. Шүңiрек көзi жылт-жылт етiп ана бiреуге қадалғанда, әлгiнiң өңменiнен өтiп, iшiп-жеп бара жатады. Үстiңгi ернi сәл-пәл дiрiлдейдi, қолындағы папкасын алдындағы столға сырғыта лақтырып тастай бередi. Онысы столдың екiншi жақ ернеуiне итiне барып, кiдiрiс табады. Бұл өңмеңдей ұмтылып, папкасын қолына қайта алады да, қолтығына қыса қояды. Осыдан кейiн әлгiндегi жыбырлаған бет-аузы саябыр тапқан сықылда- нады.

	Анау iшiне қулық бүккен, өз ойында мұны жазғырып, жа-

	залап бағатын, қазiр бұл сырт берiсiмен-ақ сайрай жөнелетiн, мысқылды кекесiнмен төңiрегiндегiлердi түйреп өтуге, тұқырта сөгуге дайын отырған пенденi тiрiдей жұтып жiберудiң, жүнше түтудiң амалының жоқтығына қиналады. Ана жылмиған жылтың көзiнiң тұтам қулығын дәлдеп тұрып сылып тастар ма едi деп кiжiнедi. Бiрақ ондайлар адамға тiктеп емес, қиғаштап жанамалай қарайды. Көзiңдi өңменiне қадасаң, жылмың жанары ұстатпайды. Айтқан үкiмiң, сөккен пiкiрiң ол үшiн құлақ түбiнен ызыңдап өткен лекпе желмен тең. Оны ұялтып, бетiн бүлк еткiзем деу – әлгi желдi үрлеп, бағытын өзгертем деп әлектенуден қиын. Мұндайлар- дың отырған орны да берiк, өздерi тағы қателеспейдi, кiнәға да ұшырамайды. Өйткенi, оның мiндетi – өзiнен жоғарғының аузынан шыққанын бұлжытпай құптау ғана. Дұрыс-бұры- сында шаруасы жоқ. Өздiгiнен ештеңе ұсынбайды, ештеңеге қарсы тұрмайды, мүләйiм жанармен (мына жылмық көзi ол уақытта мүләйiмге ауысады) басын шұлғи бередi. Бұл шақта стол басындағыға тура қарайды, бiрақ құптау, қоштау бiлдiрген кейпiнде түк ой жоқ, ештеңе түсiнбегендiктiң





меңiреу белгiсi ғана бар. Әрбiр келген басшыға жағудың әртүрлi қырын көрсетедi. Бiрiне жасаған қылықтарын екiншiсiне қайталамайды. Бұл жағынан таланты кемел-ақ. Бастыққа ұнамаған адамды ол да жек көредi, сыртынан күңкiлдеп, сөгiп жүредi.

	Осындайларға түк шара жоқ, жандары берiк, жастары ұзақ. Жүрек өлшемiмен де адамды жазалар болсашы...

	 	– Сендей...



	Екеуiнiң арасындағы тұтануға даяр отты уақытында сөндiрмесе, өршiтiп алатындарын аңдай қалған елгезек бiрi қолайлы сылтауын тауып, ортаға түсе кетедi. Сөзiн бөлiп, ба- ғытын басқаға бұрады. Күлкiлi бiрдеңелер айтады.

	Мұның жар қабағы қайта жазаңытып, қоңыр жүзiне жылу жүгiредi. Елпек қоштасып, есiкке беттейдi. Мыналардың көпшiлiгiмен ендi қайтып жүздеспеуi де мүмкiн. Өмiр солай. Әр жерде, әркiмдерге ғұмыр үзiндiлерiң қалып жатады. Сiрә, өмiрiңдi, күндерiңдi түгесу деген солардың бәрiнiң жиын- тығы шығар. Өйткенi, олар ендi сенiкi емес, өткен уақыттың еншiсi. Сен үшiн ол – не қуаныш, не өкiнiш. Адамдар соны кешкен тiршiлiгiң, көрген қызығың дейдi. Иә, жеке басың үшiн солай. Ал, сол көп күндердiң жұртыңа тиесiсi не? Кезiнде қанша жүк көтердiң? Соның өлшемiне бiр жете ал- май-ақ жүргенiң. Кезiнде алып-ұшып, бойыңдағы барыңды сарыққан-ақ сықылданасың. Кейiн, араға жылдар салып қарасаң – бәрi шап-шағын, мардымсыз әрекет болып шыға келедi. Ақтық, адалдық дегендердiң жұбанышы жанға сая бола бермейдi. Әрi-берiден соң, олар – әркiмнiң адамдық па- рызы. Ақтық пен адалдық – мамандық талғамайды, олар адамзат бiткенге ортақ болуға тиiс.

	Мұның өз мамандығы...

	Тiптi мәселе мамандықта ма екен? Кiм қай салада жүрсе де жүрек қалауына бағынбай ма?! Тек отырған орнының ғана тыныштығын тiлесе, сыйысып жүре берер едi. Сыйымсыз дейдi? Сыйымсыздық па екен сол? Сiрә, төзiмсiздiк болар. Алғашқы кездерде түймедей кемшiлiкке де төзбейтiн, сол түймедей нәрсе бүкiл шаруашылыққа түйедей зиянын тигiзедi деп бiлетiн. Бiлетiн емес, қорқатын. Досы мұны сол кезден бастап тiзгiндей бердi. «Сыйымсыз» дегеннiң жақсы атақ еместiгiн көлденең тартты. Бұл артын бағып, күбiжiктеп қалды. Сонсоң бiраз тартынып жүредi, ақыры шыдамады... Бiр емес, екi емес.

	Досының сөзiмен айтқанда, қайдағы бiрдеңелер бұған-ақ ұшырайды да тұрады.





Ендi соның бәрiн жиып-терiп, досы бүгiн мұның мойны- нан суша сорғалатты.

	 	– Жер бетiндегi жалғыз адал адам, пайдалы адам өзiм деп есептейсiң. Сенiң ұйғарымыңда – басқаның бәрi қара басын ғана күйттегендер. Өмiрге, жағдайға икемделер шағың жетпедi ме? – Досы сырт айналып, терезеге қарап кеттi.



	Өмiрге, жағдайға бейiмделу дегендi бiр ұқпай-ақ қойды. Осыны бұған көз қылатындар көп. Солардың бәрi не ғып ақылға жорға, өмiрге ұста шықты екен? Ақыл азуы өспей жүрген жалғыз жан осы сияқты. Шынтуайтында, осы ақылгөйлердi бұл да түсiнбейдi.

	Оңаша орайда солардың көбi мұның әрекетi мен қылығын құп көрiсiп, шындықтың бетiн ендi ғана ашқандай шыпыр- шүпiр жапырласады да, ал додаға түсер, бой көрсетер жерiнде бұғып қалысады. Соның артынша ақылдары қайта жетiгiп, жалт өзгерiп шыға бередi де, түк сезiп-бiлмегендей қайта көсемсидi. Кейi көшелi, ұстамды жансып әркiм- әркiмдi сырттай нығыртуға кiрiседi. Ал олардың алдында бас бiлгiлiк көрсетiп, не басу айта қалғандарына бұл да бiрден төзiмсiздiк танытады.

	«Жә, қойыңызшы, өз қылығым өзiме жөн. Iстiң егжей- тегжейiн бiлмеген соң, бос сөз не керек!» – деп тыйып тас- тайды.

	Әлгiндегi көл-көсiр, шыт жаңа көрiнген жан ендi бөгетiн алған жырашықтың суындай бүлк-бүлк етiп шыға келедi.

	«Өзiм бiлем өлерменнiң әдетi сол: пайдаға айтсаң, зиянға жориды да тұрады. Өзiң жөн көрсең, бiзге одан бетер!» – дейдi де, сырт айналып – жан ашығанды түсiнбейтiн жұртқа сөз айту артық, – деп бiраз күңкiлдеп отырады.

	Оған бұл не десiн? Шын қалбақ көңiл танытып, достық базынасын бiлдiргендердiң ниетiн ауырласа, жазалы жандай өзiн жазғырар едi. Бiрақ ана пақырдың сыры да, жыры да белгiлi. Ал өтiрiк жалбақтау – мұның қолынан келмейтiн iс.





* * *


	 	– Әрекет-қылығыңа ой жiберiп, сын көзiмен қарашы бiр. Тура баланың iсi. Кiмiңе сенiп, кiмдi қорқытпақсың? Ал, сондағы тапқаның қане?



	Кiмге сенгенi қалай? Қорқытқаны несi? Әлдекiмге арқа сүйеу әуезе ме сонша? Ешкiмдi ешкiм талап жатқан жоқ, өмiрдi сонша неге қиындатады бұлар? Және, әрекет қылығы- нан не табуы керек едi бұл? Әрекет-қылығын бұлдай ма, сата





ма? Арнаулы жоба, мақсатпен кiсi мiнез көрсете ме? Парыз жеңедi, сәт билейдi. Сонсоң...

	 	– Заң бойынша...



	Сөзiн ары жалғатпады, досы көлденеңнен киiп, қазымыр- лай жөнелдi.

	 	– Заң... заң... Заң неңдi алған, күнiңдi көрiп, жайыңа жүрмеймiсiң?!



	Тап осы арада бұл да шарт сынды.

	 	– Мен кiм екем сонша күнiмдi көрiп, жайыма жүретiн! Кейбiреулерге ұқсап, ағатай, сен тимесең, мен тимен деп бұқпантайлап өтуiм керек екен ғой. Сонда арым мен ұятым- ды қайда тығам? Түн баласында қаперсiз ұйықтап шыға алам ба? Сонсоң, мен не бүлдiрдiм осы? Көңiлге сыймаған ойдың турасын айттым. Егер аз-кем сыйлайтын адам болса, түсiнуге, толғануға тиiс. Ал, менiң айтқанымды кек тұтып, қабақ түйсе, тағы мейлi. Жақтырмаса, жаратпаса көпшiлiк шешер. Оның үстiне, ойламаған жерден қисыны осылай шы- ғады да тұрады. Тiптi түк әдейiлiгi жоқ. – Сөзiн қату бастаға- нымен, зiлсiз аяқтады.

	– Айтам ғой, әне! Жер ғұмырын кешпеген адам, көктен жаңа түскен жан. Түк көрмей, түк бiлмей түсе салған. – Досы қырыс тартып, кекей сөйледi.

	– Жоқ, бiлем, бәрiн де бiлем. Қулығың мен сұмдығыңның түбiн де, қисынын да көрiп жүрмiн. Бiрақ қулықпен кiм көктейдi? Ондайды өз кеудеңе жазбаған соң... – Бұл күмiлжи мүдiрдi. Сол-ақ екен, досы дүрсе қоя бердi.

	– Басқамыз iштен қараниет болып туған екенбiз ғой?! Әркiмге жағынып, жалпылдап күн көремiз. Арамыздағы жалғыз адал, таза жанды, әдiлет туын көтерген ердi орта- мызға сыйғызбай жүр екенбiз. Арамнан мал жиып, бетiмiз бүлк етпей, сонымен дәурен құрып, сайран саламыз! Ал сен байлық-барлықтың баянсыз екенiн, дүниенiң тұрлаусызды- ғын, адам тiрлiгiнiң мән-мақсатын ұғып, өмiрдi шегiне жете ойлаған, арзан қызық атаулыдан баз кешiп, баянды өмiрмен ғана базына құрған жансың. Басқамыз күнделiктi тiршiлiктiң тiзгiнiндегi пендемiз. Осы әлемде мәңгiлiк ғұмыр кешiп, мәңгiлiк қызық көретiндей боламыз. Кигенi артында, iшкенi алдында, үй жайлы, мүлiк қаттаулы, осыларға тоғайып, тоғы- шар күн өткiземiз, бойдағы күш-жiгердi адамзат игiлiгiне са- рықпаймыз. Өмiр де әдiлетсiз. Бiз сияқты қайдағы бiр тұтам мақсаттыларды жарылқап, шалжитып қоятыны бар. Ал, сен сияқты iзгiлiк пен идеяға берiлгендердiң қолын қысқартып, өрiсiн азайтып, тынысын тарылтып тастайды. Өз даусы өз





құлағына ғана әрең естiледi. Солай ғой? Ендi қыбың қанды ма? Көкiрегiңдегi қыжыл осы емес пе едi?

	Досы осының бәрiн бiр мүдiрмей, тақпақтап сыдыртып өттi. Бұл аузын ашып, қабағын керген күйi аңырып қапты. Шындығында әлгi сөздер сол қалпымен демегенмен, бiраз мөлшерде көңiлiнде жүргенi анық. Әрине, оларын ешкiмге жар салып, бұлдап, не бұлданайын демейтiн. Оның бер жа- ғында досын табаламақ түк ойы да, ниетi де жоғы өзiне айғақ. Ал анау мұның кеудесiнен суырып алғандай ғып жай- ды да салды. Әлде тұралата берсең, «тұтам мақсаттылардың» бәрi де өстiп өз бейшаралықтарын мойындай ма екен? Сонда мына досы жеткен, жетiскен күйiнен қысыла ма? Мұны кекегенi ме? Өмiрдiң бар мәзiрiне ерте тояттап, лықып алған- нан кейiн, өзi армандап көрмеген биiкке жеткен соң, ендi бар қалауы таусылып, қамсыздыққа әбден бой үйiрiп алғанына кейде iштей ұялатын шығар.

	Бас аманнан өзге тiлек қалмауы деген не сұмдық. Сонда да күн кеше беруге бола ма? Күн кеше ала ма?

	Бұл осыны досынан сұрамаққа оқталды, бiрақ досын аяды. Қиналып тұр, одан сайын жаналқымдай бермейiн дедi.

	Сыртқа шыққан соң, ой арпалысы қалыпты жүйесiн қайта тапқан соң, көңiлiне түйткiл жүгiрдi: кiм кiмге үйреттi, кiм кiмдi сөктi, кiм кiмдi аяды?

	Жаңағы ақылды қызыл сөздер әлгiнiң өз көкiрегiнен ту- ындады ма? Кейiн меңгерген жаттандысы ма? Ойын жегiдей жеп, есiнен шықпай жүрген түйткiлiндей-ақ бiр мүдiрмей саулатты. Дүниенiң парқын түсiнгенi шығар.

	Мұны тап бiр өмiрден бұзылған, ендi қайта түзелмес жан- дай көрiп, тұрмыстық күнкөрiсiне сонша алаңдағаны несi? Бар ауыртпалық пен салмақ соның басына қоса түскендей-ақ...

	Айтпақшы, осыған орай досының тағы бiр сөзi бар екен.

	 	– Сен үшiн бәрiбiр, iстедiң – кеттiң, ендi қайтып оларда шаруаң жоқ, сенiң кiм екенiңдi олар да ұмытты. Екi ортада ұятқа мен қалдым: «Кiсiң сөйттi, сондай екен» деп маған са- лық қылады. Және бiр емес, екi емес... – Досының осы сөзiне бұл да қысылды. Сыртқа шықпай, көмейiнде кептелiп қалған сөз ұшығының да төркiнiн танып тұр. Досының бұған өте кеткен жақсылықтарына мұның қайтарар түк лажы жоқ, соған қиналады; ананың соны ғұмыры бұлдап өтетiнiне, бұл қылдан тайса-ақ, адамшылық пен арға жүгiнiп, «жақсылық- ты бiлмес топастығын» бетiне баса беретiндiгiне жаны ауы- рады.





Аңдап қараса, досының ең тарылған, тым кiнәраттай сөйлеген тұсы – өзгелердiң алдындағы оның да «борышты» болғандығы жайында екен. «Екi ортада ұятқа мен қалдым. Бiр емес, екi емес»... дейдi.

	Демек, бұл өз жүрегiн қанша ақтап, қылық-әрекетiн iс қисынынан туған заңдылық санаса да, тiптi соны бақайшақ- тап шағып тұрып дәлелдеп берсе де, кiнәлi есебiнде кеткенi ғой. «Сыйымсыз» атауы аты-жөнiнiң алдына анықтауыш бо- лып байланады да тұрады.

	Досының сөзi шым-шымдап бойына ендi тарады. Уақыт озған сайын ойы ширығып, намысы қозды.

	 	– Бұл неге «сыйымсыз» бiреу?

	– Досы неге азамат санатында?



	Мұның өмiрде бар-жоғы семьясынан басқалар үшiн бәрiбiр.

	Ал досы керек, қажет адам.

	Егер досы екеуi қиюада бұл өмiрден аттанып кете қалса, бұл үй iшiнiң ғана көңiлiндiк болып қала бередi.

	Ал досымен бiрқатар қауым қоштасып, сән-салтанатпен жөнелтiледi, дүниеден өткенiн әйгiлеп газетке жазады...

	 	– Бiр кезде бұл кiм едi? Ол кiм едi?

	– Ендi ол кiм? Бұл кiм?



	Бiр кездерi дегенi – оқушылық, сонсоң студенттiк шақта- ры. Он жыл бiр партада отырып, бес жыл бiр бөлмеде жатты. Осы Жолды мұның – Өмiрбайдың «көлеңкесi» саналатын. Барып кел, алып кел сырт жұмыстарды Жолды тындыратын да, бұл үй шаруасында қалатын. Үй шаруасының ең бастысы

	 	– сабақты дайындап қою. Ойын-сауық, бой түзеумен көбiрек әуестенетiн мектептегi әдетiн Жолды студенттiк кездерi өрбiте түстi. Сыртқа сонысымен өтiп, сонысымен жағатын. Әркiмдерге үйiрсек, кез келгенiмен тiл тапқыш. Жұрт жора- малынша, жүзiктiң көзiнен өтетiннiң өзi. Тек бойындағы бар осалдығы, ең қиналар, маңдайынан тер шығар шағы – емти- хан уақыты. Ол тұстарда бас еркiн Өмiрбайдың билiгiне то- лықтай бередi. Күндiз-түнi құлағының етiн жей отырып, Өмiрбай Жолдыға оқу үйретедi. Кейде тiптi қаттырақ зекiп, нығыртып-нығыртып алады. Жолды ондайда ләм-мим деп жақ ашып, күңкiл бiлдiрмейдi. Маңдайы тершiп, пысылдап танауын тартады, көзiн жыпықтатып, мұның бетiне мүләйiм қарайды. Сонда бұл оны ерiксiз аяйтын, ары қарай жегiлей беруге досын қимайды, әрi оның кескiнiне сүйсiнедi: ақша жүздi, кең маңдайлы, үлкен қара көздi. Маңдай мен мұрын- ның қиюы ерекше. Басқалардай жазық ұштасып барып, жал-





пақ тайқиып шыға салмайды. Шебер қол екеуiн екi бөлек жасап, артынан әдемi қашап бiрiктiрген сықылды. Қара көздiң үстiндегi қара қасты қос қабақтың орналасы қандай! Әлде маңдай мен мұрынды жеке-жеке даралап тұрған сол ма екен?! Дене сымбаты да келiстi бiтiскен: иықты, тiп-тiк. Әри- не, мұндай келбет, дене бiтiмге үй күшiктiк обал-ақ, сайран үшiн жаралған сабаздың өзi. Бiрақ өмiр сыртыңа қарап есiркей ме, ретiн, мүмкiндiгiн тауып, ең болмағанда тiршiлiгiнiң басты қажетi мамандық-оқуын қамдауы бiрiншi қажетi емес пе. Адам бiр уақ алдына алаңдап, артын олқысы- нушы едi, өзiнен-өзi жерiнiп, көңiлi көншiмейтiн, бұған дейiнгi бар ғұмырын бiр сәтте талақ етiп, күйреп қалатын, көкiрегi күңiренетiн, кешкен күнiн мәнсiз, мағынасыз сезiнетiн. Өзiн қолынан түк келмес икемсiзге жорып, қаусап, қалжырап жүретiн... Сонсоң...

	Сонсоң бiр шақтарда бойына қайта қуат жүгiрiп, жiгерiне қайрат бiтетiн, ойы қанаттанатын. Көкiрегi арман- ға, көңiлi үмiтке толатын. Құбылма дүние көз алдында түрленiп, неше саққа түсетiн. Адам соның iшiнен таңдап, талғап өз қалауына ұмтылатын. Бүкiл әлем уысында, құжы- рында сияқтанатын.

	Ал, Жолдыда соның бiрi жоқ, көзi жұмулы, көкiрегi жа- бық күйiнде атар таңды қарсы алады да, соның даңдамасына ерiп, батар күндi шығарып салады. Ертеңгi күнi, өмiрмен есептесер шағында не бетiн айтып, ненi қарманады? Артқы күннен табар жұбанышы не?

	Өмiрбай осыларға толғанады да, досы үшiн қиналып, қын- жылады. Сонсоң адамзат жаралғаннан бергi мәңгiлiк әлем- нен бастап, соның iшiндегi екеуiнiң қас-қағымға жетпес тiршiлiгiн қосып, адамзат ғұмырының мән-мағынасына бар- лау жасайтын. Жай барлау емес, нағыз тiршiлiк жыры! Өзi қоса қызынып, қоса елiгетiн, өзiне деген арнауын, iшқұса күйiн қоса жырлайтын.

	Осының бәрiн Жолды түсiндi, түйсiндi, ұялды деп дәмететiн. Сөйтсе, Жолдының өз есебi, өз толғамы бар екен.

	«Бiздiң тiршiлiгiмiз қас қағымнан аз дейсiң. Сол сәттiк уақыт iшiнде сансыз ғасырлар бойы жасалған, күнде жаса- лып жатқан ғаламды бiле қоям, меңгерiп алам демей-ақ, күн сайынғы таусыншық шаққа бейiмделiп өтсем жарамас па. Таусылмас ғұмыр кешетiндей көресiң, тiршiлiк дүниесiмен алыс дейсiң, бер дейсiң, ал дейсiң. Соның бәрiнiң неге қажет екенiн түсiнбеймiн. Арпалысып, арпалысып, артыңа тастап кету үшiн бе?





Өмiрбай осыған бiраз ойланып отырады. Әркiмнiң-ақ iшiнде жүретiн, кейде бойыңды алып, жүрегiңдi қобалжыта- тын әзәзiл ойлар. Жолды үшiн басты қағида, өмiрiнiң бағ- дары.

	«Сенiң сөзiң – жеңiл топшылап, үстiрт пiшу, сыртқы қисын, дабыраға сену, талайларда болатын қағида. Алайда адамзат санасының әуелден қалыптасқан берiк заңы бар. Еш жерде жазылмаса да, бәрiн қозғалысқа келтiретiн сол. «Жеке басыңды емес, көптi ойла; бүгiнiңдi емес, болашағыңды қам- да; артыңа жақсылық, iзгiлiк қалдыр; өзiңнен кейiнгi ұрпақ- тың бақытты өмiрi үшiн күрес! – мiне, осы сияқтылар адам- заттың маңдайына жазылған мәңгiлiк бұлжымас ережелер. Әрбiр саналы адам содан шығып кете алмайды.

	 	– Сонда, мен сияқтыларда сана жоқ па?

	– Бар ғой, әрине, бар. Бiрақ...

	– Иә, бiрақ?

	– Формасы басқа...

	– Ондай формадағы мен ғана ма?

	– Жоқ, сен ғана емес, ондайлар көп. Ең ғажабы, ең қызығы, өмiрдiң бар рақатын солар көредi. Солардың iшiнен билiкшi де шығатынын қайтерсiң. Тек ондайларға пенде қыл- масын де...

	– Тап сондай күн туа қалса, маған сенбеймiсiң?

	– Сенем ғой, тек күнiм түспеуiн тiлеймiн.

	– Өмiрдiң ортасынан ойып тұрып орын тебетiнiңе күмәнданбағаныңнан шығар?

	– Мүмкiн.

	– Иә. Екеуi де осылай ойлаған, соған сенген.



	Кейiн бәрi басқаша қалып алды. Қалай дегенмен, әзiрше басқаша қалыппен келе жатыр.

	Әуелгi төрт-бес жылда-ақ бұл екi-үш қызмет ауыстырып үлгердi. Қисыны солай келiп қалады. Бiрде үлкен бастығы- мен, бiрде бөлiмдегiсiмен келiсiм таппады. Тәсiлiн бiлмей, ұрда-жық қимылдаған кездерi де бар. Алғашқыда сол мекемесiнiң шаруашылығын тұтасымен қайта құруға ниеттендi. Осы ойға бекуi-ақ мұң екен, әлгi жердiң бүкiл ты- ныс-тiршiлiгi қораш көрiнiп, кемшiлiктерi бадырайды да тұрды. Басқалардың соны көрмегенiне, немесе шыдап жүргендерiне қайран қалды.

	Аңғал басы әуелгiде мұның ой жүйесiне бәрi жапырлап бас қояды, шуласа қостайды, бастығы разы-қошын бiлдiредi деп иланған. Сөйтсе...

	Бiр жиналыста көңiлiндегi бар түйткiлiн жайды да салды.





Үлкен бастықтан бастап, қатардағы қызметшiге шейiн сын айтты, өзiн де қосты. Сөз соңын жаппай бiрлiкке, тұтас жа- ңашылдыққа шақырды. «Күн сайын жаңалыққа ұмтылу, маз- мұнмен, түрмен, сапамен үнемi жаңарып отыру – бүгiнгi дәуiр талабы. Әйтпесе, заманға iлесе аламыз ба? Ал, бiздiң мақсат – заманға iлесу емес, оның алдында жүру. Қалғып- мүлгiп күн кешпейiк. Көбiмiз ұзақ, тыныш ұйқыға салынып алған екенбiз,» – деп қабырғалата келдi де, сөз аяғына астар тастады.

	«Iшiмiзде айқайшы мен ұраншы жетiспей жүр едi,» – деп күлдi бiрi.

	«Баланың қызуы тоң жiбiтедi,» – дедi екiншiсi. Мұны бұл өзiн құптағандық деп ұқты.

	Ертеңiнде салып ұрып бастыққа барды.

	«Әуелгi жаңалықты мынадан бастайық,» – деп тоқ еткiзiп қойып қалды.

	Ана кiсi сабырлы екен, әуелi мұның бетiне қарап жыми- ды. Көп мағыналы, астарлы жымию, тек аңқылдақ күйi соны аңдамады.

	 	– Коллективтi, шаруашылықты зерттеп бiлмей жатып, асығыс айтқан жоқпысың? – дедi ол.

	– Жаңалыққа не зерттеу керек?

	– Сонсоң, өзiңнiң неге икем екенiңдi бiз де бiлейiк те.

	– Сонда, сiз менi сынамақпысыз?

	– Жаңа қызметкер қашан да сын үстiнде. Мүмкiн, әлi көпшiлiкпен кiрiге алмассыз?



	Қарсы соққы күтпеген жерден қайыра келiп, өз маңдайы- на тидi. Шынында, коллективке кiрiге алмады. Келесi жина- лыста-ақ сынға ұшырады. Бiрақ алған бетiнен айнып, жасы- ған жоқ. Қайта кейбiр артық пiкiрлерiне мойынсұнып, ойын жаңартты. Жiгерiн қайрап, жаңаша құлшынды. Әлгi сыншы- лардың көңiлiнде бүкпе кiлтипан, бөтен кiдi бар деп күдiк ал- маған. Ақ тiлектен туған адал қамқорлыққа сайды.

	Алдымен сыпайылап оларға рақметiн бiлдiрдi, сонсоң жаңағы әдiл сыннан алар сабағын саралады. Содан кейiн ба- рып, анадағы бұл орталарына салған, басқалары үнсiз мақұл- даған ұсыныстарына жаңғырыққан дабылдың естiлмегенiне, көпшiлiктiң тап бұрынғысынша сүлесоқ, әлдекiмнiң мiндетiне бола жүрген сияқты күйлерiнен түк сiлкiнбегенiне әрi таңғалыс, әрi өкiнiш бiлдiрдi. Әдiл сындар тек мойындау үшiн ғана емес, бәрiнен бұрын әрекетке, iске құлшындыру мақсатында айтылатынын тәптiштедi.

	Бағанағы сыншылар алғашқы жолы тосырайып таңдас-





қан-ды, ендi қозғалақ жымыңдасып, күбiр-сыбырлары көбейдi, бiр-бiрiне жұмбақ бас шұлғулары жиiлей бердi.

	Осыған бұл күмiлжiдi, ойы қобалжып, бойына әлсiздiк жүгiрдi. Алдында отырған осы күлегеш сыншыларды алынбас қамал көрдi. Өзiнiң нысана, бағытсыз, құр бағ- дармен кетiп тұрғанын аңғарды. Осы әлсiздiгiн сезiп едi, сөзi бытырап, жүйесiнен айрылды, берекесi кеттi. Сөйтсе де, өмiр ағысының жалпы собасын о ғып, бұ ғып долбар- лап шықты.

	 	– Сен тым аңғал, адалсың, не өте қусың, – дедi бiр егде адам. Бұл оған шамданған, ананың iлiп-тартқан шалмасына жорыған.

	– Қимасаңыз, адалдық пен аңғалдықты тiркемей-ақ қой- ыңыз, – дедi.

	– Жоқ, одан зорын да қияйын, тек аналардың тұзағына өзiң түскенiңдi аңғармаймысың? Адал аңқаулықпен алынар қамал емес бұл. Жалғыз шауып бардың да, тұзақтарына ба- сыңды сұқтың, ендi олар қылқындырмай шығармайды, – дедi.



	Соның айтқаны айдай келдi. Алғашқы соққы маңдайына тидi. Өз ақ ниетi мен тәжiрибесiздiгi адал әрекетiне керi әсерiн тигiзедi деп қапер қылсашы. Өмiрдiң, не тағдырдың соққысына санамайды, алғашқы кездескен қарсы бөгеттiң жұдырығы.

	Бiрақ бұл жұдырыққа жұдырық көтерген жоқ. Ана томы- рық тосарған сiреспе қыңырларды сөзбен-ақ тезге салам және өз кемшiлiктерiмдi олардан жырмыштап бөлмеймiн, ортақ қазанда бiрге қайнаймын деп жүйеледi. Осы әрекетi көп ретте өзiн-өзi нысанаға iлумен аяқталды. Бұл сынаған сiреспе қыңырлар төтеден жамырап, өзiн тұқырта бердi. Бар- мақтайы бақандайға айналды. Нысанаға iлген адамдары ақ жарылып, кiнәсiн мойындап отырғандықтан, ара түсушiлерге дес бермедi. Мұны да, оларды да көзге нұқып, кем-кетiгiн жiпке тiзiп шықты.

	Осыған бұл пәлендей мойыған да, кейiген де емес. Ана- лардың тыныштығын бұзып, қадамдарын қалай да аңдап ба- суға душар еткенiне аз-кем көңiлi көншулi жүрдi.

	«Шырағым, өмiрге жаңа араласқан жассың. Бойыңда – қуатың, ойыңда – отың бар сықылды. Бiрақ мына коллек- тивке кiрiге алмай, иiсiңдi шығарып алдың бiлем. Әрине, бәрi жастықтың әсерi. Бiр тулайсың, екi тулайсың, тiптi үш тулайсың, сонсоң жуасисың. Оның бәрiн уақыт өзi сарап- тайды. Ал, мұндайда iз суыта қойған да жөн. Ар жағын ендi





өзiң бiлесiң». – Бастықтың мипаздап отырып айтқан

	«жұмбағын» бұл бiрден шеше алмады. Бағанағы егде адам- нан көмек сұрады.

	«Ешкiмдi қарсы сөйлетпейтiн едi, қайта шыдады. Ол түгiл, әрекет-қылығында бәсеңсу бар сықылды. Ақыры болмаған ғой... Өз еркiңмен жұмыстан шығуды ұсынғаны.»

	 	– Шықпасам қайтедi?

	– Ебiн тауып, бiр күнi бұйрық бередi.



	Бұл кесiп-пiшiп, ақыры алғашқы қадамға барды. Бiрақ көңiлiндегiсiнiң бәрiн ақтарып өттi. Қайсыбiреулердiң жағ- дайы өзгерсе-ақ ерекшелiкке, оқшаулыққа тырысатынын, жеке бас ойы мен iсiнiң дұрыстығына түк шүбәсiз көзжұмбаймен қарайтындығын, үнемi әр жерiнен кемiстiк көргiш келетiнiн айтты. Осылардың бәрi адамды шектеп, те- жеп тастайтынын, күнделiктi iстiң бiрқалыпты сарынынан аса алмай, соның азын-аулақ табысын үлкен жетiстiкке ба- лайтынын, бұра тартып, жаңалыққа қол созуға икемсiздене беретiндiгiн ескерттi.

	Байқайды, анау қымсынды, бiрақ сонысын ашуға жеңдiрмек ниетi бар. Сәл толғанып, ол райынан да қайтқан сықылданды. Қалай да дауыс ырғағы салмақты шықты.

	 	– Қызметке араласпай жатып, соның бәрiн пайымдап үлгере қойдың ба? – Алға тосқан дәлелiнде қисын бар.

	– Оқудан бұрын да екi жыл жұмыс iстегем және бала кезiмнен-ақ көз сала жүретiнмiн.

	– Жастай жетiгiп тудым дешi. Дұрыс, жолың болсын, бала. Бұл рақметiн бiлдiрдi.





* * *


	Келесi жаңа орындағы жұмысын өзiн қаузаудан бастады. Алдымен там-тұмдап жеке iстерiн жаңаша игеруге тырысты. Маңайындағыларды да әлдебiр жаңалыққа икем тұруға бау- лып, тiптi iске аса қоймаса да қиялдап көруге шақырды.

	Жасы кiшi жас маманның өмiр көрген кекселердi қиялдай бiлуге шақыруы онша-мұнша келiстi шықпағанын бiлдi. Бiрақ айла-шарыққа салып, көңiл аулаудың қисын жолын таппады. Тура мақсаттан бұрылуға зауқы да жоқ. Осыларын бiрi құп көрдi, бiрi жақтырмады. Ал үлкен бастық ұнатты, жиналыстарда мұны мысал қылып ұсынды: «түртiнiп, жаңа- лыққа қарманып жүредi» деп мақтады. «Түртiну, қарману» сөздерiн бұл қош алмады және сонысын дереу бiлдiрдi.

	«Мына қызыққа» көпшiлiк мырс-мырс күлдi, бастық та езу тартты.





	– Өзiмiз мұндай мақтауға iлiнсек, той жасар едiк, – дедi бiрi.



	Бұл осыны да жақтырмады. Адамның еркi, көңiлi, сезiмi, қадiр-қасиетi жайлы сөйлеп кеттi.

	 	– «Пендеге пенде қылма» дейтiн халық мақалының шын- дық көрiнiсiн осындайдан танисың. Мендегi асқақ ой мен ас- қар тiлек, өрлiк пен iзгiлiк басқада жоқ деуге қандай қақым бар. Немесе мен лауазымым барлығына күмпиiп, қарамағым- дағы жанға неге кемсiте қараймын? Оның бойындағы ұлылы- кiшiлi қасиетi мен жетiстiгiне неге мүсiркегендiк бiлдiрем? Оның ақылы мен түсiнiгi, болашағы менен әлдеқайда артық деп ойлауыма қисын жоқ па?

	– Бала романтик екен, – дедi бiрi.

	– Өсетiн бала, кәсiподақ комитетiне мүше қылып сай- лайық, – дедi екiншiсi.

	– Уақыты келсiн, – дедi алдыңғысы.



	Сөйтiп, уақыты келгенде, комитетке мүшелiкке ендi.

	Заң сақтағыш, әдiлдiк жақтағыш ғадетiнен мұнда да тан- ған жоқ. Кейбiреудiң өзiнен жоғарғының пiкiрiн көлденең тартқыштығына бұл заң мен әдiлдiктi қарсы тосты. Орынды- орынсыз билiктiң ығында кетпеуiн, кәсiподоқтың мекемеге көмек көрсетуi тек жөндi-жөнсiз айтқандарын орындай беру ғана емес, жалпы ұйымдағы кемшiлiктi аша бiлiп, соны бол- дырмауға көмектесуде, көпшiлiктi жұмылдыруда екенiн тәптiштедi. Кәсiподақтың негiзгi мiндетi – көпшiлiктiң мүддесiн қорғау дегендi тақпақтай бердi.

	 	– Өндiрiс басшысы көпшiлiк мүддесiн көздемейдi деу – қайдан шыққан солшылдық. – Комитет төрағасының орын- басары үнемi басшылардың ыңғайын бiлдiре сөйлейтiн. Өмiрбай екеуiнiң жүздемегi жарасқан емес.

	– Әрине, көздейдi. Бiздегi барлық мақсат – тек халық игiлiгi үшiн. Бiрақ кейде сол игiлiктi қол астындағыларды ығыр қылу арқылы жүзеге асыру ағаттық шығар. Сонсоң басшыны бiрде болмаса бiрде таза өндiрiстiк принциптер би- лемей тұрмайды. Мiне, осындай тұстарда кәсiподақ аралық төрешiлiк етуге тиiс, – дедi бұл.



	Осы сөздер басшының құлағына өңi айналып, екi-үш қабат астармен көбейiп жетiптi. Сонша жалғаншы жаланың кiмге, не үшiн қажет болғанына мұның ақылы жетпедi. Әлдебiреудiң мансабына көлденең тұрып, жетiстiк-табысына ортақтасса бiр жөн. Ондай пендешiлiктi түсiнуге де, кешiруге де жөн...

	 	– Шырағым, бiздiң елде темiрдей тәртiп бар. Бәрiмiздiң





ұстанғанымыз – бiр жол. Осы өндiрiстегi барлық ұйымның – партия, комсомол, кәсiподақты айтам – мақсаты ортақ. Олардың арасына от жағуға, дирекцияға қарсы қоюға жол- шыбайғы жолбикелерге ырық бермеймiз! – Бастық жұдыры- ғымен столды нығарлады. Бастықтың сөзiне бұл әрi ұялды, әрi намыстанды.

	«Жолшыбайғы жолбикеге балауын! Сонда бұл кiсi қай дәрежедегi адамның сынын қабылдамақ? Ұйымдардың ара- сына от жағып, дирекцияға қарсы қою» дегенi – үлкен айып. Сөздiң өңiн қалай айналдырған!

	 	– Сiзге жалған жеткiзген: әрi өсекшi, әрi айлакер адам екен.

	– Жоқ, осы мекеменiң тыныштығын көздейтiн адал жан.

	– Жалғаншы, жағымпаз бiреу!

	– Оның жұмыс стажы сiздiң жасыңызбен шамалас. Оның жобасымен жасалған үйлерге осы қалада сан жетпейдi. Ал- ған сыйлықтарының өзi бiр адамның ғұмырлық табысындай. Онымен ұстасам дегендердiң тұмсығы тасқа тиген. Оны көпшiлiк жақтайды.

	– Оның құрылысының көбi әлден-ақ бұзуға жатқанын бiлесiз. Қай жолмен болса да ол сыйлық пен атақты ала беру- ге тырысады. Соның жеткiзгендерiн сiз көпшiлiк сөзi деп қабылдағансыз. Көпшiлiктiң өз үнiне құлақ түрiңiз.



	Осы сөзге бастық сәл бәсеңсiдi.

	 	– Сонда көпшiлiк менен қорқады демекпiсiң?

	– Көпшiлiк сiз бәрiн бiле тұра iстейдi деп ойлайды. Сiздiң көп жылғы беделiңiздi сыйлайды. Ал сiз оның қалауынан қалып барасыз.

	– Шырағым, маған жол көрсетiп, нұсқау беретiн адам менi мен сенен жоғарырақ орында отырады.

	– Тап сол адам мен болуым да ықтимал ғой.



	Бастық бұған адырайып қарады, сонсоң басын шайқады.

	 	– Өзiң мансапқорлықтан да құралақан көрiнбейсiң. Бәрiбiр ол адам сен емес, сен оған ұқсамайсың. – Бастық ал- дымен көңiл жықпас ығында сәл-пәл бас шайқады, iле мыс- қылды мырс етiп, қалжыңы екенiн сонымен бiлдiрдi. – Ал- ғашқыда бәрi жақпай, бәрiн жақтырмай тұратын әдет. Әсiресе, өзiнен жоғарғылар ұнамай тұрады.



	Әрине, былай қарағанда, әлгi сөздерде кiсiнiң шамына тиер, кiнәрат тағар пәлендей шамкестiк жоқ сияқты. Бiрақ бұл соған қатты намыстанды.

	 	– Адамның қадiр-қасиетiн орындықпен өлшейтiндердiң сөзiн айтасыз. Бұл – өзiңнен жоғарғыға бас шұлғи





берушiлiк. Ал өзiңiзден сәл төменнiң жағымпаздығы жайлы тиедi. – Артық кеткенiн, әдiлеттi қызбалық жеңгенiн тез түйсiндi. Бiрақ бәрiбiр кеш қалды. Өңменге атылған сөздi қайта суыра алмайсың, бәрiбiр үңiрейiп орны қалады. Сон- соң, зәрлi сөз әуелi мұның көкiрегiн улады емес пе? Ал, бұл неге бiрiншi иiлуге тиiс? Жоқ, иiлмейдi.

	Басы мен кеудесiн шалқақ ұстап, орнынан тұрды...

	Бiрақ осы бiр артық сiлтеу жанын көп мазалады. Пенде атаулыда кемшiлiк қоса жүруi шарт емес шығар, бiрақ соның түрi мен мөлшерiн көре бiлу – мiндет. Өмiр бойы тұлғаңды жетiлдiрумен әуессiң, тiптi бiреуге тие қоятын пайда-зиянын көздемесең де, мiн дегендi бойыңа жуытқың жоқ. Осы қағидадан шықсаң, басқаның да өз табиғатын тануына септiгiңдi тигiзу – адамшылық борыштай сезiледi. Мына бас- тықтың соңғы iсi бұған осыны аңғартқан.

	Кейiн басқа орында жүрiп естiдi. Бөтеннен емес, сол кәсiподақ төрағасы орынбасарының өзiнен естiдi. Бастық әлгiнiң барлық iсiне бақылау жүргiзiптi, ол жеткiзген әрбiр сөздiң кейiнгi салдарына қорытынды жасаған.

	Осыны естiгенде бұл қуанды ма, ренжiдi ме? Иә, атқан оғы нысанаға дарыпты.

	 	– Соның бәрiнiң себепшiсi – сенiң қазбалаған тiлiң, – дейдi. Кәдуелгiдей бұған кiнәрат қып артып тұр. Аңқаулық па, сорлылық па? Сол күндерi шешен, пысық секiлдi едi. Жұрттың сөзiн бұрмалауға тiптi шебер-тiн. Ендi салы суға кеткен дәрменсiз бiреу. Тек белгiлi дәреже мен жағдайға ғана iлiнiп жүретiн осындайлар бар. Одан сәл ауытқыса-ақ судан шығып қалған балықтың өзi.





* * *


	Ал мына құрылыстың бастығы – нағыз iстiң адамы. Да- мыл көрмейдi, басқаға да дамыл бермейдi. Өмiрдiң тыныш- ты-тынышсыз күндерi де, қызығы мен демалысы да тек күнделiктi жұмысында. Бәрiн жұмыспен өлшейдi, жұмыспен пiшедi. Табыстары айтарлықтай-ақ, тиiстi жоспардан көш iлгерi алда жүредi. Бiрақ адамдардың бойында қыпыл көп, жиналыстарда емiн-еркiн отырып, көсiлiп сөйлей алмайды, қылдан таймауға тырысады. Қайсар басшы көбiне өзi сөйлеп, өзi шешедi. Сөзiнде де, шешiмiнде де қателiк жоқ. Шырқ иiрiлген топта iштей ширығу бар сықылды, бұған солай көрiндi.

	 	– Дананың данасы, басшының басшысы көпшiлiк үнiне құлақ қойған, – дедi бұл.





Бастық түк түсiнбегендей, аңқиып мұның бетiне қарады.

	Сонсоң жайымен ғана:

	 	– Әлдебiр шаруаға келiп пе едiңiз? – дедi.

	– Шаруамды жаңа айттым ғой, сiз тым қаталсыз. Көптiң көңiлiмен санаспайсыз.



	Бастық бұған пәлендей қапер қылмады. Iшiнен қорытып, iшiнен түйсiнгендей сәл жымиды. Кекесiн, жақтырмау емес, өзiне белгiлi күйдiң үстiнен түскенге аздап мойындаушылық бар. Тiптi алдында тұрған жас маманның жалаң iсiн қызық- тағандай түр көрсеттi. Жайшылықта, әсiресе столға төнiп, әлдене жұмыс жасағанында мүлдем жұмылып тұратын ауыр қабағын кiржите көтерiп бұған қарады. Сонсоң сәл ойланды, жауабын салмақтап отырған сықылды.

	 	– Сол сенiң жаныңа батып жүр ме? – дедi жайбарақат.

	– Адамдар өздерiн еркiн сезiнуге тиiс, деп қасарды бұл.

	– Оларға кiм тұсау болыпты? Мен тежеп көрген емеспiн, сен сықылды менi сынағандары да бар, тек олар қорықпады, жиналыста айтты.

	– Адам өзi iстеген iсiнiң толық қожасы сезiнуi мiндет. Әйтпесе, бiреу үшiн жүргендей, бiреудiң салмағы мойнынан басып тұрғандай көредi, – дедi бұл.



	Бастық құптап, қоштап бас изедi.

	 	– Дұрыс айтасың, бiздегi принцип тап осылай. Ал әлдебiреу оны басқаша түсiнсе, оған менiң кiнәм жоқ.

	– Менiң ойымша, басшы күн сайын жаңарып, күн сайын жаңғырып отыруға тиiс. Онсыз коллектив жүрегiнiң бiр қылын үзiп алуы мүмкiн.

	– Ақылың бар жiгiт сияқтысың, көпшiлiкке деген қам- қор сезiмiң де жақсы. Бәрi өз басыңнан өтер әлi. Кейде қиналып, қынжылып тұрып iстейтiн iсiң, сөйлейтiн сөзiң болады. Шаруашылықтың сан саласы тек саған ғана толық- тай таныс, ал басқалар өз жұмысы ыңғайынан, өз көңiлi тұрғысынан кесiп-пiшедi. Соның бәрiн бiр арнаға салар адам – сенсiң. Кейде сол көпшiлiктiң қамы – қаталдықты талап етедi. Оның үстiне, ел алдындағы жоспар, мiндет бар. Ертеңiң үшiн қажеттi шарт. Осылардың бәрiнiң салмағы сенiң мойныңда...

	– Сiз оларды жалғыз көтермеңiз, көпшiлiкке сенiңiз де, жүктi соларға артыңыз.

	– Әрине. Осы табыстың бәрi – тек солардың арқасы.

	– Мен сiздi түсiнбедiм, – дедi бұл шын ақтарылып.

	– Мен сiздi жақсы түсiнiп отырмын, – дедi бастық та тез қайтарып.





	– Мен сiздiң тұлғаңыздағы қайшылыққа түсiнбей отыр- мын, сезiне тұра әдейi iстеген сықылдысыз.

	– Бiле, сезе тұра, талап ету борышын тағы ұмытпағайсың.



	 	– Бастықтың үнiнде де, жанарында да барлау, бақылау бар. Ендi де келiспейсiң бе, ендi де түсiнбейсiң бе дейтiн сықыл- ды. – Басшы адамның сәл пенделiгi неге кешiрiлмейдi осы?

	– деп, сөз иiнiн оқыс бұрды.



	Бұл оған қапелiмде жауап таба алмады.

	 	– Сiз маған ұнай бастадыңыз, – деп, бұл да төтелей тартты.

	– Мiне, ендi келiстiк, – дедi бастық орнынан тұрып, қолын ұсынды.



	Екеуiнiң де көңiлi көншiдi.

	Бiрақ ана бiр сығыр көз қу осының бәрiн иiскеп сездi ме? Бiрер сағаттан соң қолмен қойғандай қылып тiздi де бердi. Жамандап айтпайды, қайта жалпақтап мұның дәрежесiн көтергенсидi, бастықтың бағалағанына, мұның қайсарлығына сүйiнiшiн бiлдiргенсидi.

	Онда несi бар екен? Қыстырылмайтын жерi, кiрiспейтiн сөзi жоқ. Осы жүргендердiң бәрiнiң жөнiн жосықтап отыр- ғаны. Кiм қайдан келдi, қалай келдi, неге келдi – түгел алақа- нында.

	Көз алдыңда көлгiрсiп отырады да, көзiң тайса-ақ әлдебiр қуысыңды тауып, қалғандарға күлкiге бере қояды. Ал өзi езуiн де тартпайды. Қайдағы-жайдағыңды терiп, қоңырсыт- пайтыны жоқ. Үш күнде бар өмiр тарихыңды зерттеп бiтедi. Өзiңнен сұрамайды, сонда да жаңылуы аз.

	 	– Осы сiз осынша таланттың бәрiн пайдалы iске неге ар- намайсыз, – дедi бұл. Ананың сығыр көзi онан сайын сықси- ып, шықылықтап күлдi.

	– Бастықты ыңғайыма көндiрдiм деп, маған да үкiмiңдi жүргiзбексiң-ау, ә. Осы менiң айтқандарымның iшiнде бiр ауыз қоспа бар ма? – Өзiңе қарап екi алақанын жаяды, қиылып өтiнiп тұр.



	«Өйтесiң, бүйтесiң» деуге пенде шiркiннiң дәтi барып, жүзi шыдамайды, ананың ұятсыздығынан өзiң ұяласың. Күбiрлеп, мiңгiрлеп мұның өзi төмен қарады.

	Ананың күлкiсi ендi қаттырақ шықты.

	 	– Ағаңның сөзi алғашқыда осының бәрiне де оғаш көрiнген. Ал қазiр түрткiштеп өздерi сұрап жүредi, демек қажетсiнгендерi ғой. Әлi өзiң де сөйтесiң. – Сығыр көздiң басы шалқая қапты, кеудесi тiк. Жоқ, кеудесi қашан да сәл еңкiш, қылқа мойны алдыға қарай созылыңқы. Бiреуден бiрдеңе естiп, бiреуге бiрдеңе айтуға әдейi арналған дерсiң.





Осының iсi мен сөзiнде не шындық бар дегендей бұл аңта- рылып отырғандарға қарады. Кейi тоң-торыс томсарды, кейi

	 	– жұмбақ жымиып, сәл-пәл бастарын шайқасты. Ең жасы үлкенi:



	 	– Бинәннiң сөзiне бола шаршап қажетi аз, түгелiмiздi жа- лықтырып бiткен, бiрақ өзi шалдықпайды-ақ. Ол бар жерде аузымызды бағамыз, кейде көк иттiң де жеңетiнi бар, – дедi. Осыны Бинәннiң көзiнше айтты, әне, солай дегендей анау басын шұлғыды.

	– Осынша жеккөрiнiштi күймен қалай асылып өлмей жүрсiз? – дедi бұл. Кеудесiнде түйнелген ойды түйтпектеп сыртқа шығарды. Ары да, намысы да төзбедi. Барлық адам баласын Бинән қорлап тұрғандай сезiндi.

	– Жөн-ау сенiкi? Жұртқа ұнамаған екем деп асылып өле қалайын, ә? – Бинән шиқылдап күлдi.



	Бинәнмен ары қарай сөз тәжiкелеуге мұның шыдамы жетпедi.

	Жаңағы үлкен кiсiге қадалды.

	 	– Айтудың, түсiндiрудiң, ұялтудың еш жөнi болмағаны ма?

	– Амалымыз таусылды, – дедi әлгi кiсi.

	– Онда мен ақырғы амалды қолданам. – Бәрi аңтарылып бұған бағжиды. – Жұмыстан мен кетем! – Бiреулер бұрқ етiп күлiп жiбердi, бiреулер құр аңтарылды, көбi сөз байыбын барлай алмады.

	– Е, Бинәнге мұныңмен не қиын қыласың? Оның несi кетедi? – дедi үлкен кiсi.

	– Ешкiмнен жапа шекпей-ақ, осындай қотыр сөздiң де адам жанын жаралайтынын, ақ көңiлдiң ондайға төзе алмай- тынын, қаңқу сөздермен айналасына үлкен қиямет жасап жүргенiн ұқсын. Мұндай жалғаншы, жылымшы адаммен бiрге отыру – өзiңдi сыйламау. Бұның шын қиналып, жаны- мен айтқан сөзiне ендi ешкiм күле алмады. Тiптi Бинәннiң өзi де сасқалақтап, қызараңдады.

	– Мына бала менi сонша жексұрын қылып қойды-ау, ендi аузымды ашсам, жағым қарыссын, – дедi Бинән, сипалақта- нып тұрып, қипаңдап шығып кеттi.



	Үлкен кiсi таңдайын қағып, тамсанды.

	 	– Дарыды, – дедi басын шайқап, – баланың ақырғы оғы тидi. Уәдесiн қойшы, бiрақ бетi қызарғанын бiрiншi рет көрдiм. Жоқ, дарыды. Ұялта бiлсе, қызармайтын бет жоқ екен. Бiрақ Бинәннiң әуселесi екi-үш айға жеттi, бiр күнi өтiрiк күлiп, тамағын кенеп алды да, қырқ-қырқ етiп түк көрмеген-



	дей жосып шыға келдi.





	– Ах, жанды жерiнен тимеген екен ғой, жарасы жазылып кетiптi, – үлкен кiсi, орнынан атып тұрып, өз санын өзi са- лып қалды.



	Бiразы қарқылдап күлдi, кейбiрi Өмiрбай мен Бинәнға кезек жалтарды. Ендi не болар екендi күткен сыңайлары бар.

	Бұл сыр бермедi, артын бақты, алайда арты ұзаққа тартты. Бинәннiң екпiнi бастапқы қарқынына жеттi. Бұлардың iшiндегi қит еткендi басқа бөлiмдерге жеткiзiп, олардың ша- шау шыққандарын қағып алып, бұларға жарапазандайды. Са- лынған құрылыстардың тұрған орны, маңайдағы басқа жай- лармен үйлесiп, келiсiмiне орай жобадан сәл ауытқығанның өзiн алдымен Бинән бiлдi. Жұмысшы, қызметкерлер бастық- тан реттi жерiнде әлдебiр сыр бүксе, Бинән оны ебiн тауып жария қылады.

	Жоқ, бұдан ары шыдауға төзiм де, намыс та жiбермедi. Өтiнiшiн жазып, бастыққа барды, себебiн айта алмады, қал- жың немесе мақтан сияқты көрiндi. Бастық екi рет қайтарып жiбердi, бұл үшiншi рет барды, ақыры қол қойғызды.

	Осы ретте бұл Жолдының алдына келдi.

	 	– Баяғы тiлегiмдi бермедi, бәрiбiр алдыңа пенде болып келдiм, – дедi.

	– Ой, сен баяғыны ұмытпағанбысың? – дедi досы қибы- жықтап.

	– Тiптi ойда жоқ жерден... Осы жаңа ғана... Өзiңдi көрген сәтте ойыма сап ете түскенi. – Өмiрбай сасқалақ сөйледi. До- сының көңiлiне келдi, өскен лауазымына әдейi кекесiн бiлдiрдiге жорыды деп қысылды.



	Бiрақ досы көңiлiне қаяу алмаған тәрiздi.

	 	– Тағы жараспай қалдыңдар ма? – дедi. Сыр бермегенсiп, үнiне қалжыңды леп жүгiрттi.

	– Қаражүздi өсекшi бiр қумен отаса алмадым, – дедi бұл.



	Досы одан арғысын қуаштамады. Әлдебiреуге телефон соқты. Жылбысқы күлiп, жылмаңдап алдаусыратқан жоқ, бiрден қолқа салып, қызмет сұрады. Мектепте де, институтта да бiрге оқып, бiрге өсiп, бiрге жатқан жан жолдасым деп тапсырды.

	Осыған Өмiрбайдың iшi жылып, көңiлi көтерiлдi. Теле- фонның ар жағындағымен батыл, тең сөйлескенiне досына разылығы да бар. Креслоға отырысы, сөз мәнерi тап осы орынға арнайы жаратылған сияқты. Мұнан жоғары орын- дарға да тап ете қалуы әбден қақ. Досының бала шақтағы кейбiр қылықтары осы бүгiнгi күнге әдейi туралағандай тап





келуiне таңырқады. Жасымайтын, тайсақтамайтын. Iсi мен сөзiнiң дұрыс-бұрыстығына қам жемейтiн, көңiлiне күдiк алып, соңырағы опығына алдын ала шаршамайтын. Артқы қатерден аяғын аңлап басу деген мiнезiнде жоқ, кез келген ортаға өзiн лайықты санайтын. Бiлiмiнен – кеудесi биiк, зердесiнен – аузы биiк жүретiн. Әлi нақ сол қалпы.

	 	– Сен оған бiрдеңеңдi өткiзiп қойғандай мiндетсiнесiң, – дедi бұл.

	– Мәселе – кiммен қалай сөйлесе бiлуде. Мұндай болма- шы iс үшiн алдын ала жуып-шаюдың керегi жоқ, – деп iс орайына қарай қолма-қол жауап бердi де, досының алдында бейтарап күйде отырғаны есiне түссе керек, тамағын қырнап, қырқылдап күлiп алды да, – достым, әр нәрсенiң өзiнiң аста- ры мен жөн-жосығы бар, – дедi. Өмiрбай оны түсiндi, соны- мен бiрге өзегiн суық сезiм қарып өттi.



	Тап әлгiнiң алдына барып, қазiр бұл пенде болып отыра- ды, кiшiрейiп кiредi. Ол арғы-бергiсiн тексермелейдi: алды- мен семья жаңдайын, үй-жайын бiлiп, жақаурата келедi де, бұрынғы iстеген жерлерiн, одан неге кеткенiн сұрайды. Со- дан бiраз тамсанып ыңыранып алады. Ендi Жолдымен қарым-қатынасына, таныс-бiлiстiгiне ауысады. Жолды үшiн ғана жоқтан бар жасап, бiр орын қағыстырғанын, ыңғайына қарай кейiн тағы көре жататынын ескертедi. Сөзiн, әрине

	«көрермiз» деген екiұшты, жақсылық-жамандыққа бiрдей сүйкей салдымен аяқтайды.

	Кейде өмiрдiң кiмнiң кiмдiгiмен есептеспейтiнi қатал-ақ. Асқар асып, шыңға ұрған кеудең әлдебiреудiң алдында тұса- уда булығатынын қайтерсiң.

	Өмiрбайдың аяқ астынан ұнжырғасы түсе қалғанына Жолды дереу демеу бiлдiрдi.

	 	– Құжаттарыңды алып ертең бiрақ барарсың. Анау-мы- нау бұлталаңы жоқ жiгiт. Тек ендi... – Жолды қибыжықтап тамағын кенедi, өп-өтiрiк жөткiрiндi. Өз даусына өзi шаша- лып, жарты сөзi көмейiнде кептелдi.



	Бұл оның айтпағын емеурiнiнен ұқты, кескiнi қазiр бiтiсiп қайтуға дайын едi.

	Жолды сезiктене қалды, Өмiрбайдың баяғы үлкен беделiнiң жұқанағы ол үшiн әлi сарқыла қоймаған. Және мұның жаныңды қазбалап, жүрегiңдi осып түсер тiлме тiлiнен тағы қаймығады.

	Жолды сөз арнасын тез бұрды.

	 	– Ендi үйге барып, бала-шағаны қуанта бер, ертеңнен бас- тап жұмыстасың, – дедi.





* * *


	Мұның күн бұрынғы топшылауының бәрi бекерге шықты. Ештеңе сұраған да, тексерген де жоқ, Жолдыны да көлденең тартпады. Бұйрық бергiздi де, тиiстi бөлiмiне өзi ертiп апар- ды. Табыс, сәт тiледi.

	Жұмысын бұл тез меңгердi. Тек өзiнше iстеуге құмар- лығы, жаңалық енгiзе қоюға үйiрлiгi бiрде орнын тапса, бiрде қырын соғып жүрдi. Бұл жатпай-тұрмай соның себебiн iздедi, келесiге дайындық жасады. Ақыры ойлаған ойының ушығына жетiп тынатын. Жоқ, тынбайды, екiншi бiр әуреге түсiп, ойын әлекке салады да қояды. Ендi iсiнен ақау аз шығып, ойлаған жүйесi жұрт көзiне тез көрiнсе, басқалардың ден қоятынын түсiндi. Көрнектi iсiң жоқ жер- де, сөзiңмен қанша әулиелiк танытсаң да, iлтипатқа iлiну қиын екенiн ұқты.

	Жұмысты қағазбен iстеудi азайтып, бос уақытында қала көшелерiн кезудi әдетке айналдырды. Әр көшеге өзiндiк кескiн берiп, ойша сәулеттеп шығады, әр бұрылыстың үйлесiмiн қадағалайды. Көп ұзамай-ақ қай жердегi құры- лыстың қай күйде екенiн, сол маңайдан салынатын сәулеттiң қай бағытта жүруi керегiн жатқа айтар қалыпқа келдi.

	Дәлелдi, жүйелi пiкiрмен қорытқандықтан, ұсынысы қабыл алына бастады. Жиналыстарда ауызға iлiктi. Бiрақ жұмысынан гөрi тәртiп талапты сақтағыштығына, артық кемдi көр-жер үшiн басқалармен бақай есеп, түртпек сөзiнiң жоқтығына көбiрек разы сықылды. Осы қасиеттерi көбiрек үлгiге тартылды.

	Осыған бұл iштей шамданып, намысы қозды. Шектен шыққан төтенше қылықты жөнге саламыз десе, бiр жөн. Әр адамға тән кәдiмгi қалыпты күйге сонша даурыққандары несi?

	Мұның бетiнен оты шықты, қызараңдап әрең шыдады. Қарсылық бiлдiрiп, атып тұруға шақ-шақ қалды, өзiн зорға тежедi. Лепiгiне iштей қыстығып, iштей ентiктi.

	 	– Жолың болғыш, өсетiн жiгiт екенсiң, әйтпесе, бас жа- рып, көз шығарып жатқан қайсымыз бар? – дедi бiрi. Дәл құлақ түбiнен сыбырлады, бiрақ маңайдағының бәрiне естiрттi. Осы сөз мұның өңменiн ызғардай қарыды. Демек, Жолдының емеурiнiнiң ықпалы екен ғой, соған мыналардың жұрт көзi қылып, алдын алған саясаттары болашақ амалдың басы.



	Ұят пен өрлiк жанын қабат арбады. Мына отырған топ





iштей мысқылдап, кекете қарасатын сықылданды. Жақтыр- маған жанарлар жалт етiп жалтарысып, сыр бүгiп, сырт айна- лысатын секiлдендi.

	Қанша қыпылықтағанымен, бұл үндей алмады. Мадақ- қошеметке өре тұрудың қисынын таппады, адал көңiлiн ақ күйiнде ұқтыра алса жақсы, әйтпесе тағы да «кiнәрат» жамап жүрсе...

	Осы бiр қолайсыздықтың тiгiсi жатып, жұрт көзiнде үйреншiктi қалпын қайта тапқанша, тынышы кетiп-ақ бiттi. Елеусiз, ескерусiз жүруге тырысты, табыс, жетiстiктерiн желпiлдетiп жатса да, мән бермегенсiдi. Жоқ, өтiрiк аңғал- сып, жалған тәлiмсiген мекерлiк емес, ұятты қысылудың өзi. Ұсақ-түйек қыбыр-жыбырыңмен ауызға iлiгiп, өзгелердi көзге ұру табиғатында жоқ.

	Бұрын жұмысқа шартты уақыттан ертерек келiп, жайырақ қайта беретiн. Онысынан әлдебiр пiкiр туады деп үш ұйықта- са ойына кiрмеген. Ендi солардың дәл тиiстi мерзiмiнде ғана жүзеге асуын қадағалады. Әлдебiреулер әлдеқандай тырысу- шылыққа жорымасын дедi.

	Бiр күнi бастық өзiне шақыртты. Тапсырмасын алып, тез керi шығу ниетiмен, есiктiң көзiнде кiдiрген. Бастық мұны өзiне тақау отырғызды, арғы-бергi жағдайын сұрады. Сонсоң орағытып барып:

	 	– Жұмысыңызды ана кiсiге өткiзерсiз, – дедi.



	Бұл ендi аңғарды: терезе жақ қаға берiсте шоқиып бiреу отыр. Бiрiн-бiрi мұқатқан қос жанар шәлкем-шалыс қағысып өттi.

	Бастықтың аяқ асты оқыс кесiмiне мұның бiр сәтке тiлi күрмелгендей болды, алқымына тығылған «неге» деген сұрақты қалай шығарудың ретiн таппай, сәл дағдарып қал- ды.

	 	– Бұйрыққа қол қойылды, – дедi бастық.



	Алдында жай сыпайыгершiлiк бiлдiрiп, ендi сөздi созбау үшiн тоқетерiн түйiндегенi деп ұқты бұл. Бойын тез жиып, орнынан дiк етiп тұрды да, бұрыла бердi...

	 	– Ау, тоқтаңыз, Өмеке? – Бастық жымиып күледi, қайран қалу да, разылық та бар жүзiнде. – Тағылған кiнәнi сұрамау- шы ма едi адам?

	– Иек көтерсе-ақ болды, жүре бересiз бе? Өз басыңызға осынша енжар қарауыңыз жөн емес.

	– Бұйрыққа қол қойылса, ендi оның жөн-жосығында не мән бар? Дауға салар шешуi қиын проблема емес қой бұл.

	– Жоқ, қателеспеппiн, – дедi бастық, разы-қош құлшына





сөйледi. – Сiздi өзiме орынбасар етiп тағайындадым. Қазiрден бастап кiрiсе берiңiз. – Ендi қайтер екенсiң деген барлама кескiнмен бағып тұрды.

	Бастықтың қас-қабағындағы өзiне ден қоюшылықтың мәнiн бұл жаңа түсiндi. Алғаш қызметке қабылдағандағы екiұшты «көрермiздiң» сырына да ендi жеттi. Бәрi Жолды- ның тапсырмасы, жасаған жолдастық көмегi... Не айтуы ке- рек? Алғыс па? Сыртынан жасалған қамқорлыққа сыпайы рақметiн бiлдiрiп, бас тартқаны дұрыс па?

	Өсуге өз табиғаты да құлықсыз емес. Ойындағысын жүзе- ге асыруға мүмкiндiгi одан ары артады. Өз iсiн ғана емес, бiр өндiрiстi жаңаша құрудың жолы ашылады. Жақсы адам си- яқтыларды топтайды. Тек, көпшiлiктiң қалауы не дер екен? Тiптi теп-тез, жылға жетпей жатып... Егер қадiр-қасиетiмен жеңiп тұрса – күмән жоқ. Ал, мынадай «сүйек тастағанды» көтере алмайды, әрине.

	 	– Оныңыздың жөнi келмейтiн шығар. Жақсылықтары- ңызға рақмет, – дедi бұл, қанша зорланса да, даусы зiлденiп шықты.



	Оқыс қарсы ұрған осы зiл бастықты абыржыңқы күйге түсiрдi. Не дерге бiлмей, аузы аңқиып, көзi жыпықтады, сұқ саусағымен столды тықылдатты.

	Соның арасынша бұл кабинеттен шығып та үлгерген...

	 	– Ал, Өмiрбай, жаңа орныңызға құт бiтсiн. А дегенде-ақ айтпадым ба жолы болғыш, өсетiн жiгiтсiз деп... Мiне, соным айдай келдi... Мына Тұрсекең, Рсекең сияқты неше жылғы ветерандар, солардың өкшесiн басып қалған бiз сияқтылар... Жо... жоқ, қызғанғаным емес қой... Тегiсiн айтам... Деген- мен, сүйемеге, бастықпен тамырластыққа не жетсiн... Онсыз кiсi өсе ала ма? Мiне, сен де... – Тар маңдай, ұзынтұра еңкеңдей келiп, қолын ұсынды. Бұл оның қолын қағып тас- тауға оқталды да, сыр аулай аңдасқан олардан ұялды. Әр орында осындай бiр-бiр Бинәннiң жүретiнiне таңырқады. Сәл-сәл өзгешелiктерi бар, бiрақ негiздерi сол. Анау... анау... сонсоң мынау. Бұрынғы таныстары.

	– Беткелдi, ұрынбай отырсаң iшiң кебе ме сен шiркiннiң? Сонда кiмдi көтеру керек екен? Шәу тартқан менi ме, жұрттың аузын баққан сенi ме? – дедi Рсекең.

	– Өмiрбай сияқты iскер маманды сүйемелдегенге алакөздiк танытудың жөнi аз. Әлдебiр алаяқтың, немесе то- пас бiреудiң кейде жұлдызы жана беретiнiне зығырың қай- найтыны рас. Жас адамға осындай бiреудiң себi тигенi дұрыс шығар, – дедi Тұрсекең.





Демек, Рсекең де, Тұрсекең де жалпы өре тұрмағандары- мен, таныстықтың арқасына жорып отыр. Өзгелердiң де ұйғарымы солай. Бағана ана кiсiнiң алдында-ақ жылт етiп ойына жүгiрген кесiм санасынан тағы қылаң бердi.

	Орнына отыра салып, жалма-жан қағаз-қаламына ұмтыл- ды. Ежiктеп, ежелеп кiдiрген жоқ, қолма-қол сүйкей салды да, бiр бұрышынан ғана жалбырата ұстап, желпiлдетiп шыға жөнелдi.

	Ана кiсi де әлгi көрiнiстi пайымдап, ес жиып үлгермептi, қайта оралған бұған қалбалақтап қарсы жүрдi.

	 	– Е, иә, Өмеке... Бәсе... Әлгiнде сiздi бiрдеңеге ренжiтiп алдым ба деп... – Бастығы мұны қолтығынан алып, диванға қарай икемдедi. Шын абыржып, қабағын аулап, бәйек болып тұр.



	Бұл осыған толқыды. Алты аласы, бес бересiсi жоқ бiреу (бiреу емес-ау бастығы) мұнша елпектегенде, мұның сонша кекiреймегi не? Тiптi ұсынысын қабылдамаған күнде, қарсы- лық пiкiрiн жаймашуақ-ақ неге жеткiзбейдi? Жан бiткенге өз көңiлiмнен табыл деу қисынсыз шығар. Иә, көпшiлiк жанды өз көңiлiмен өлшеп, қиюы мен қисынын өз қалауына жору орынсыз талап сияқты. Адам атаулыда қашан да толы- сып бiтпеген әлдебiр өзiндiк кемiстiктiң қоса жүруi – бiр жағы табиғи сияқты. Сонсоң, соның жарасымды да көрiнетiн тұстары бар. Түк артық-ауысы жоқ қатқан қайыңдай сiрескен жанның сүйкiмi де шамалы.

	Бұл ендi алғашқы қылығы үшiн өзiнен-өзi ұялды, оғашты- ғына кешiрiм сұрамаққа ниеттендi.

	 	– Дегенмен, өзiңiзде характер бар сияқты, принципшiл болуыңыз ықтимал. Бәрi де қажет мiнездер, тек орнымен, ретiмен көрiнгенi жөн. Оқа емес, әлi үйренiсiп кететiн сы- ңайымыз бар сияқты. Мынауыңыз қол қоятын қағаз ба едi? Мiнезге де тәсiл керек. – Бастық қаламына еңкейiп, қол қоюға дайындалды.



	Осы бiр қаперсiз, қамсыз айтылған сөздер мұның шамына тағы тидi, мүсiркеген, кемсiткендей сезiндi өзiн. Мұндай бей- шаралыққа бейшаралар ғана төзбек.

	 	– Қызметi төменнiң ақылы мен сезiмi де төмен деп бiлесiз бе? Әлде оларды намыссыз көресiз бе?



	Бастықтың өңiне абыржу мен ашу қабат өре тұрды:

	 	– Өй, өзiңiз жоқтан секем алғыш адам екенсiз, – екi қолын артына ұстап, арлы-берлi шыдамсыздана жүрдi.



	Бұл да шыдамсызданды, ары қазбалай берудiң жөнi жоқ деп түйдi де, қолындағы қағазын стол үстiне қойды.





Бастық мұның бетiне аңтарылды, өңiнде таңырқау да, түсiнбестiк те бар.

	 	– Жұмыстан босау турасындағы арызым едi. – Өкпе, зiлсiз жайбарақат айтты.

	– Сонда немене, жоғарылағанға қарсымысыз?

	– Сыртымнан тон пiшкенге қарсымын.

	– Мен сiздi келiседi ғой деп... Жоғарылатқанға қарсы бо- лады деп тiптi ойласамшы... Қызық екен ә?.. Мүмкiн...

	– Осы – әбден толғанып шешкен шешiмiм.



	Бастық қағазға еңкейе төндi, қолына алып аударып көрдi. Бұрышына үш мәрте қалам апарып, үш мәрте қайта көтердi.

	 	– Арызыңызды қалдыра тұрсаңыз қайтедi? – дедi сонсоң.

	– Әрi-сәрiде бекерге күн өткенше... – Бұл сөзiн аяқтаған- ша, анау қолын қойып та салды.



	Иығын басқан ауыр зiлден бойы жеңiлейiп, көкiрегiн қаумалаған көп күдiктен ойы аршылғандай сезiндi өзiн.

	Неге екенi белгiсiз, бастығына (ендi бұрынғы бастығы, әрине) рақмет айтып, кешiрiм өтiндi. Қоштасқан жоқ, бiрақ рақмет айтты. Ананың сәл ыңғайсызданған, ештеңенi түсiнiп бiтпеген кескiнiне үмiтпен қарады. Өзi әлдене үйренiп, оған да әлдене үйреткендей түйсiндi.

	Өмiрбай осыдан шығып, досына, Жолдыға, беттеген... Ендi көмек сұрау үшiн емес, көмек беру үшiн бара жатқан...





ОЯНУ




	Үшеуi де қызуға айналған. Әуелгiде араларында жап-жа- расымды қалжың бар едi. Солары бiрте-бiрте қоңырқайлана бердi.

	 	– Аш қарындiкi болар, басым дөңгеленiп барады, – дедi Ақытай.

	– Менiң ет жегiм келедi, – дедi Әшiм.

	– Қонақты солай сыйлау керек едi, ал бiз бөтелке ала жүгiрдiк.

	– Ақытай Тақанның солыңқы өңiне көз жүгiрттi.

	– Кейде бұл да жөн шығар, – дедi Әшiм.

	– Мен iшуге келгем жоқ. Менiң iшпейтiнiмдi өздерiң бiлесiңдер. – Тақан басын шайқады.

	– Сөйтсе де... Бiздiң қолда жабы көңiлдi жұбата қояр бас- қа не бар? – Ақытай пәтерiнiң төрт бұрышын көзiмен шолып шықты. Көзiне, шынында да ештеңе iлiнбедi.





	– Ал мен одан сайын жадау тартам. – Тақан күрсiндi.

	– Iшкен соң қайсы бiреулерге ақыл қосылады дейдi, сен де солардың тобына жатқаның, – дедi Әшiм тамсанып, тар маңдайын тыжыртты.

	– Ақылға ренжи ме? – Ақытай екеуiне кезек жымиды.



	Кiшкене көздерi iшкi бүкпемен жылтырайды.

	 	– Азап – ақылдан деседi, соның қисынға келгенi де? – Әшiм мақұлдау күтiп Тақанға бұрылды.



	Тақан алдына қарап кiлгiрген күйi, немқұрайды жауап қатты:

	 	– Оны кейiн ақыл кiргенде бiлермiз.

	– Ендеше, мына әзәзiлге көңiлiң неғып желiкпейдi? Уақытша болса да жапаны ұмытудың жолы осы ғой. Мұны iшуде бiр мақсат болу керек. Ал бiз мақсатсыз... Дұрыс емес.



	 	– Әшiм әлдекiмдердi жақтырмай аузын бұртитты.



	 	– Неге мақсатсыз? Ұмытқаныңды қайта ойлайсың, бұған дейiн мойындамай жүргенiңдi мойындайсың, – дедi Тақан. Үнi самарқау. – Бiрақ бiр сығырдаң мысқылдың сызы бiлiнедi. Өзiнiң осы пұшайман күйiн кекегенi сықылды неме- се достар сөзiне қыңыр құрсаулығы ұстағандай.



	Ақытай оған тесiле қарап, сәл тұрды да:

	 	– Сен өзiң мына гөй-гөйдi қайдан тапқансың? – дедi жаз- ғырған үнмен. – Осы не күйiң?

	– Қай күй?

	– Езiлген енжарлығыңды айтам. Жетерлiктей жалының бар едi ғой. Мақсаттан басқаға бұра тартпайтының қайда? Бiздi сөгушi ең. Мақсаттан басқа тiршiлiк күйiне ой да, мой- ын да бұрмаушы едiң.

	– Бойдағы бар қасиеттер қайда қашады дейсiң? Әзiрше, ой билеп жүрген шығар... – Тақан мысқылды күймен мырс еттi.

	– Мойныңды тұқырта берсең, қашпақ түгiл безiп кетер. Сiлкiп таста бәрiн де. Күш жинау керек, күш! – Ақытай жұдырығын түйдi.

	– Сендер күштiмiсiңдер?

	– Қамал бұзар болмаса да, құлазымастай бар, – дедi Әшiм, кимелеп.

	– Құлазымастай? Ойсыздың бәрi құлазымайды, – Тақан тағы да кекесiнмен мырс еттi.

	– Демек, ақылдан – азап екен ғой? – Әшiм өршелене түстi.



	Тақан оған жақтырмаған кейiс бiлдiрдi.

	 	– Несi бар, солай! Әркiм өз ақылының азабын тартады.





Бiреуi – ақылы аздықтан, ендi бiреуi – көптiктен. Ал оған тартқызған.

	 	– Кiмге?

	– Әлгi сөздiң иесiне.

	– Ақылдылардың көбi өздерiне не керегiн бiлмейдi, – дедi Әшiм.

	– Рас. Өйткенi, олардың тiлегi жерде де, көкте де жоқ, – дедi Тақан.

	– Онысы сонда, елес пе, сағым ба? Ондай ақылдың не қажетi бар?

	– Азап шегу үшiн, жұртқа мазақ болу үшiн. Ештеңеге көңiлi толмай өтуi үшiн...

	– Е, е, мен қалжыңдаймын, – дедi Әшiм, алақанын Тақан- ның алдына жайып. Қолынан келген желiгiнiң бәрiн соған беруге-ақ ниетi бар.

	– Әрине, мен де оны түсiнемiн, – дедi Тақан. Еш қоздыру өзiне түрткi салмайтын сияқты. Және олардың мәнсiз екенiн де бiлгенге ұқсайды.

	– Келiңдер, қалғанын алып қояйық, – дедi Ақытай.

	– Бәлкiм, содан соң көңiлденермiз, – дедi Әшiм.

	– Жоқ, бәрiбiр, ұмыттырмайды, – дедi Тақан.

	– Ұмыту үшiн. – Әшiм стақанын Тақанға таятты.

	– Жiгер үшiн, – дедi Ақытай да қолын созып.

	– Жастық желiк үшiн, – дедi Тақан. Үшеуi де рақаттана жымиды.

	– Алып қояйық.



	Олар алып қойды. Стақандар қатар босады. Үш жiгiт бiр- бiрiне ырзалықпен қарап, бөлменi жаңғырта күлiстi.

	 	– Күндер қызық, – дедi Ақытай.

	– Күндерде бәрi де бар, – дедi Тақан.

	– Ал, сендер отырыс, жиындарға жарамсызсыңдар. Олар бұлай сөйлемейдi. Қайдағы бiр шындықтың пәлсапасын со- ғасыңдар, – дедi Әшiм.

	– Ал, бiз басқаша сөйлесе алмаймыз, әрбiр күннiң мәнiн iздеймiз, – дедi Тақан.

	– Сондықтан ғой кiсiнi жалықтыратындарың. Ортамызда бiр қыз болсыншы, түңiледi бiзден. Менiң өзiм-ақ iшқұса боп барам. Келiңдер, ән саламыз.

	– Қой, үй иесiне ұйқы бермеспiз.

	– Солай екен ғой тағы. Күнiң туғанша көрерiң осы. – Әшiм құшырлана алақанын ысқылады. Көңiлi қалған кейiстi түрмен керi қарай қолын қайта бiр серiптi де, томсарып ор- нына отырды.





Үшеуi бiразға шейiн үнсiз қалды.

	Бекершiлiк, – дедi Тақан, манағы салқын мысқыл ажарын қайта торлапты.

	 	– Ненi айтасың? – дедi Ақытай.

	– Мына күйбiң тiршiлiгiмiздi айтам.

	– Өзiң де бiр өкiрештеген жан екенсiң. Қолымен iстеп, аузымен өкiнедi, – дедi Әшiм.

	– Бекерге таусыла берме, – дедi Ақытай, – бiз жай, сен кiшкене нетсiн деп... Алдына қыз әкеп қоймасақ ендi...

	– Ол қайта шоқ тастайды, бәрiбiр, басқа ешкiмге көңiлiм жоқ.

	– Қызға бола да адам осыншалық күңiренедi екен, ә, – дедi Әшiм.

	– Е, ол кетiп қалды ғой, маған қарамады.

	– Барсын кетсе, жолы болсын. Жаңа тiрлiгiңдi ойламай- сың ба? – дедi Ақытай.

	– Ескi жара бiтпей жатыр ғой.

	– Шұқи берсең қайдан бiтедi.

	– Шұқиын демейсiң-ау, саусағыңның қалай тигенiн өзiң де аңдамайсың.

	– Байлап қой, – дедi Әшiм ызалы.

	– Ол менен неге кеттi, айтыңдаршы?

	– Сүймейдi, басқа түк те себебi жоқ, – дедi Әшiм.

	– Сүйем деген. Сүйедi, бiрақ өзгердi. Жүрегiне зорлық жасады. Неге өйттi? – Тақан өзiмен-өзi сырласқандай едi.

	– Өзгенi сенен бетер сүйген... – Ақытай әдейi қалжың араластырды.

	– Сол өзгең менен артық па едi, а?

	– Махаббат артықтыққа қарай ма? Мейлi әулие бол. – Әшiм қопайыстана жымиды. – Қыз шiркiн әулиелiктi баға- лаушы ма едi.

	– Мүмкiн, өзiңдi ұқтыра алмаған шығарсың, – дедi Ақытай.

	– Ұғам дейтiн, ұйып тыңдап отыратын, сонан соң жабыр- қап маған қарайтын. – Тақан басын шайқады.

	– Онда, iшiңдi тым жалаңаштап алғансың. Олардың ал- дында жұмбақ болу шарт. – Әшiм тағы да марқайып қалды.



	Тақан сәл үндемей отырып, өзiмен-өзi сырласқандай ғана тiл қатты:

	 	– Жоқ, олар қылықты сүйедi. Мен болсам, қылық көрсетпедiм. Кiлең көңiлiн тежедiм. Ол бұларды жәбiр көрдi. Менен үнемi есерлiк пен күлкi күтетiн. Мен тек арман мен мақсатты ғана жырлай беретiнмiн. Бiр сарын қалай да жа-





лықтырды оны. Басқалармен бәсекеге түскiм келмеп едi. Ол өз көңiлiне қанағатты сайран мен қызықтан iздейдi деп ойла- ғам жоқ. Бар ынтасы тек менiң күйiмде болар деп есептедiм. Қаласам, жұрт көрсетер қылықтарды мен де жасай алаты- нымды өзi сезiнедi дедiм. Сонсоң, адам қылықты қолдан жа- самайды, ол өзi тууға тиiс. Жар – адам арманының сүйенiшi. Ал, ол қызықты күндерiңдi бөлiсуге ғана арналған, менде он- дай күндер аз. Көңiлi ұмтылған қызықты менiң бере алмай- тынымды ұқты. Сонсоң жырақтады, мен өзiм де салқын тар- та бердiм.

	 	– Жақсы iстегенсiң, ол бәрiбiр, тiрек болмас едi саған, – дедi Ақытай.

	– Бүйтерiмдi бiлмедiм ғой, әйтпесе...

	– Әйтпесе?.. – дедi Әшiм. Тақанға қарай өңменiн созды.

	– Әйтпесе, мен де бәсекеге түсер ем. Ол менi өзiм қаламай- тын арзан әрекетке душар етпес дедiм. Өйтпедi ғой. Мен сендiм оған. Өзiмдi қолына бердiм. Тiрлiгiмдi басқарады, мен өз дегенiммен болам деп едiм. Қаламады. Сендiм ғой, әйтпесе... – Оның ар жағынан бiр күш лықсып кеп, керi қайтты. – Мен оны анаға баладым. Әлсiздiгiмдi айттым, шағындым. Шындығында, махаббат әзiлiн ойнауым жөн екен. Шынымды, сырымды, әлсiздiгiмдi бiлдiрмей, рөлде ғана жүруiм дұрыс едi...

	– Сол дұрыс едi. Өмiрдiң өзiнде сахнаға шығу керек едi, – дедi Әшiм.

	– Ал мен сахна астындағы шындыққа сендiм.

	– Нәтижесi? – дедi Әшiм, ар жағы белгiлi дегендей екi алақанын жайды.

	– Иә, – дедi Тақан бас изеп. – Нәтижесiнде мен жеңiлiп тындым.



	Бұдан соң олар бiраз тынышталды. Тақан өз iшiне үңiлiп, мұңын сонда шағып отыр. «Сендерге түсiну қайда?» – деген- дей достарына жабыңқы көз жүгiртедi. Достары осыны сезiп, мұның жапасына ортақтаспақ ниет танытады. Бiрақ шын ауырмаған жаннан жұбату шықпай, сыпайы кейiп қана аңғарылады. Iштерiне бүккен әзiлдерi де бар, соны шығару- дың қисын, ретiн таппайды.

	 	– Керегi жоқ, бар үмiтiңдi әйелге артып.., – дедi Ақытай.

	– Әлсiздiк қой, бәрiбiр, түк ала алмайсың, – дедi Әшiм.

	– Ех, сендерде жан жоқ, жан. Сүйiспеншiлiк өмiрдiң не екенiн бiлсеңдер еттi. Онсыз тiрлiк мүмкiн емес қой. Нәресте мен еркекке ана ықыласы бiрдей керек. Ерлер әйел алдында мәңгi нәресте, бiрақ ешкiм соны мойындамайды. Әйелiң де анаң, тек өзгеше күйде.





	– Жалғыз-ақ өз қайратың, басқадан көмек жоқ! – Ақытай өз ойының күшiне сенгендей нықтап столды нығар- лап қойды. Шынтағын жағына төсенiп, столға қырындай жантайған Тақанға қарады. Сабалақтанған желке шашы күдiрейе қалыпты. Қалпы аса момақан. Өкiнiштi күйiне өксiгенiмен, соған көндiккен кейпi бар.



	Досының қылығы Ақытайдың шамына тидi. «Жәбiрдi қарсылықсыз көтеру». Оның көзiнен досын кiнәлаған ұшқын бiлiндi. Сонымен қатар, өз берiктiгiне масаттанғандай кейпi бар.

	 	– Жалпы, менiң айтарым... – Әшiм екеуiне кезек қарап қойды. Орнынан баппен көтерiлiп, тамсанып алды. Көз еттерi сәл қанталаған. Бетi де жасаңсып, балбырай қа- лыпты.

	– Алдағы күндер туралы қам жеу... – Ол тағы да кiдiрдi. Екi қолын столға тiреп, кеуде салмағын соған салды. Жүзi салтанатты.



	«Басы ауырмағанның құдаймен iсi жоқ,» – деп ойлады Ақытай.

	Тақан басын көтерiп, Әшiмге қарады. Жұмсақ жымиып:

	 	– Жиналыста тұрғандай болдың ғой, – дедi.

	– Кешегiге яғни өткенге кейiп, бекер қамығу-жағымсыз қылық. Өзiңдi мүжiмесең де аз жасайсың. Ал... осы санаулы күндер ренiшсiз өтсе, оған бiрдеңелерiң кетер ме едi. Күлкi керек, жолдастар, күлкi! Жасасын көңiлдi күндер!



	Тақан сәл жымиған күйi Әшiмнiң бейкүнә аңғалдығына ырза көңiлмен басын шайқады.

	 	– Е, сендер менi аңғал балаға телисiңдер. Мейлiлерiң. Жақсы-жаманды мен де бiлемiн. Ал басқадай көңiл-күйге өзiмдi, бәрiбiр, зорлай алмаймын. Несi бар, ұнайды екен қай- ғыра-ақ берiңдер. Бiрақ маған күлмеңдер. Тiптi, менi есiркегендей түрлерiң бар ғой. Жо-о-оқ. – Өзiн қолайсыз сезiнгендiктен, Әшiм орнына икемсiз отырды.

	– Не дегенмен, сенiкi жөн. Бәрi iшкi күшке байланысты,



	 	– дедi Ақытай.



	 	– Сөз бар ма! – Тақанның үнiне мысқыл ұласты.

	– Әйтсе де, қызға бола мақсатыңды ұмыту – мағынасыз- дық қой, – дедi Ақытай, аздап кейiс бiлдiргендей қалыппен.



	Тақан жабырқай қалды. Ақталмақ болды.

	 	– Бiлесiңдер ме, мен сендерге тек пенде есебiнде сөйлесу- ге келдiм. Көр-жердiң басын шалуды көңiлiм қалады.

	– Мұңдасуға дешi, – деп түзеттi Ақытай.

	– Мейлi, мұңдасуға. Ал сендер жанды қажайсыңдар.





	– Ол да, өзiмiзше, көмек қой, – дедi Ақытай.

	– Ал мен ондай көмектi тiлемеймiн. Қазiр тек өткенiмдi ғана ойлағым келедi. Жұбануды қалаймын. Мен өзiмдi бiлем ғой. «Сартап оймен сарғайып кетедi» дейсiңдер ғой. Жоқ. Қазiр сарғайып жүргенiм рас. Мақсат та мұнартып қалды. Кейiн бәрi аршылады әлi. Мен темiр емеспiн ғой. Автоматты тетiк емеспiн. Жаным бар. Қазiр өзiммен әлекпiн. Өзiңдi жа- сау да мақсат. Өткен iстердiң дұрыс-бұрысын пайымдап алу- ым қажет. Әлi күндер көп қой. Талай iске душар болармыз. Сан соққыға да төзермiз. Қазiр үйренбей жатып... Бiрден... Ал сендер... Жан жоқ, жан... Мен бөлiсейiн десем... – Ол ор- нынан тұрды, қайтуға ыңғайланды.

	– Қайтпақпысың? – дедi Әшiм.

	– Қайтам!

	– Құтырма, апат боласың, – дедi Ақытай. Тақан үнсiз киiнiп алды.

	– Қараңғы, өлесiң, – дедi Әшiм.

	– Бiр жерге жығылып қаласың, – дедi Ақытай.

	– Өлсем өлем. Қорқам ба өлiмнен. Келiп тұрған ажал бол- са, қашып құтылам ба?! Әлде бүк түсiп, бұғып жатайын ба?

	– Шiркiннiң батырын, – дедi Әшiм.



	Тақан сылбыр басып, үйден шықты. Қоштасқан да жоқ.

	«Күледi». «Мақсатыңды ұмыттың» дейдi. Жан жоқ. Жан. Кеткенiм дұрыс. Не қылса да, өзiммен өзiм болайын. Өлесiң? Несi бар өлсе? Өлемiн деп қорқа ма? Иә, өле-ақ берейiн... Ана жiгiт менен артық па едi? Бәсекелеспедiм ғой, әйтпесе... Сенiп едiм. Сүйген жүрек суиды деппiн бе? Мақсат... Мен ол кезде тек мақсатты ғана ойлағам. Мақсатымды көксеумен қызды жалықтырғам. Ендi маған соны ұмыттың дейдi. Күлкiлi-ау. Әлде қыз көңiлiнiң қошын таба беру керек пе едi? Жоқ, табиғилыққа сендiм, соны ғана тiлейтiнмiн... Көредi, сезiнедi, түсiнедi деп сендiм. Ендi... Менiң барлық үмiтiм мен тiлегiм... Арқалап кеттi. Бiрден алданған үмiттi екiншiге бұра қою қиын-ақ. Арман, тiлегiңдi тағы қайталай- сың. Қайта қайталауың керек. Басқаға. Жалғандық қой. Тағы да үмiтiңдi артасың... Бәрi қайтадан... Бiр рет өтiп кеттi. Бiрақ мен өз iшiмде, өз ойымда күрестiм. Бәсекелестерiммен. Бәрiн жеңетiнмiн. Шын жеңетiнмiн. Тек соны оған көрсеткем жоқ. Өзi танып, бiлiп жүр деп ойладым Бағалайды дедiм. Бұдан былай... Бiрақ, ендi ол жоқ қой. Соларды оған айтқаннан гөрi iштей тебiренгендi ұнататынмын. Айтпай-ақ, бәрiн өзi түсiнедi, көредi деушi едiм. Байқамапты ғой. Ендi... Бiрақ, ол жоқ қой...





Тақанның ойы бiрқалыпты өрбiмей тұманданып, шатаса бердi. Басы дыңылдайды. Шынымен-ақ, қызып қалған ба? Жеңгiзбеуге бекемделiп, тәлтiректеген аяғын нық, түзу ба- суға тырысады. Бiраз жүрген соң, көңiлi елегiздi. Қараңғы көшенiң әр қалтарысы үрей туғызды. Жалтақтап артына қарағыштайды. Сұлық тыныштық. Тақан ұзына көшенiң дәл ортасына түстi. Құлақ тұсынан әлденелер жасырын суылда- ғандай. Дыбыс та ұшады. Жел де ұшады. Көшенiң меңiреулiгiнiң өзi-бiр апатты үрей. Манағы ойлар көңiл түкпiрiнде жасырына паналаған.

	Ол ойын билеп, бойын бекiтпек болды. «Ажалы тап осы арада дайын тұр деймiсiң?» Артына қарамауға бекiндi. Бiрақ дәтi шыдар емес. Тағатсыздана түстi. Қорқыныш емес, жеңсiктiк билейтiндей. Ол солай жорыды. Артына алаңдай бұрылды. Кенет... Денесi дiр етiп, тiтiркене қалды. Қараған бетте селк еткен едi. Жолдың дәл ортасымен өзеурей басып, өңмеңдеп бiреу келедi.

	Тақан аяғын жiтiрек алды. Ендi артына қараудан сескендi. Тақап қалғанға ұқсайды. Әне-мiне бассалатындай үрейлендi. Жүгiре жөнелдi. Пәтерiне жеткенше жүгiрдi. Келген бетте төсегiне бүк түстi де, сәл демiгiп жатып, ұйық- тап кеттi...

	Кешегi қылықтары Тақанның есiне бiрте-бiрте жинақтал- ды. Стол басындағы сөздер, қылықтар ойына там-тұм орал- ды. Өз осалдығына, iшiмдiктiң желiгiне берiлгенiне ыңғай- сыздана қысылды. Достар таққан кiнә намыстандырғандай да, жасытқандай да едi. Әсiресе, көңiлi құлазыған шақтағы әсерi қатты тидi.

	Кенет ол қарқылдай күлдi. Өз қылығын өзi мазақ еттi. Өлiм тiлеп, өжетсiнiп келе жатып, одан су жүректiкпен қаш- қаны есiне оралды.

	Сәттiк торығу күйiн санасыз шындықтың қалай жеңгенiн аңғарды. Тағы күлдi. Тiптi, кешегi күйдiң бәрi күлкiлi.

	Бұдан соң ол бiраз тыныш тауып жатты. Бойына шым- шымдап үмiт, жiгер орала бастаған сияқты. Көңiлiнен әлдене тебiренiс тауып, көз аша бастағанын байқады. Әлгi күлкi бойындағы құлазудан аршығанға ұқсайды.

	Ол ширақ ұмтылып, төсектен тұрды.





АҢСАР




	1

	Еңлiк өз бойындағы табиғи сезiм көздерiн тұйықтадым деп түйген. Рас, әуелгi кездерде қобалжыған көңiлiн зорлық- пен тежейтiн. Сонсоң бiрте-бiрте бастыға бердi... Сонау Хауа-ана заманынан берi ғұмыр кешкен, адамзаттың ендiгi шексiз дәуренiнде тiршiлiк ететiн барша әйел затының бiр- бiрiнен аумайтын (сүйедi, сүймейдi, ақыры ерге шығып, бала- лы-шағалы) тағдырынан бөлекше өмiр өткiзгенiне (анығы, өткiзiп жатқанына) қалжың-шынды марқайып та қояды. (Онысы мақтанғаны емес, көңiл жiгiн бекiткенi, айнала пыш- пыштарға бiржағы көз қылуы, бiржағы көбiнiң үй-күшiк тiрлiктерiн қомсынуы.) Иә, сонша несi бар екен? Өмiрдiң мәнi мен сәнi тек семьяда ғана ма? Қазiргi мұның азамат- тығы қай еркектен кем?! Тұлғасы кiмнен осал?! Жоқ-барды жанына медеу тұтып, күлкi-қалжыңнан жұбаныш iздер, ұсақ-түйек сезiмнен ләззат күтер жан емес. Бойындағы бар қуат-жiгерiн саналы iске, ел мүддесiне арнаған. Күндердiң қызуын, тiршiлiк рақатын содан сiңiредi. Өмiрi мәндi қайрат- кер. Сәнi де?.. Мәндi өмiр өзiнен-өзi сәндi емес пе? (Осы арада Еңлiктiң көңiлiне аздап түйткiл жүгiредi. Әр адамның өмiрiнiң сәнiн саралап, толғанады. Сонда бiрнеше салалар шығады. Семья, үй iшiлiк бақыт деген салалардың графасы ақтай қалады.) Оның есесiне, аршынды әрекетi, көпшiлiктiң сый-құрметi бар! Тұрмыс алданышы жолына көлденең тұрмауы тиiс. (Көңiлiнiң бер жағы осындай сыртқы сенiмдерге иланады-ақ. Бiрақ кейде... Көңiл астарының арғы қабаттарын- да... Жоқ, ондай қобалжу, сенiмсiз, күдiктi шақтар сона бiр жылдары тұғын. Ал, қазiр... Қазiргi көңiлiнде амалсыздық, шарасыздық та жоқ емес. Кейде ендiгi далбаса тым кеш деп те түйедi). Жұрт аузында да әлсiздiк пен нәзiктiктiң баламасы болған «әйел заты» деген атау-ұғымнан арылғанға ұқсайды. Бала шақтан бiрге өскен нелер батыл қылжақпастардың өзi сипай қамшылап, сөздiң артын бағып, сақ тұрады. Өздерiнше айтқанда, бас жаққа барыса алмай, мыстары құриды.





* * *


	Қалқаманды тап осы ауылға жiбердi.

	Совхоз директорының әйел екенiн аудан орталығынан естiген. Ал, уылжыған жас келiншектi көргенде, көмейi жы- бырлап, көңiлiне әрi таңырқау, әрi күдiк жүгiрдi.





	– Қалқаман, – дедi басын сәл иiп, – осында агроном- дыққа жiбердi. Аудан айтқан шығар. – Қолын ұсынудың ретiн таппады, ол үшiн есiктен төрге шейiн сын үстiнен өтуi қажет. Осы арқан бойы аралықта ана келiншек мұның бас- аяғына қадалмақ. Құдай көрсетпесiн, ондай азапқа төзiмi жетпейдi. Мына бүйiрдегi диван оңтайлы тұсқа әдейi қойыл- ған екен. Сiрә, отыра кеткенi жөн шығар. Ана келiншек те сонысын құптағандай ишара бiлдiредi (директор деуге әзiр аузы бармайды, көңiлiне сыймайды). Тағы өзi жұмбақ жы- мияды.



	Қалқаман бар салмағымен төмен сылқ еткен. Диванның бетi әжептәуiр қомпиып тұрған сықылды едi, бiрақ жамбасы- на қу тақтай тақ ете қалды.

	Қалқаман жалма-жан диванның үстiн саусағымен тықыл- датты.

	 	– Ел мәтелiндегi әлгi көжеге аузы күйетiн жiгiт сiз болды- ңыз, – дедi келiншек.

	– Мына қақпаныңызға талайды түсiрген шығарсыз, – дедi Қалқаман.

	– Қалқаман дедiңiз бе? Не қылса да Кебектiң өзi болма- ған екенсiз.

	– Жоқ, Қалқаманмын.

	– Менiң атым Еңлiк едi.

	– Мен бәрiбiр Қалқаманмын. Сонымен, сiздi директор деп бiлемiз бе?

	– Сөйтуiңiзге тура келедi.

	– Өзiңiз Еңлiксiз, оның үстiне тағы директорсыз. – Қал- қаман сене алмағандай басын шайқады. – Мен сiздi көркем- өнерпаздар жетекшiсi ме десем...

	– Аудан айтпады ма?

	– Айтқан. Қолынан шайға қанар көшелi бәйбiшенi көрмек ем,... – Қалқаман сөзбен еңсерiп, қадала түстi.



	Еңлiк осы жерде тiксiне қалды. Бәрiн бiле тұра әдейi ос- пақтап отырғанға жорыды.

	 	– Сөйтсеңiз? – дедi қытқыл үнмен.

	– Қуыршақтай-ақсыз. «Директор» деген сөздiң салмағы- нан-ақ жаншылардайсыз.

	– Жiгiт шын таңырқағанын жасыра алмады. Майысты- рып, би билетiп қояр ма едi деп ойлады. Жолдасы да шекесi шылқ еткен бiреу шығар деп, бөрiктiнiң намысын жоқтады. Елеусiздеу қалыппен келiншектi (ендi Еңлiктi) бақты. Қас пен қабақ маңдайға қарай керiле тартылған. Соның әсерiнен бе екен, көзi де үркетiн елiктей қиықтанып тұр. Қыр мұрын,





аузы қаймыжықтай. Егер ернiн жымырса, ауыздың орнына жiңiшке сызат қана шығатындай. Ал көзi... Сiрә, iшкi құбы- лыстың сәулесi жанарына түспейтiн сықылды. Тежеулi, тұса- улы жанар...

	 	– Бұрын қайда iстеген едiңiз? – Еңлiк сөз түйрер жерiн түртiп бақты.

	– Осындай совхоздарда. – Қалқаман жайбарақат жауап- тады.

	– Бiрыңғай агрономдықта ма? – Еңлiк әдейi қазбалай сыр тартты. Сөз өктемдiгiне қарап, жоғарыдан төмендеген бiреу ме деп қауiпсiнген.

	– Иә, бiрыңғай агрономдықта, – деп нықтады Қалқаман, тұлғасы алғашқы бетiнен салмақсыз көрiнетiнiн сезiп отыр. Еңлiктiң сөзiн «ендiгi әйел мен де директор болдым» деген iшкi сыңайына жориды.

	– Бiздiң совхоз жартылай мал өсiрумен шұғылданады. – (Директордың үнiндегi одан хабарың бар ма едi деген сы- нақты Қалқаман қапысыз аңлады.) – Бiрақ негiзгi бағыты- мыз – егiн, сондықтан агроном директордың орынбасары саналады.

	– Мал iшiнде өстiк қой, – дедi Қалқаман.

	– Әзiрше осында отырып, кiрiп-шыққандармен таныса берiңiз, – дедi Еңлiк.



	Бұл жайдақтықты Қалқаман ауырлап қалды. Сырттан ғана бiр бақылап қайтатын шолғыншы емес, iске араласып, қоса терлейтiн бас маманды қарсы алған түрлерiне намысы қозды.

	 	– Жұртыңызды жиып, жария етпеушi ме едiңiз?

	– Ондай салтанат ғадетiмiзге әлi сiңбей жатыр. Егер...

	– Жо... жоқ, маған бола салттарыңызды бұзбай-ақ қойы- ңыздар.

	– Және мамандардың көбiмен осылай отырып-ақ таны- сасыз. Күнiге бiр соғып кетпейтiндерi жоқ. – Директордың шаруажай, жаймашуақ үнi Қалқаманды қайта сабасына түсiрдi.

	– Әрине, сiзбен күнiге бiр дидарласпау күнә шығар. Сiздiң жай ғана емеурiнiңiзде-ақ бұйрық пен ләззат қабат жатпай ма?! – деп Қалқаман әуелгi қалжыңына тағы бой ұрды.



	Директордың өңi қайта қытымырлана қалды. (Алдында отырған бiр бейнеден жiгiт екi тұлғаны кезек көредi. Бiресе директорлығы билейдi, бiресе бөгде еркек алдындағы әйел затының сыпайылығы жеңедi. Мiне, қазiр директор.)





	– Бiзде кiсi бағасы тек еңбегiмен ғана өлшенедi, – дедi директор.

	– Әзiл-оспаққа жоқ екенсiздер ғой? – Қалқаман жорта аңқаусып, таңдайын қақты.

	– Ешкiм орынсыз дiлмарсымайды.



	Қалқаман бұдан ары қуаштап сөз таластырмады, келiншектiң түк көрмегендей жеңiл қалжыңға шамданғаны- на, бұл да томсарды.





* * *


	Түске шейiн-ақ бiраз адамдармен танысып үлгердi. Кейбiреуiнiң жұмысы кеңсеге келмей-ақ, директорға баянда- май-ақ шешiлетiн ұсақ шаруалар. Бiрақ аналар соны кәдуелгiдей қиындатып, нұсқау тiлейдi. Тындырған болмашы iсiн тау қопарғандай ғып ұзақ көпiртедi.

	Еңлiк соның бәрiн орынды-орынды жүйесiне салып, ат- тандырып жатыр.

	Шынында да ешкiм қалжыңдамады. Кiшкентай келiн- шектiң «қањарына» Қалқаман ден қоя бастады.





* * *


	Қулығын iшiне бүгiп, көзiнiң астымен бақылай баққан қушыкеш жiгiттiң мысын басқанына Еңлiктiң де қыбы қан- ды. Келмей жатып, мұның осал жерiнен қармап, төстеп ал- мақшы-ау? Әрине, жарасымды әзiлдi де адам аңсайды. Мына тiзiлiп алдынан өткендердiң көбi бұған қалжың сөз айтуға болатынын қазiр ұмытқан. «Еңлiк-жан, Еңлiк-жан» деген бiр қалыпты қошеметтерi жаттанды сарынға түсiп алған. Кейде мiнез көрсетiп, ой асырар бiреудiң болғанын қалайды. Егер шынымен сондай қарсылық көрсе... Шыдам-төзiмi жетер ме едi, әлде намысқа жеңдiрер ме едi? Неге өйтсiн? Орынды, байсалды сөзге кiм тоқтамайды.

	Бiрақ бүгiн мыналардың ұсақ-түйектi қуаштап кеткендерiне зығыры қайнады. Қол астындағыларға ерiк бер- мей, көр-жерiне шейiн дара билейдiге жоруы ықтимал. Қайт- кенмен, жаңа адам...

	Осындай толқыма күйдiң үстiне бiрiншi ферманың меңгерушiсi кiрдi.

	Амандықтан соң айтқан жұмысы:

	 	– Қорамса шалдың баласы малын қыстағында-ақ төлдетсе қайтедi?



	Еңлiк не дерге бiлмей мүдiрiп қалды. Алдыңғының





семiздiктен бiтиген көзiне, ойсыз безiрейген томаға-тұйық кескiнiне бағжиды.

	Әуелi, шын айтып тұр ма өзi? Жоқ, селт етпейдi.

	 	– Бұл не жаңалығыңыз тағы? Мұндайды жаңғыртпағалы не замат! Ендi кеп аяқ астынан... Тап бүгiн...

	– Төлдететiн жерiндегi үйдiң де, үйшiктiң де пешi жарам- сыз көрiнедi.

	– Ал, соны маған қалап бер деп тұрсыз ба?

	– Жоға, Еңлiкжан, өй демеймiн ғой...

	– Ендеше, осы болымсыз шаруаның тетiгiн таппасаңыз, сол Қорамса ақсақалдың өзiнен сұраңыз.

	– Завхоз артық кiрпiш босатпады.

	– Өз материалдарыңыз қайда?

	– Расходтап қойдық.

	– Көршi фермаға барып көрдiңiз бе?

	– Барып жүрмiн ғой, күнде барам.

	– Солардың кеңсесiнiң сыртында қалаулы тұрған пеш кiрпiштi бiр көрмедiңiз бе?

	– Апырай, ә, көрген сияқтымын. – Анау желкесiн қасыды.

	– Ауыс-күйiсiңiз бар ма едi?

	– Әрине, болады ғой, неге болмасын. Түнегүнi...

	– Не ауысқан сырларыңыз өз орталарыңызда-ақ қалсын. Сонсоң, Қорамса ақсақалдың өзiмен және Қасыммен сөйлесiңiз. Шешесiнiң науқасы қайтпаса, биылша жайлауға шықпай-ақ, кәрi қоймен осында қалғандары жөн шығар. – Директор келесi шаруаға көштi...





* * *


	Ендi бiр сәтте кеңседе тағы екеуi ғана қалды. Қалқаман ыңғайсызданды. Жұмыссыз сiлейiп отыра бергенiн сөле- кетсiнуi.

	 	– Ал, түскi шайға баралық. Еңлiк орнынан ертеден берi бiрiншi рет көтерiлдi.



	Келiншектiң дәл сәтiнде құтқарушылыққа келгенiне Қал- қаманның бойы жеңiлейiп, ауыл иесiнiң соңынан ердi.

	Иә, жұмыр кеуде, қыпша белдiң өзi екен. Бөлекше ны- ғыздап бөксесiне салмақ салады. Аяғындағы шой табан туфли тапырық тарпылдамайды, қазық өкшедей-ақ қаздаң- дайды.

	Қалқаманның көңiлiнде қобалжу да бар. Жүр дегенге жүре бермей, асхананы сұрап, ишара танытқаны жөн бе едi? Әлгiнде ауызғы бөлмедегi екi-үш келiншектiң (сiрә iс жүргiзушiлерi шығар) қабақ қағуларынан астар бiлiнiп едi,





қайсысына арналғанын айыра алмады. (Үйдегi шайды еркегi дайындап қоюы да мүмкiн. «Қарық боларсыңды» мегзеген емеурiндерi шығар?)

	Еңлiк есiктi өзi ашып, iшке алдымен Қалқаманды енгiздi.

	Бет ажары әлi таймаған, жүзiне бiрдi-екiлi ғана әжiм жүгiрген толық сары бәйбiше алдын тосты. Тек көз алды етi ғана болбыр тартып, төмен салбыраған.

	 	– Шүкiрмiсiң, шырағым. Ал, төрлете ғой.



	Қалқаман бiрден кеңiп сала бердi, – Нағыз бәйбiшенiң қолынан шай iшедi.

	 	– Күйлi-қуаттымысыз, шеше. Көңiл-күйiңiз тыныш па?

	– Өркенiң өссiн, шырағым. Бойдағы қуаттың, сонсоң мы- нау жалғыздың арқасында... – Сөз аяғын сүйкейсалды бiтiргенiмен, үнi кесiмдi, сығырдаң. Разылық қалпының өзiнде ызғырық леп бар.



	Қалқаман үй-iшiне елеусiз ғана көз жүгiрттi, тым жинақы екен, күдiк тудырар, адамды тiксiнтер жинақылық. Баласыз үй ме екен? Тiптi бала түгiл, еркектiң иiсi сезiлмейдi.

	 	– Тәте, бұл кiсi жаңа агроном, – дедi Еңлiк, әлi оң жақтан шықпаған бұла бойжеткеннiң өзi. «Тәте» деген сөзге балалы- ғын, еркелiгiн қабат артты. Жай бала, жай ерке емес, қылық- ты қыз екенi, анасының жалғыз аңсары екенi әбден қанына да, жанына да сiңген.

	– Жөн, шырағым, сендерге келген маманның маған бәрi бiр. Өздерiңнiң ынтымақтарыңа жазсын. Шайыңды жасай бер. – Шешесi ас үйге бұрылды. Жалғызын қанша еркiне жүгiрткенiмен, шектен шығармайтыны, әрненiң өлшемiнен асырмайтыны, қажеттi орнында қабағымен-ақ жасқайтыны белгiлi боп тұр.

	– Семьяңды қашан әкелесiң, шырағым, – дедi бәйбiше шай үстiнде.

	– Балалардың оқуы бiте келедi ғой. Келiнiңiз де мұғалiм едi, тәрбиелеген класы биыл оныншыны бiтiредi екен.

	– Е, мiне, жөн-ақ. Баланың саны нешеу едi?

	– Әзiрге үшеу, шеше.

	– Е, жақсы екен. Бастарың жас қой, берерiн тауыспаса әлi де...



	Осы екi-үш ауыз тiл қатысу үстiнде Қалқаман үлкен кiсiге қырындай бұрылып, арнайы сөйлеген. Бала-шағасын айтқан- да көңiлi марқайып, бойы биiктеген сияқтанды. Солардың төңiрегiнде бiраз жосып кеткiсi келiп, арқасына жел жүгiрдi. Осы ыңғаймен өзiн желпiне демеп, жүзiн Еңлiкке қиғаштап едi, кiлт кiдiрдi. Оның кескiнiндегi мазасыздыққа ұқсас, әлде





iшкi қолайсыздық табын бiлдiрмеу сыңайымен жорта назар аудармағансуға төркiндес ыңғайсыз жайды таныды. Қайта жалтаң етiп, бәйбiшеге кесесiн ұсынды. Ол кiсiнiң жанары да алдындағы шайға сүзiлiп, бұлдыр тартқанға ұқсайды: алыс тiлегiн көксей ме, тағдырдың бiр душар еткен шолалығына жаны күйе ме...

	 	– Тәте, шай... – Еңлiктiң демi ентiгiп шықты. Үлкен кiсi бойын қайта жинады.



	Қалқаман осы көрiнiстiң бәрiнен: балалары жоқ екен де- ген байлам түйдi.



	2

	Жол азықты мол алыңыз, – дедi Еңлiк. – Кешке шейiн ашығып қалып жүрерсiз. Ертеңдер бiр-ақ қайтуымыз мүмкiн.

	 	– Сiз тұрғанда, оған мен несiне қам жейiн. – Қалқаман жорта томсарды.



	Еңлiк те жеңiлдiм дегендей жеңiл жымиды. Рульге өзi отырды.

	 	– Жол жаман, иен дала, шоферсiз қиын соғар. – Қалқа- ман шын-ақ қауiпсiндi.

	– Сiзбен екеулеймiз ғой, бiр шофердiң орнына татырмыз,



	 	– дедi Еңлiк.



	 	– Оныңыз жөн. – Ендi Қалқаман мойынсұнды.



	Бiрi – директорлықтан, бiрi – агрономдықтан талайдан бергi (тiптi талайдан бергi емес-ау, Қалқаман сол күннiң ертеңiнде, жұмыс басындағы бiреуден кездейсоқ естiдi де, со- дан былай қалжыңдасудың еш жөнiн таппаған.) бұра тарт- қандары осы шығар.

	Егiн егiлiп бiткен, төлден межедегi көрсеткiштен асып түстi, шөпке шығуға әне-мiне дайын.

	Директордың жаймашуақ кеңшiлiгiн Қалқаман осыларға сайды. Әйтпесе, бiрiншi болып сыр тартып, қалжыңға өзi шақыруында басқа қисын аз. Рас, күлiп-ойнап, сөзiне қуақы қалжың жүгiрткен шақтарын көретiн. Бiрақ олары белгiлi топқа, жиын ортаға арналатын. Қалқаман сондықтан да тым еркiнсудi артық санады. Еңлiктiң ыңғайымен ғана төңкерiлдi.

	Директоры қазiр көзiне толмағанымен, көңiлiнде тұлғалы. Ауылдастары сияқты, «Еңлiкжан, Еңлiкжан» деп елпектегенiмен, бұйрық-бұйымдарын бұлжытпайды. Нәп- нәзiк денесiнен қатаң-қатаң үкiмдер шыққанда, нелер су жұқпас сырдаң қулар тiзесiмен жорғалайды. Әсiресе, совхо-





зындағы әрбiр үйдiң iшкi тiршiлiгiн, мұқтаж-мұңын айныт- пай бiлiп, соны мамандар мен меңгерушiлердiң алдына тос- қанда, тек шаруа қамымен ғана салпақтап жүргендерiнiң маңдайын тершiтедi. Шаруашылықтың сәл бұра тартқан бұрылысына шейiн көрiп-бiлiп жүргенi. Беттерiне салық қып баспайды, iс орайына қарай құлақ қағыс қылады. Жетiсе ал- май, мұқтаждыққа ұшырап жүрген фермаларға қажеттерiн өз аяқ астарынан тауып бередi.

	Совхоздың ең қауырт науқаны – көктемгi егiс. Директор соны мұның мойнына бiрден аударды.

	«Техникаңыз сақадай сай, адамдар жеткiлiктi. Басқа қажетiңiз күнделiктi қамдала берер,» – дедi.

	Адамдар демесе, жұмыс ығы бұған ежелден етене. Ал жер ерекшелiгiн тануға бiраз күш салды. Ол аз, әрине. Жер өзгешелiгi мен қасиетiн бойына сiңiру үшiн бiраз жылдарды қажауы шарт.





* * *


	 	– Жердi қалай пайдаланғаныңызды көрелiк, – дедi Еңлiк, ойында агрономын тағы да сөзге шақыру бар. Алғашқы күнi бетiн қаталдау қайтарып тастадым-ау деген түйткiл көкейiнде жүрген. Өзi де бiрден киiп-жарып кеуделей жөнелдi. Тең құрбының әзiлiнен гөрi көмейiнiң құрты жыбырлаған еркектiң қылжаңына қарай ойыстырып әкете ме деп қауiпсiнген. Сонан әдейi алдына iс салмағын тосты, қалжы- ңына қарсы ызбар бiлдiрдi. Анау соны әлде ауырсынды, әлде көңiлiне кiдi алды – содан кiлт тыйылды.



	Ал, жұмыс жүйесiн тез-ақ меңгерiп әкеттi. Ұсақ-түйектi сылтауратып, бекерге кеңсе есiгiн тоздырмайды. Келе қалса, iзiн жасырып, қипыжықтауы тағы жоқ. Әсiресе, кейбiр агро- номдардай, жердiң бетiн тырнап дән сепкiзiп, қайта жаба са- лумен шаруасын шектеп, қалғанын «тәңiрден» күтiп отыра бермейдi. Жердiң қасиетiн, ауа райы ерекшелiгiн, өткен жылғы өнiмнiң сапасы мен мөлшерiн алдымен құнттады. Ғылымның қолда бар мүмкiндiктерiн қолданды. Осыларын жақтырмағандар кездестi, әрине. Әсiресе, ана бiрiншi ферма- ның меңгерушiсi: «Жұмысты ойыншық қылады; ойына келгенiн iстейдi; даланы лаборатория деп жүр ме; жоспар, уақыт дегендер ойына кiрiп те шықпайды», – деп қыңқылдай бердi. Танауратып кеңсеге күнде жетедi, күнде бiр үйдей пәленi арқалай келедi. Шыж-быж болып, зарлап қоя бередi. Бұл оның әпiгiн, аптығын әзер басады. Жаңа агрономға ескертетiнiн айтып, алдаусыратып қоя бередi. Жоқ, оған





қажетi – директордың жаңа агрономға ескерткенi емес, жер- ден алып, жерге салып ұрысқаны, шара қолданғаны.

	Жаңа агроном сабырлы болып шықты. «Күнi бұрын ай- қайлап, айтыс туғызбай-ақ, iстiң соңын күтейiк», – дейдi. – Сонсоң осы iстiң жауапкершiлiгiне менi бөлдi ғой. Мен де қоғам мүшесiмiн, жауап беремiн» – дедi.

	Қазiр ендi жалпы пiкiрге қарағанда, егiннiң көктеуi жыл- дағыдан жақсы. Рас, агрономның өзi пәлендей ештеңе ашып айтпайды. Бiрақ көңiл-күйi тым көтерiңкi. Өзi тағы қыз- келiншектiң көпшiлiгiне жып-жылдам үйiрсектенiп алыпты. Қай жерде де осыны қоршай қалады. Әрненiң жөнiн сұра- ғыштап жатқандары, тiптi көркем үйiрмелерiне де тартып үлгерiптi. Әсiресе, ана ауылдағы келiншектердiң маңайын ба- сып кетсе-ақ, күлкiге қарық қылады. Солардан кейiн iшкi ка- бинетке кiретiн шығар деп күтетiн бұл. Осыны сезiп, әдейi қасарысқандай ол қайрылмай кетедi. Кейде бұл директор ба- сымен өзi шығып, ауыздан шақырып алады. Қоңырауды шылдыр еткiзiп, сызылып есiктен қараған (ол уақытта жаңағы қарқылдаған күлкiден сызат та қалмайды) секре- тарьға иек көтерсе болды, құзырына құлдық ұрар едi. Бiрақ бұл өйтпейдi. Әдейi барып қарағысы, аналардың кескiн- кейпiн барлағысы келiп тұрады. Кейде тiптi қисынсыз соқты- ғып, апшыларын қуырып алатыны бар. Аналардың бекер күлегештiгiн жақтырмайды, әрине. Әйтпесе оларда несi бар.





* * *


	 	– Түске шейiн өзен бойы көктiктi аралайық, сонсоң қырға шығып, бiрыңғай егiнжайды шолармыз, – дедi директор.

	– Сiздiң ұйғарымыңыз болсын, – дедi агроном.



	Әлдеқайдағы шексiздiктен басталатын ұшы-қиыры жоқ бұйра қыраттар өлкеге тым итiнбей, анадайдан андағайласа тоқтасып, шұқанақ-төмпешiгi көп жазықтыққа айналған. Қара жол осы жазықтық пен өзеннiң жымдасып кеткен ара жiгiн әдейi айыру үшiн сызылған айырым белгiдей. Кей тұстарда қырға қарай шалқая түседi де, кей тұстарда iшке қарай ойыса бередi.

	Өзеннiң екi жақ алқабы кең, қараң-құраң бұта-талдары өзен жиегiн қуалай өскен де, алқаптың былайғы бойы жала- ңаш жазықтық, тек әредiк-әредiк қана қарауытқан шоғырлар көрiнедi: бытырай қашып барып көктеген көк шiлiктер, ор- нын таппаған қызыл тiкен, морт ұшқаттар.

	 	– Көктiк бiркелкi тұтас екен, жақсы көтерiлiптi. Ендi кешiктiрудiң жөнi жоқ шығар, – дедi директор.





	– Иә, шабындықтың мезгiлi жеттi, – деп қостады агро- ном.



	Жол өзенге тым тақап өткен бiр тұсында Еңлiк машинаны тоқтатты.

	 	– Түсiңiз, көк иiсiн жұтыңыз, – дедi. Өзi жүрелей еңкейiпғ суға қолын малды. – Мына көк майсада қаперсiз аунап жатар ма едi! – Еңлiктiң жанары құмарлық күйiнен гөрi, көк майсаға шарасыз телмiрген сияқтанды.

	– Қай жерге қалай аунасаңыз да еркiңiзде ғой, – дедi Қалқаман.



	«Бұл нендей мысқылың» дегендей Еңлiк Қалқаманға жалт етiп қалды.

	Қалқаман өзiнiң асыңқырап кеткенiн түйсiндi, тезiрек жiгiн жатқызудың оңтайын iздедi. Бiрақ сөздi Еңлiктiң өзi қайта iлiп әкеттi.

	 	– Бiр уақ табиғатқа еркелеу, уақытқа еркiнсу – пенде шiркiнге ол да қажет-ау. Ал бiз болсақ, науқаншылаймыз да жүремiз. Қолымыз тимегенсiп, жiнiгемiз. – Еңлiктiң үнiнде шын кейiстiк бар.



	Еңлiктiң аузынан шыққан көңiл-күйдiң бiрiншi аңсары. Қалқаман әрi таңырқады, әрi қолайсызданды. Ендi директор- дың қалпын өзi барлады, әлденелер айтып, көңiл қатыстығын бiлдiргiсi келдi.

	 	– Мiне, бүгiнгi демалысты да шаруашылық қамына жiбердiңiз, – дедi. Онысы жазғыру емес, қолпаштау сияқты шықты.

	– Айтпақшы, солай екен-ау. Менi қойшы, сiзге қиянат жасаған екем, ә? – Еңлiк қушыкештене жымиды.

	– Неге сiздi қойып, маған қиянат болады? Сiз дүние қызығынан шектелген жан ба едiңiз? – Қалқаман тағы артық соқты, тағы кеш қуыстанды.

	– Менiң бар қызығым – тек жұмысым ғана. – Еңлiктiң кейпiнде өксу де, көксеу де жоқ, самарқау салқындық бiлiнедi. Жалқы тағдырына жабырқағанымен, қазiргi күйiне өкпе де арта алмайтын сияқты.

	– Бiрге жүрген құрбыларыңыз бар, бiрге өскен сырласта- рыңыз бар, күлiп-ойнап, көңiл көтеруге болатын шығар. – Қалқаман әдейi жалтарды. Алыстан орағытып сыр тартпаққа көштi.

	– Ойнаймыз да, күлемiз де, бiрақ соның бәрi жәркiшек. Басы жап-жақсы басталады, ал аяқталар сәтiне жеткенде, бiр-бiрiмiзден қолайсызданып бiтемiз. Сiрә, олар менiң жал- ғыз қайтуымнан ыңғайсызданады бiлем. Ал мен одан





кейiнгiсiн ойлаймын. Жаңағы күлкiнiң менiң көңiлiмде ары жалғаспай, сол отырған орнымда үзiлетiнi жанымды шағады. Тiптi дастарқан үстiнде бәрiнiң маған құрақ ұшуының өзi көзге де, көңiлге де оғаш-ақ.

	Еңлiк өзiне өкпелей ме, әлде өзгенi сөге ме – Қалқаман айыра алмады. Мұны аяқ астынан сырласына балап, жүрек қылын шерте қалғанына таңырқады. Не қоштаудың, не бас- қаша көңiлiн аулаудың еш ретiн таппай, қыз әуенiне ерiксiз емеурiн бiлдiрдi.

	 	– Бiр тайпа елдiң бастаушы азаматысыз. Сiз де от басын аңсайсыз ба? – Қалқаман үнiне күлкi араластырып, қалжың- мен сөйледi.



	Еңлiк осыны естiмеген, елемегенсiдi. Секектей секiрiп, машинаның жанына барды.

	 	– Мен сiздi өлке бойының ең сұлу жерiне апарайын. Әлде көрген бе едiңiз? Кеңсуатты айтам.

	– Егiндiктен басқа көрген жерiм шамалы-ау.

	– Сылтаушыл, жалқау екенсiз ғой сiз де. Қолым тимедi дегелi тұрсыз. Бәрiмiздiң жармасатын желеуiмiз сол. Өзiмiздi-өзiмiз байлап-матап уақыттың билiгiне беремiз де қоямыз. – Еңлiк рульдi қыса түстi.



	Жолдың екi жақ жағасының артқа қарай зымырау екпiнi күшейдi. Машинаның табан асты бiртегiстенiп, дөңгелегi көтерiлiп, қалықтап бара жатқан сияқтанды. Қалқаман қауiпсiнiп ұстағышқа жармасты да, ұялып қолын қайта тар- тып алды.

	Жол жотаға қарай өрледi де, қасқайып қырат-қыраттың жонымен салды. Ендi өлкенiң анда-санда жерден ар қабақ шетi ғана қараң-құраң етiп қалып отырды.

	Еңлiк машинаны кiлт тоқтатты. Қалқаман бар екпiнiмен алға қарай еңсерiлiп барып түзелдi.

	Екеуi өлке жақтағы биiкке жаяу көтерiлдi. Соның төбесiнен көз жетер төңiректiң бәрi андағайлай көрiндi. Әсiресе, тоғайдың алыстан ирелеңдеп берi қарай шұбалғаны, бiрте-бiрте айқындалып, көлденеңiнен кеңейе түскенi, ал мына өкпе тұстағы өзгелерден бойын асырған сар теректердiң ұшар басының анда-санда ерiншек, маңғаз ырғалғаны, жасыл алаңқайдағы көк құрақты қума құйынның кенет жапырып өткенi – бәрi-бәрi көз қуантып, көңiл тояттатты.

	Төбенiң өзен жақ қабырғасы әдейi қашалғандай қиюлана текшеленген қып-қызыл қабырға тастар. Өзен арыдан тiке құлдилаған бетiнде төбенiң баурайына жетiп, солай қарай жалт бұрылып, жалпая қалады. Арғы қабағындағы көк тал-





дар өзен жағасына дейiн жарыса келiп, дәл жиегiне жете көк құраққа есе берiп, өздерi шегiнiсiп тұрысқан. Әсiресе, жар- таспен жымдасқан бергi жағаның әсерi ерекше. Зеңгiр аспан мен ақ даланың қиылысу шегi сияқты. Ақ дала да, зеңгiр ас- пан да сәулесiн осыған түсiрiп, су iшiнде мөлдiрейдi.

	 	– Мынау бiр осы төңiректiң Жерұйығы екен. Қалқаманның сүйсiнгенiне Еңлiк жайраңдай жадырады.

	– Осыған жетеқабыл жерлер тау iшiнде де, өзен бойында да баршылық, – дедi ол.

	– Бiрақ сұлқ жатқан табиғаттың сұлулығы бiлiне ме? Осы көлдiң бетi қазiр айқай-шу, ығы-жығы адамдарға неге толы емес? Анау көк құрақтың ортасында екi-үш жерден көлеңке жасатып қойса... Тағы көр-жер қажеттiктердiң бәрi де қол- дан келер едi-ау. Әлде көпшiлiкке өз беттерiңмен қамқорлық жасадыңдар деп бiреу ұрса ма? – Қалқаман төңiрегiне көз жүгiрте тұрып сөйледi, қолын сермеп-сермеп тастайды.



	Жаңадан келген агрономның өзiне басалқалық айтқанына Еңлiк намыстанған жоқ, бiрақ iшi алабұртты. Шынында, осыны неге ойламаған? Уақытқа еркiнсу, күндердi қызықтау дегендi, еңбек пен демалыс егiз дегендi қандай көп естидi, көп айтады. Бiр бұл емес, бәрi сөйтедi. Бiрақ соған жасаған қамдары шамалы. Мына бөгде көз аяқ астынан қисын тауып тұр. Ал бұл осы арадан келiп, сүйсiне iш тартады да, қайтады. Мына тұңғиық айдынды неге төсiне төсенбейдi. Тiптi етiн де салқындатқан емес.

	Еңлiк әрқилы сылтаулар айтпаққа оқталды да, бiрақ көңiлiндегi туралыққа көштi. Сонысы арқылы өзiн жазғыр- ған сияқтанды.

	 	– Кейде иек астындағыны өстiп көрмейтiнiмiз бар. Көрмей кеткенiмiз, көрмей өтпегiмiз қанша. – Сонсоң кенеттен қал- жыңға ауысты. – Сiз суға түсiп, салқындап шығыңыз. Әйтпе- се, осы емеурiндi де бiлдiрмедiңiз деп сөгерсiз тағы.



	Қалқаман Еңлiктiң бұл емеурiнiнiң қалжың-шынына бой- лай алмады. Шынында да, мына көк мөлдiрге бiр сүңгiп шы- ғар едi. Бiрақ...

	 	– Директор жолдас-ау, сырттан көрген бiреу не айтады сонда?



	Еңлiк ештеңе түсiнбегендей, Қалқаманға аңтарылды.

	 	– Не айтушы едi? Мен қоса түспеймiн ғой, бiр жақсысы.

	– Бiрақ агрономыңызды суға шолпытып қойып, тамаша- лап тұрмақсыз.

	– Алғашқы күннен кейiн сiз тым ресми сөйлеуге көшiп алдыңыз, – дедi Еңлiк.





	– Ауылыңыздың үлкен-кiшiсiнде бетiңiзге тура қарайтын жан жоқ, мен қайда барам, – дедi Қалқаман.

	– Сiздiң сөзiңiзде ресми салқындық, әдейiлiк басым. Қасақана сөйлеп, қасақана күлетiн сықылдысыз. Кейде тiптi менi кекеп тұр ма деп қалам.



	Қалқаман бұл кiнәраттан не сылтаумен жалтарарға бiлмей қысылды. Еңлiк қисындап соғып тұрған жоқ, байқа- мы дәл. Осындай бiр өрлiк – Қалқаманның тұлғасындағы мiнезше көрiнiсi. Алғашқы күнгi әзiлiн директор жақтырма- ған соң, бұл да ресмиге көшкен. Кейiн жұрт жақтырған ди- ректорды бұл да ұнатты. Содан көңiлiндегi құптау, қоштауын бiлдiрген сәтте табиғи өрлiгi мен мойындау қылығы үйлесе алмай, көбiне қиюсыз ыңғай ғана танылатынын өзi де сезетiн.

	Бiрақ бұл жерде ақталғысы келмедi.

	 	– Сiздер тек iспен ғана сөйлесетiн болған соң... – деп сөз аяғын сөзбұйдаға бұрып, әдейi Еңлiктiң түнеугүнгi ескертпесiн есiне салды.

	– Жоқ, кейде орнымен қалжыңды да жаратамыз, – деп күлдi Еңлiк.



	Соның арасынша арғы жағаның арғы жақ шетiнен қылт етiп, екеу шықты, тағы екеу. Төртеуi состиып бұларға қарап тұрды. Кiсiнiң түр-тұлғасын ажыратар жер емес. Анығы – екi қыз, екi жiгiт.

	 	– Жастар, – дедi Еңлiк.

	– Иә, жастар, – дедi Қалқаман. – Сайрандап жүр.



	Төртеуi көп кiдiрмедi, суға түстi. Екi қыз кiбiртiктеп таяз жерiнде малтыды, екi жiгiт арлы-берлi шоршып, құлаштап- құлаштап алды. Сонсоң қыздарға қайта оралып, қаз басуды жаңа үйреткендей қолдарынан жетеледi. Қыздардың қылым- сыған, назданған, жорта тартыншақтап, жорта үрiккен қимылдары танылды. Ендi бiр сәтте төртеуi де су бетiнде қал- қыды. Бiрiн-бiрi қуалап, бiрiне-бiрi су шашты. Жiгiттер су iшiнде қыздарды көтердi. Қыздар сонау состиған екеуден қымсынған болулары керек, босанып шықты. Төртеуi қабат жалтарып, осылай қарады. Қолдарын бұлғап өздерiне ша- қырды, суға түсiңдер деген белгi көрсеттi.

	Еңлiк қарсылық бiлдiрiп, басын шайқады. Қалқаман бұған ерiксiз күлдi.

	 	– Бiр қиырда тұрып, бiр қиырдағы адамға ым жасайсыз, – дедi.



	Еңiлiк салмақты, салқын шырайынан жазбаған күйi:

	 	– Бiздi де өздерiндейге жорығандары. Қайдан бiлсiн... –





дедi де, машинаға қарай кiлт бұрылды. Оның «қайдан бiлсiнiнiң» астарын Қалқаман екi саққа бiрдей жорыды. Жұмыс бабы деп бiр уақ табиғатпен қамсыз, қаперсiз қауыша алмай, үнемi танауратып жүретiндерiне кейiгенi және тағы да сол табиғаттың тартқан қымбат сый, асыл сезiмiнен өзiн-өзi шолалап, мақұрым қалғанына шарасыз күйiнгенi. Демек, жүрегiне қадалған шөгiрдiң болғаны ғой, сол сыздап осындай-осындайда жанын шағады. Ауылдан шыққалы-ақ мiнезi сан құбылып, сан күйге түстi. Осының бәрi тек өзiне ғана мәлiм iшкi сыр емес шығар...

	Машинаның екпiнi күшейдi, қарсы желдiң гуiлi өршiдi, жол тағы тегiстене қалды.

	Екеуi бiразға дейiн томсарып отырды.

	Қалқаман әлдененiң сылтауын тауып, сөз шығаруға қисын iздестiрдi.

	 	– Шөптi егiнмен қабаттамай, ертерек бiржайлы қылған дұрыс шығар, – дедi ол.

	– Астықты бүгiн бiтедi, алды ертеңнен бастап осында көшiп қона бередi, – дедi Еңлiк.



	Шаруашылықтың мына жайын бiлмегенiне Қалқаман қолайсызданды. Директордың мана көктiктi көрген бетте құлақ қағыс қылған екiұшты пiкiрiне сүйеп ой тартқаны едi, сонда директор бәрiн бiле тұра, сапарға желеу қылу үшiн ғана айтқан ба? Көктiктiң күйi бiр бүгiнгi емес, күндегi үйреншiк мәселе болғаны ғой. Ал, Қалқаман оны табиғаттың өзiне тапсырып, мерзiмiн бiр-ақ күтiптi. Шөп дәнiнiң толған- дығын, гүл жарып, шырынын бойына жайғандығын, жұғым- дылығы мен дәмдiлiгiнiң жетiлген шағын өз тарапынан ұсы- ныс қылмақшы едi. Бiрақ директор алдын орап кеттi. Сiрә, бұл биылғы көктемнiң ерте шыққандығын есепке ала алмады ма?

	 	– Мен сәл кешiгiппiн, – дедi Қалқаман.

	– Оқасы жоқ, жер жағдайын әлi барламай жатқаныңыз- дан шығар, – дедi Еңлiк.



	Көңiл қыртыстары аздап жазаңытқан сияқтанды.

	 	– Рульдiң құлағында ойнайсыз, – дедi Қалқаман.

	– Жолды байқастай отырыңыз, қайтарда рульдi сiз ала- сыз, – дедi Еңлiк. Әбден шешiлген кесiмдей тұжырды. – Қорамса ақсақалдың үйiне соғып шай iшуге қалайсыз? Бәйбiшесi көптен науқас едi, көңiлiн сұрасақ ... – Еңлiктiң үнi кiлт жұмсарды, тiптi қиылған өтiнiш бар.

	– Жол билiгi өзiңiзде, еркiңiз бiлсiн, – дедi Қалқаман.



	Еңлiк осыны iштей жақтырмай қалды. Ерiктi еркiне берiп отырғанда, билей-ақ салсашы. Директорлық қалпын тақ бiр





ұмытып кететiндей-ақ ... Бәрi сөйтедi. Орынсыз жерде қал- жыңға жүгiредi, орайы келгенде сыпайысып қалады. Тек шешесiнiң алдында ғана директор емес. Жоқ, ол кiсi де әйт- бүйттiң жөнiн көп айтады. Сонда басқан-тұрғанының бәрi директорлық. Iшкi күйiнде де тек сол ғана. Бiр уақ басқа қалыпқа түсе алсашы... Сонда қандай қалыпты тiлейдi? Әлде шаршады ма? Неден шаршайды? Бар арман-тiлегi, мақсат- мүддесiнен кiсi шаршай ма екен? Бiр тайпа елдiң мұратын ар- қалаған жанды сәттiк болса да қобалжу тори ма?





* * *


	Үш үй бiр-бiрiне ұйлыға тiгiлiптi. Еңлiк жүйрiгiн ортадағы қоңыр үйге тiредi.

	Iштегiлер жапырлап орындарынан тұрды.

	Еңлiк жағалай қол берiсiп амандасты, Қалқаман соны қайталады.

	 	– Балам тек мақтап жүредi, – дедi ақсақал.

	– Құрдасымның ауылын мақтамағанда кiмдi мақтаймын,



	 	– дедi Еңлiк.



	Қалқаман оның үнiнен тәлiмсуi жоқ, қайта бой жазған еркiндiктi таныды.

	 	– Көктiктi көре шығып ек, шешейдiң халiн бiле кетейiк деп бұрылдық. – Еңлiк төсекте жатқан ақ бас кемпiрге қарады.

	– Жатырмын, қарағым. Жақсымын. Осы кеңшiлiк заман- ға жеткiзiп, мына бала-шағаның алдында алған тәңiрге не өкпе?! – Кемпiр адал шүкiршiлiк танытты.

	– Тек менде ғана аздап қарсылық болып тұрғаны. – Қорамса ақсақал бiр жағы қалжың, бiр жағы шыны, қутың- дап сақалын қаужаңдатты. – Бәйбiшенiң сөзi жөн: жетпiстен асқанда ажалға түк қарсылық жоқ. Тек бiрiншi кезек менiкi едi, екеумiздi қатар болса да алмайды. Соның үшiн, бәйбiшенi тағы дәрiгерге апар деп отырмын мына балаға. – Шалдың сөзiнiң аяғы шынға ойысты, көзi жыпықтаған сияқ- танды.

	– Жарықтықтың қимағаны да, әйтпесе мына жатысымнан оған не себiм бар? – Кемпiр сәл дамыл алды. – Кейде өзiм де көңiл қылам. «Қартайғанда жан тәттi» деушi едi үлкендер...

	– Бiзден гөрi шалын көбiрек айтады, – дедi ұлы, қалжың- даған түрiн танытып, әлдебiр жаққа көзiн қысты.

	– Әй, қарағым-ай, кемпiр-шалдың арқасында қамсыз өстiң, артыңа алаңдамай үйрендiң. Жас қалдың демеймiн-ау, бiрақ сенiң де әуселеңдi көрермiн, – дедi Қорамса ақсақал.

	– Қасымның несi кетедi? Өз бала-шағасы бар, ниет-





ықыласы тек соларға ғана ауған. Әке-шешесiн қанжығасына әлi байланып жүргенiне намыстанатын шығар әуелi, – дедi шешесi.

	 	– Қасымды тең тұтып, елеп жүргенiңе рақмет, – дедi шал.

	– Түнеугүнi қалаға жиналысқа барғанда, бұ кiсi тек менiң жанымда ғана жүрдi емес пе? – Қасым сондағы қолайсызды- ғынан бүгiн қысылғандай желкесiн қасыды.

	– Осында бiр жұма қойқаңдап, түкке қарамай қойды емес пе?! – дедi Қасымның келiншегi.



	Кемпiр мен шалдың үнiнде де, сөзiнде де өкпе, кiнәрат бар. Жаны қыл үстiндегi адам мен қалған ғұмырын жылмен емес, күнмен санамалаған қарт көңiлдер кез келген қалжың- нан да секемденетiн сықылды.

	Еңлiк жалт етiп Қасымға қадалды. Қасым басын төмен тұқырып, желкесiн қасыды.

	 	– Мына ерке ұлдары еркелеп сөйлеймiн деп, кейде көңiлдерiне тиiп алады өстiп. Бұл кiсiлер оны шын көредi. Қырыққа келгенше не қылған шолжың екенiн қайдам... Қасымның келiншегi осы екi үйлi жанның бәрiн де жазғыра сөйледi.

	– Шеше, ертең дәрiгер жiбертем. Өздерiнiң жайлы маши- насымен алып қайтады, – дедi Еңлiк.

	– Е, мiне, мiне, қарағым, Еңлiк естiсе, өзi-ақ жiберер едi демедiм бе? Әне, қарашы! – ақсақал масайрап, қопайыстана сөйледi, үй iшiне жағалай қарады.

	– Мерейiң асып, бағың көтерiлсiн, қарағым. Мына шал байғұс арманынан шықсыншы. Кемпiр разы күйiн зорлай те- жеп, сөз аяғын әдейi қалжыңға бұрды.



	Осыны аңдай алды ма дегендей, Қалқаман Еңлiктi барла- ды. Еңлiк сыр бермедi, Қасымның келiншегi ұсынған шайға қол созды. Шай iше отырып, Қасымнан шаруасының жайын сұрады. Ұзамай өлкенiң көктiгi шабылған шетiне жұрт ауда- ратындығын айтты. Сонсоң егiндiктiң орнына жайып, күзде тек ең жоғарғы сортты ет өткiзуi қажеттiгiн ескерттi.

	 	– Кемпiрiм жазылып келсе, сол мiндеттi мойныма мен-ақ алайын, – деп күлдi Қорамса шал.



	Шайдан бәрi де көңiлдi тұрды.





* * *


	 	– Бала-шаға, немерелерiнен бұрын шалын айтады, – дедi Қалқаман.

	– Шалы да бiлдiрмегенсидi, әйтпесе көңiлi бос, – дедi Еңлiк.





	– Жарықтықтардың махаббаттарының берiгiншi, – дедi Қалқаман. Қалжыңдауға бой ұрғанымен, шын ықыласты сүйсiнiс ерiксiз ырық алды.

	– Қазiр сiздi Саржайпақтың гүлдерiне апарам. Ары қарай бармай-ақ, сол жерден егiндiкке тура шығармыз, – деп Еңлiк сөз жүйесiн әдейi бұрды.

	– Мейлiңiз бiлсiн. – Қалқаман әдетпен тағы ойланбай қоштады да, кешiрiм өтiнгендей Еңлiкке жалтаңдады.



	Еңлiк оны аңғармағансыды, Қалқаманның шын қысыл- ғанын сездi және өзiнен бағанағы шағыну мен ақталуды тағы күткенiн де ұқты.

	Ал бұл сол күйлердi Қалқаманның үнсiз түсiнуiн, бiрде қыбын тауып әсерлi әзiлге кенелтуiн, бiрде өзi де аңғармай, бұған да аңғартпай, билеп-төстеп бара жатуын қалайды. Әри- не, iштей қалайды. Анық өйтсе, соған илiге қоюына сенiмi аз, бiрақ көңiлi қалайды. Қызық сияқты, көңiлдi секiлдi. Әрине, басына шығарып, еркiнсiтпейдi, ондайды бiр-ақ тар- пиды. Осы уақытқа шейiн өр кеудесi ешкiмге илiккен емес, намысына ешкiмдi жанастырмаған. Сонысы жақсылыққа сайды ма, әлде?..

	Жол көлденең қырқадан асты да, жалпақ жазыққа ұласты. Бағанаданғы көп қыраттар кiлт таусылып, өлке табаны екi жақ жанымен бiр деңгейге түстi. Ақ пен көк аяқ астынан ұштасып, оюласып қиылыс тапты. Тап осы тұстың тоғайы да сиреп, жайпақ жасыл жазық көсiле қалды.

	Еңлiк Саржайпақтың ортасына сұғына барып тоқтады.

	«Ал сүйсiн» деген кескiнiн Қалқаманға аударды. Жанарымен жырлап, қабағымен әсерлендiрмек.

	Қалқаман бұл жермен жақсы таныс болып шықты.

	 	– Тақ осы тұстан өзендi байлап, суын қырға шығаруды қиялдағам, – дедi ол.

	– Ол көргенiңде де осындай көздiң жауын алушы ма едi?

	– Жоқ, онда сұлық жатқан. Егер көктемгi суды мына екi қапталдағы жазыққа шығарса, жемiстi сырттан сұрамас едiк.

	– Саржайпақ?! Саржайпақ емес, Гүлжайпақтың өзi! Қара- шы, табиғаттың барлық түсiмен бояныпты. Ақ, көк, сары, қызыл... – Еңлiктiң бойын әлдебiр елiгу биледi. Қалқаманмен қол ұстасып, жүгiре жөнелгiсi келдi. Бiрақ Қалқаман қозғалар емес, табиғатты көрiп тұрған жоқ, өзiнiң ойын әуендеп тұр. Еңлiк оны түртiп қалуға оқтанды да, бойын тез жинады.

	– Анау шоқ талдың түбiнен жоғары қарай ...



	Жоқ, Еңлiктiң шыдамы бұдан арыға жетпедi. Қалқаман- ның сөзiн аяқтатпады.





	– Онан да гүл терiп әкелсең еттi. – Үнiне қалжыңды леп жүгiртпекшi едi, бiрақ жазғыруы басым шықты. – Жiгiт емеспiсiң?



	Қалқаман кiлт кiдiрдi, ештеңенiң байыбына жетпегендей, Еңлiкке аңтарылды. Еңлiктiң сөзi санасына ендi жеткендей:

	 	– А.., а.., гүл ме? – дедi де қайыра сұрап, – қазiр, жолдас директор. – Қалқаман ары қарай адымдай жөнелдi.

	– Жо... жоқ, директорлықтан емес. Бiр уақ, бiр уақ ... – Үнi алқымына тығылып, булығып қалды. «Иә, бiр уақ? Сiрә, менiң де бiр уақ әйел қылықтарын аңсайтын болғаным ғой...» Бiрақ осыны ешкiмге айта алмай келгенiне қамықты. Өзi бекем санаған көңiлiнен сызаттанып жарықшақ шыққан си- яқтанды. Тұйықтадым деген сезiм көздерi бетiн абайсыз си-



	пап қалса-ақ лап берiп жалын атқалы тұрғанын сездi.

	Жiгiт ұсынған гүлге санасыз қол созып, кеудесiне басты.





®РЕКПI ШАҚ




	Сәрсен төңiрегiне көңiлсiз көз жүгiрттi. Суреттер әсем екен, көңiлiн ырықсыз бұрды. Көзiмен ғана қарап қойған жоқ, ойымен барлап өттi. Алыстан барша өсiмдiк, талы бiр тегiс болып көрiнген жасыл тоғай күндегi селдiр-селдiр шоқ талдар емес, бүрлерi бiрiккен бiтiк орманға ұқсайды. Жиегiн көк шалғын қымқыра орап, жымдаса көмкерiп жатыр. Анда- сандағы алаң ашықтан тұнбадай тынышты су үзiктерi көлбеп көрiнедi. Арғы бетi жазық. Аппақ бойында көсiлiп барып со- нау Күйкентаймен ұштасады. Мұнарта көгереңдеген биiк тау жолындағы ақ жазықтан асып кеп, сәулесiн жасыл тоғайға түсiрiп тұрғандай. Жасыл мен көктiң бiр-бiрiмен ақ арқылы ұштасуы көрiктi-ақ. Бәлкiм, екеуiнiң басын қосып тұрған осы ақ жазық болар. Әйтпесе бiр-бiрiнен алыс тау мен тоғай- дың ұштаса кетуi қиюсыз сурет.

	Ал мына сол жақтағы зиратты төбенiң тоғайдың еңiс жерiне сұғынып барып, орын тебе қоюын қарашы. Заты ала- са болғанымен, орнын тауып еңсесiн көтере қапты. Баурай- ындағы әсем күмбездер осыны жетiмсiретпеу үшiн әдейi со- ғылғандай.

	Иә, әсем күмбездер! Бiр кездегi тiрлiк кешкендерден қал- ған белгi – осылар. Кiм едi олар? Жұрт үшiн қазiр олар тек аруақ қана. Жарық дүниеден алған үлесi – осы. Ал тiрлiктегi бұлардың тиесiсi қандай? Барар жерi қайсы? Көңiлдiң қана- ғат табар тоқтамы не? Мына тынысты табиғат қойнауындағы





тiршiлiк рақатын алаңсыз сiмiре алар ма? Көңiлдi кернеген лепiрiк күй жүрекке жеткенде кiлт үзiледi. Жан мен тәндi қабат арбыған тыншу бермес толассыз ой. Қайда, қашан бол- сын, кесе көлденең кеп, алқымға тығылады.

	Сәрсен табиғаттың сүйкiмдi қалпына сүйсiнгенiмен, желiгiп, елегiзбедi. Өзiн зорлап шеттеттi. Көңiлiндегi тол- қынды күй, арманды шақ қобалжыта бердi. Өзiне разы адам ғана рақаттана алуға тиiс. Ал бұл орныға алмай жүрген қаңбақ сияқты, әлi тiреуiн таппай тайқи бередi.

	Сыртқы әлемге елту үшiн iшкi әлемнiң соған әуендес бо- луы шарт. Ал мұның iшкi әлемi – дөңбекшiген толқындар... Сондықтан мына селт еткен тебiренiсi ұзаққа бармайтынын бiледi.

	Табиғат осы күйiне ерiксiз көшедi. Мұнан кейiнгi талай ұрпақ бұл суреттi осы қалпында көрер. Тек қабылдауы өзге- ше. Мұның зиратына қарап, олар да осылай толғанар.

	«Қызық, қалауымызсыз өмiрге келемiз де сыбаға мен орын iздеймiз. Барын мiсе тұту тағы жоқ. Неге туғанымызды ойлау еркi берiлмеген, ал неге жүрмiн деу – парыз. Осы тiлек жан- ның бәрiнде бар ма? Онда олар шын көңiлден қалай күле алады? Артында алаңы бар адам алаңсыз күле ала ма? Алаң- сыз күлмесең, тiршiлiк рақатын қалай сезерсiң. Көңiлдi күн кешудi көңiлiң қалайды-ақ. Тек өмiр сырын бiлiп болғанша көп күнiңнiң өтетiнi өкiнiштi. Өмiр сыры түпсiз емес пе, оны еш уақытта түгел ұқпайсың, тек белгiлi мөлшерге жетуiң мүмкiн.

	Осы мезетте оның сол жағынан ән естiлдi.

	«Жиырма бес қайта айналып келмес саған...»

	Ол ән шыққан жаққа назарын бiрден аудармай, құлақ түрiп бөгеле қалды. Қарлыққан, дөкiрлеу дауыс. Булығып шығады. Бiрақ айтушының ән сөзiне орай армандауынан гөрi, ән ырғағына тебiренiсi басым.

	Тек өзiнiң өмiрдегi қалпын ойламаған жан ғана осылай айта алады. Оған керегi әуен. Кiм болды екен? Бәрiбiр емес пе кiмдiгi. Сырына бойламас сырдаң пенденiң бiрi. Өмiр сүру дегенге қинала қам жемейдi, сондықтан өмiр сүре бiледi.

	 	– Иә, бала, жер межесiн барлап тұрсың-ау, шамасы. Бұл дауыс оны артына ерiксiз қаратты.

	– Артыңнан кеп сұлатып кетсе де бiлер емессiң ғой.

	– Ән айтқан сiз бе?

	– I... iм... Оны естiпсiң.



	Осының көңiл разылығы қай жерiнде дегендей жiгiт шал- ға бағдарлай қарады.





Үзеңгiсiне екi аяғын шiрей тiреп, ердiң артқы қасына ор- ныға отырған қарт әлдебiр шарт ұсынып тұрған елшiге ұқсайды. Оң қолдағы таяғын тiрей таяныш еткен. Ат жер тартып, тықыршық атқанда қарт денесi қоса теңселедi. Сойылға сүйенген қол созалаңдап барып, қайта бүгiлдi. Шiлiңгiр ыстықта шапан мен саптама киген. Малақайын жо- ғары сырып, маңдайын алақанымен бiр сипап өттi. Маңдайы ақ та, бетi күлгiн-қоңыр. Қасынан сәл жоғары көлденең тар- тылған әжiмдерi қарайып көрiнедi, термен араласып шаң ұяласа керек. Жоқ, ренiш, қуаныш iзi бiлiнбейдi. Кәдуiлгi шаруақор адамның салмақты кейпi. Алаңсыз.

	 	– Сөйтiп, сәлемдi екеумiз де ескермедiк. Жарайды, оқа емес. Ал тұрысыңа жол болсын?

	– Өнер ештеңесi жоқ, жөнсiз тұрыстың бiрi де.

	– Өнер ештеңесi деймiсiң? Iмм... Әр тұрыстан өнiм iздеген өсер бала болармысың! Жаңылмасам, солай ғой, ша- масы. Бетiң жөн, балам, бетiң жөн. Тек толғамың ұзақ бол- ғай. Көңiлдiң кеуек шағына майрылмағайсың. Ондай сәт бо- лып тұрады, балам. Болып тұрады...

	– Әлгi әндi айту үшiн айттыңыз ба, әлде өзге сыры бар ма?

	– Қалай десем екен? Бөтен сыры жоқ, жиырма бестегi жiгiттiң өз күйiмен-ақ айттым.

	– Түсе алдыңыз ба ол күйге?

	– Е, балам, одан оңай не бар дейсiң. Осы күнiң iзсiз жоға- лар деп пе ең. О да бiздiң көрген жер...

	– Ол жерiңiздiң өкiнтерi жоқ па едi?

	– Е, бала, iшiмдi үңгiмексiң, ә? Күнiңнiң өкiнiшiн қаза берсең, өмiрiңдi сұрқия ғып аларсың. Бүгiнгi өкiнiшке мұңайсаң, ертеңгiсiне өксiрсiң. Сен онан да өкiнiштi болдыр- маудың қамын ойла.

	– Өкiнiш сол алдының қамын жеуден туса қайтесiз?

	– Жөн сөз, жөн сөз. Тек өкiнiшiң жапалы болмасын. Жа- ныңды жасытып алма, балам.



	Жас жiгiт қарт сөзiне ежелден етене жай бiлдiрiп, өз көкiрегiндегi өзектi ойын iштей сабақтай, нақыштай түскен қалпында тұр. Өз ойындағы өзiмен аттас пiкiрiне дәлел iздейтiн секiлдi.

	 	– Ақсақал, өмiрге деген көңiлiңiздiң қошы қандай? Шал тiксiне қарай, сәл тұрды. Қытығына тиген жiгiт сұрағына қиқарланбақ сыңайы бар. Бiрақ сөзiн жаймашуақ бастады.

	– Үнемi көңiлiн күйттеп жүрiп те күн кеше алмас жандар бар ғой, балам. Ал бiздiң көңiл ендi тыныштықтан өзге не тiлер дейсiң.





	– Қанағатты ықыласты қайдан аласыз сонда?

	– Ықылас деймiсiң? Ықылас неге сүйiне бiлсең, сонда, шырағым. Мына қойдың жайылуын көру де ықылас. Кеудең одан да өзiндiк тыныс табады. Дүниенiң күйiн күйттеп, бiрде елiгу, бiрде жабығу да ықылас. Қомсына қарасаң – тiршiлiктiң бәрi ұсақ. Себеппен қарасаң – пайдалы iс көресiң. Ала бiлген жанға тағлым теген таусылмас қазына ғой. Кейiн қайта бiр айналып соққаныңда, осы тұрысыңның да пайдасын танисың әлi. Түйер жанға әр қадамы – сабақ. Пайдасын көрсең әр iсiң – ықылас.

	– Бойыңызда тiршiлiк қуаты мол екен, ақсақал.

	– Тiршiлiктiң iшiне кiрсең, оны сен де сезiнесiң, балам.

	– Ол үшiн қызықты, қызулы күн кешу шарт. Арқадан қуаты өтпей, салмағына терлемей, сезiне алмасам керек.

	– Бөгет болған әлдене бар ма едi, балам.

	– Өзiме-өзiм бөгет болдым, ақсақал. Тiршiлiк қуатын өмiрден емес, кеудемнен iздедiм. Өзiмдегi шындықты таны- сам, сол ұшпаққа жеткiзедi деп сендiм. Ойнамадым, күлмедiм, iс қумадым, ой қудым. Бүгiн сiз айтқан жиырма беске шығыппын. Ендi аңдасам, өзiмдi зынданда ұстағандай- мын. Қатарластарыма қарасам, әр iстiң тетiгiне араласыпты. Алды-артымды шолып, мәндi ештеңе таппай, уланып тұрған жайым бар.

	– Ұқтым, балам, ұқтым. Өткен күннiң уытынан ащы зар- дап жоқ. Бағдарлы бала екенсiң, қарымын қайтарарсың. Сен- дер оқығансыңдар ғой, сөз бен iстiң төркiнiн бiлесiңдер. Өзiңдi сәл болса да желiктiрмесең, бойыңнан ықылас табу да оңай емес. Қайратқа түспей жатып қажалмақсың, ә? Сендер үшiн ой ойлау да азап. Бiз көрген тауқыметтi шексең, ақылыңа өзi келтiрер едi. Бiз түскен осы күйдi тағдыр биле- ген кездегi табынышымыз емес, кемдiгiмiзден алған аласы- мыздай көресiңдер. Кiтаптағы заңдарың көктен тумаған бо- лар. Жүзеге асырар дәрменiн айтпасаң, ата-бабам да топшы- лаған сол заңдарыңды. Қасиетiмен ат шығарып, күйбiңсiз күн кешудi көксеген жандар бiздiң тұсымызда да болған. Бiрақ жалаң ой қуалап, сөз тақпақтаймыз деп, өмiрдiң шын мәнiн көрмей, мәңгiрiп бос қалғанымыз да көп кездестi. Бақ- сақ, жастықта қомсынбау деген дерт болады екен. Өрге ұмтылған талабың жақсы екен де, ал оның басындағы шөптiң нәрлiсi етекке бiтетiнiне мән бермеу жаман екен. Сөз төркiнiн ұғып тұрған боларсың, балам.

	– Айта берiңiз.

	– Айта берер жайым жоқ. Қой бытырап барады, соңынан





iлесуiм керек. Өз жөнiңдi жөндей алар сыңайыңды таныдым. Сендерге жол көрсету қолдан келмес, бiрақ жүрер жолың- ның қақ-соғы бiршама белгiлi. Өзiң кештiң, өзгенiкiн көрдiң. Соларды көкiрегiңе түйе бересiң. Ал, бала, сау бол.

	Шал таяққа артқан оң қолын жүре жинап, тақымын бiр көтердi де, қопақтап желе жөнелдi.

	Жiгiт өз назарын әуелгi бетiнде қайта бұрды.

	«Түкпiшек шал болса керек. Қарапайым дәлелдерiнiң сенiмдiсiн қарашы. Соншама қорытындының не пайдасын көрдi? Толысу, iс өндiру үшiн болса бiр сәрi. Өз iсiн өндiрiп те жүр ғой бiрақ. Өзiнен басқа кiмге керек дегенiм болар.

	Адам өмiр бойы жақсылықты жинайды, ақылын толыстыра- ды. Жай ғана қойшыда әлгiндей көрегендiк. Тек өз көкiрегiнде күй болады да жүредi. Басқа... Менi толғантты. Осылай қажеттi жерiне жұмсайтын шығар. Алдыңғының өнегесi осы емес пе?! Мен өзiмнен кейiнгiге берсем. » Бiрақ, ненi?

	«Неге сүйiне бiлсең сол ықылас,» – дейдi. Бұл үшiн сүйiнер iс қайсы? Қуанышын қалай кешер оның? Әлемнiң сан ойшылдарын оқығанда жетiскенi – осы. Өзгенiң айтқа- нын бiлгенге мәз болыпты да, өз мешеулiгiн көрмептi. Ойлай бiлудiң әрекет емесiне, оқи бiлудiң өмiр емесiне ендi ғана тұшынғандай. Соның бәрiнен әлгi шалдың берер өнегесi ба- сым жатқан сияқты. Әсерлi шағына дәл ұшырасқан соң ба, әлде қарапайым қарттың аузынан шыққандығынан ба? Көптiң бiрi ғой ол. Сонда мұның өзi кiм? Шынымен-ақ. То-

	лассыз қиналыс ше? Үнемгi қалау мен ұмтылу қайда қалады? Парқын ұғып, тұрмыстың жыбырынан безiнген көңiл қайтедi? Осының бәрiнiң себебi үш жыл сарғайып жатқан ұзақ науқастың әсерi ғана емес шығар.

	Ол басын төмен тұқырған күйi үйiне қайтты. Анасы әлде- не айтуға именшек тартып, ұлының алдына айран қойды. Ай- ран оның сүйiктi тағамы едi. Сырлы қасықпен ұрттап-жалап ұзақ iшетiн. Бұл жолы апыл-ғұпыл жұта салып, жантая кеттi.

	 	– Темiр келiп кеттi, сенi жайлауға апарам дейдi. Сергiп қайтқаныңды мен де жөн көрiп едiм.

	– Кетiп қалды ма?

	– Қайта соғам, дайын отырсын деген.

	– Баруға болар едi.

	– Мен де соныңды оң көрiп ем. Мiне, Темiр де келдi.

	– Жүр, кеттiк, – дейдi Темiр.

	– Онда не iстеймiз?

	– Жұмыс жетедi.

	– Ал мен қайтем?





	– Қалауың бiледi.

	– Белгiлi жайлар ғой, зерiктiрiп жүрмесе.

	– Зерiге қоймассың. Тұрлыбек күтiп тұр, қозғалайық.



	Машина үстiнде бес-алты адам отыр, жiгiттер олармен ыңғайсыздау амандасып, қастарына жайғасты.

	 	– Күн кешкiрiп барады, түнге қалдық-ау, – дедi бiрi.

	– Таңнан берi осының үстiндемiз. Әдеттерi емес пе бұлар- дың, – дедi екiншiсi. Бәрi де үнсiз кеп орнына отырған шо- ферға қарасып, күткен үмiттiң шегi де жеттi-ау дескендей керiлiсiп алды.



	Ауыл жанындағы ұсақ қырқалардан асып, жалпақ жа- зыққа түскен соң, машина жүрiсi жайлана қалды.

	Ұясына еңкейген күн шапағынан нұрланған селдiр се- леулер майға шомылғандай жылтырайды. Кешкi самалдың лебiне сүйсiне тербелiп, тәкаппар бас изеседi. Машинаны мiнбелей қуаласқан қарлығаштар тобы төнiп кеп, кiлт бұрылады. Бауырларымен жер сыза екпiндеп бiраз жер жанасалай ұшады да, оза шығып қайта айналады. Осы қимылдарын әлденеше қайталап барып, ақ далаға сiңiп жоқ болады. Бiрақ көп ұзамай-ақ тағы да бастырмалатып келе жатқаны. Көңiл аулау үшiн әдейi жасаған әрекеттерi сияқты. Еркiн өрiп, бейбiт ұшқан, қылығымен жанды ырза етер қастерлi құстар. Бұлар үшiн тiрлiк куәсi өмiрде бар- лығы...

	Сәрсен ендi бiр кез басын көтерсе, үстерiнде үйiрiлген қою шаңнан өзге дүние бетiн бүркептi. Тiрлiгiнiң тағы бiр күнi кейiнде қалды. Қалдырған iзi көкiрегiнде жазылмаса, көзге көрiнер дәнемесi жоқ. Жетiсе алмай жүрген жанның жемiссiз күндерiнiң бiрi. Орны жоқ үш жылды уайымдаймын деп.

	Машина бiр ауылдың үстiне кеп тоқтады. Сонда түнеп, таң сәрiден өз жолдарына қайта түстi. Кешегi ақ жазық ұзақ қабатталған қырқалармен ауысыпты. Белден асып, ойға түскенде көк иiсi мен қоңыр самал жел лебi бойыңды бiр сергiтiп өтедi. Рақаты жаныңа жайылғанша ол да артта қала- ды. Сырға бөккен әр төбенiң баурайында тiршiлiктiң күйi сезiледi. Әрқайсының қойнауында өзiндiк қуаныш қалып жатқан секiлдi.

	Шын тiршiлiк түс мезгiлi шамасында ұшырасты. Бiр қалыпты ұсақ жоталар өрлей биiктеген шоқылармен ауысты. Дымқыл мен көк иiсi жан-жақтан қабат аңқиды. Оңды-сол- ды жоталарды бөктерлей жайылған қойлар алыстан қыбыр- сыз, быртиып көрiнедi. Беткейге шаша салған сан түстi қой-





тастарға ұқсайды. Төбенiң ұшар басында тұмсығын желге көтерiп, қимылсыз қатқан қойшы ата төңiректiң бар сәнiне жарасып-ақ тұр. Қырқалы даланың бар сұлулығының тара- лар көзi сол сияқты. Әр тұстың әр алуан салтанаты сонымен келiп ұштасып жатқандай.

	Мұның бәрi Сәрсендi өзiнше құлшындырып, көңiлiнен әлдебiр суреткерлiктiң көзiн ашқандай болды. Төңiрекпен қоса елегiзiп отырған ол iштей алабұртып, масаттана түстi.

	Машина ең шеткi ауылдың қасына тоқтаған кезде оның көңiлi желiктi күйiнен әлi шықпаған едi. Жалғыз үйлi ауылда қойшының әйелi мен алты-жетiлер, арты бiр-екi жастар ша- масындағы үш бала жүр. Үшеуi қатар жамырасып, машина- ның екi жанынан кеп жабысты. Күн қақтап тоттанған, тозаң- ды жылтыр беттерiн май-май ғып шыға келдi. Бойлары жет- песе де дөңгелекке тырмысады.

	 	– Малдарыңа барыңдар, – деген шеше сөзiне ерiншектей көнiп, жалтақтай-жалтақтай қырқадан асты.



	Сәрсен бүгiнгi көргендерiнен өзiне мәлiм емес құпия сыр- дың ұшығын емiс-емiс түйсiнгендей болды. Әлдебiр жасы- рын қызу бойын сәл-сәл сергiтедi. Тек сол сергектiктiң өз көкiрегiнде немесе тiрлiктi ортада екенiн аңғара алмайды. Елеусiз ғана желiгi болмаса, сыр тереңi бойлатар емес. Бiрақ бұл үшiн әзiрге осы желпiнудiң өзi жеңiспен тең. Көзiн жұмған ой астарын сәл түртсе бұл күйден айрылып қаларын сезедi.

	 	– Көңiл алаңың аздап бөлiнейiн дедi-ау деймiн. Думан ортасына ендi келемiз, – дедi Темiр.

	– Ол нендей шуыл?

	– Шуыл емес, ду. Сен секiлдi бөгделер үшiн ермектi ай- қай. Ал бiздер үшiн кәнiгi қызмет. Ондағы жандар сенi қызықтыруға тиiс.

	– Күпкенi айтамысың. Мен оны ұмытты дейсiң бе. Қойлы ауылдың бiр қызықты жұмысы емес пе.

	– Онда анау көрiнген шоғыр сол қызықты жұмысың. Зор- лап болса да қоздыр өзiңдi.

	– Мен тек өзiмнен қорқам. Күткенiмдi таппайым деп емес, тапқаныма тамсанбаймын ба деп қорғалаймын.

	– Сен дүниенiң бәрiне биiктен қарама. Өзiмдей жан осы- лардың iшiнде де жүр деп есепте. Мүмкiн, дәл сендейi жоқ- ақ шығар. Бiрақ сен бар деп есепте. Мен аңсаған өмiрдiң бiр пұшпағы осы деп ойла. Көрген өмiрiңнiң ұсақтығына күйiнбе. Өмiрде болатын өмiр осы. Ал осыған қосар үлесiмiз қандай? Оның қамына қапалану – борыш.





	– Осы жайында кеше тағы естiп ем.

	– Кiмнен?

	– Қарт адамнан. Қойшыдан.

	– Қарауылдағы ма?

	– Иә.

	– Рыздық қой. Терең шал.



	Олар Темiр нұсқаған шоғырға кеп жеттi. Қауырт қимыл үстiндегi жұрт тыйыла қалып, келгендерге қарасты.

	 	– О, неге аңқая қалдыңдар. Аллаларың жiберген елшi деп пе еңдер. Қой арасы үзiлген соң тағы қолмен сүйрейсiңдер ғой!

	– Е, мына алланың елшiсi дәл өзiндей боп тұрған жар- лықшың кiм? – дедi Сәрсен.

	– Ол бәрiмiздiң рухымыз, – дедi Темiр.

	– Болса болар, тым тебiрене қарайды екенсiң.



	Жұрт ынтыққан қимылға енгенде, әлгi айқайшы қыз бұларға қарай жүрдi.

	 	– Жолдас зоотехник, жұмысымыз бабында. Айтар өзгерiсiмiз жоқ.



	Темiр оған қымсына қарайды, бiрақ жауап қатпайды.

	 	– Сiз жарлыққа жаттығып, саулыққа сараңсыз-ау деймiн.

	– Сiздiң де берегейлiгiңiздi көрiп тұрмыз.

	– Онда бiр-бiрiмiзге қарыздар болып қалмаппыз, – дедi де Сәрсен шулы топқа қарай беттедi.



	Тұс-тұстан кеу-кеулеп күпке аузына анталата тықсырыл- ған қойлар төрт тағандай шегiншектеп, жалп-жалп суға секiрiп жатыр. Судан қалқиып бастары ғана көрiнедi. Кейбiр жүзгiштерiнiң жайқалған жотасы мен бұлтаңдаған құйрықта- рын байқайсың.

	Сәрсен назарын андағайлаған топқа бұрды. Желпiне жiнiккен жұрт. Қиқуласқан айқайлары қоймен қоса өздерiне де дем секiлдi. Әлгi қыз қайта араласыпты. Арлы- берлi қол нұсқауы тым жиi. Сермеген жағына бұрылып бiреуi кетедi. Ендi тез басып осылай беттедi. Қимылы аз жас жiгiтке келе:

	 	– Өзiңдi-өзiң зерiгуге ұстап берiп тұрғаның не? Науқа- сыңның жұртқа жұртқа жұғатынын бiлемiсiң, – дедi де өте шықты. Жерден айыр ағаш алып, Сәрсенге жақындады.

	– Қызықтап тұрсыз бiлем. Бiрақ қызығына батпапсыз. Ра- қатын жан-тәнiңiз қабат сiмiрсiн, мына ағашпен жүндес қой- лардың жотасын былай етiп бiр батырып қап тұрыңыз.



	Сәрсен жотадан емес, қылқа мойыннан басып, қойларды бiр-бiр сүңгiтiп алды.

	 	– Әдемi сүңгiтесiз!





	– Осы ауылда өскен бала боламыз.

	– Күмәнiм жоқ.



	Сәрсен бұл жұмыспен ұзақ алданды. Қойлар кейде екi- үштен тығыса жүзiп, орта тұстан керi қайтады. Мұндайда Сәрсен күпке арығының екi жағына кезек секiрiп, оларды ағашпен оңдап жiбередi. Адамдарды бақылай жүрдi. Бiрiн- бiрi желiктiредi, бiрiн-бiрi елiктiредi. Бiлек, балтырларын түрiнiп алған. Қажетсiз болса да қара күштерiн аянбай жұмсасады. Маңдайдан аққан тердi алақанның қырымен бiр сүйкеп, жамбастарына сүрте салады. Ауыздарында да тыным жоқ.

	 	– Төкен терлеген сайын түр бастап келедi. Алғашында тек сүйреп қана жүр едi, ендi екi қолтығына екi қой қысыпты.

	– Тарамысша тартылып, Әскербек те мойыр емес.

	– Кеңестi зорламаңдар, жаңа үйленген ғой.

	– Үйленгелi жүрген бiзге рақым жоқ па?

	– Тағы бiр той жақын дешi.

	– Бәле! Сендей күнiмiзде асауды тырп еткiзбеушi ек. Сау- лықтың артқы аяғының серпiнiне шыдамаймысың.

	– Қағаз сорған бор кемiктер емес пе бұлар...



	Сәрсен жұмысты жұртпен бiрге бiр-ақ тоқтатты. Ағашын бiр шетке жүре лақтырып, бұлақты қуалай жүрдi. Бұлшық еттерi сәл сыздағандай болады. Оның есесiне, денесiнде сергектiк бар. Жан жүйесi тынығып, бойын езген ойлар көмескiлене қапты. Көңiлiнен сәл-пәл масаттық бiлiнедi. Жеңiс емес, әрине, бiрақ түбiнiң қайырына иланатын сыңай- ын танып тұр.

	Бұлақ басындағы жалғыз төбеге шығып, батып бара жат- қан күнге қарады. Әр заттың шығысында өзiнен екi-үш есе үлкен көлеңкесi, ал батысында – солған бозамық нұр. Баға- нағы қуатты сәуле жоқ. Күннiң өзi де баяу салбырап түсiп бара жатқан үлкен қызыл дөңгелек. Шыққаны мен батқаны

	 	– тiрлiктiң екi айырмасы: бiрi – өмiр, екiншiсi – түнек. Та- ңертең шетi қылтия-ақ сәулесiн шашып жiберушi едi. Қазiр соларын жайымен қайта жинағандай. Шыққандағы сәулесi мына төңiрекке лап етiп бiр-ақ тараса, ендi бiртiндеп түнерiп қалып жатыр. Ұясына ене-ақ көлеңкелер ғайып болды. Ма- ңайды күлгiн қоңырлық басты. Әлдеқайдан салқын самал шықты. Күндiзгi ауа қайта жаңарып, аузыңнан тазалық дәмiн тамсанасың. Тынысың кеңiп, төңiрегiңдегi заттар алыстай қалады. Бәрi де күн ұзынғы тiршiлiктен шаршап, ендi ғана демалысты қалғуға енгендей тыншу.



	Тек тiршiлiктiң иесi жандылар ғана әлi саябыр таба ал-





мапты. Сақ құлаққа олардың алуан дыбысы тез-тез құбылып, одан сайын көбейiп естiледi.

	Ал мына қойлы ауыл тiрлiгi мүлде өзге. Ың-жың сапы- рылыс, ығы-жығы қозғалған қарайғандар. Әр үйдiң қасын- да өзiнше тiршiлiк, бiрi белдеудегi бұзаумен әуре, бiрi жер ошаққа отты жаңа бықсытып жатыр, ендi бiрi состиып қоралап келе жатқан қойды барлайды. Көпшiлiгi... Жоқ, көпшiлiктiң шоғырланған жерi жоқ. Тарам-тарам болып, бытырап кеткен. Түгелдей әлдененiң қамында жүр. Батқан күннiң рақатына қарап, тiршiлiк заңын ұмытқан сәтке болса да табиғаттың қамсыз бөбегi болған жан байқал- майды.

	Ал өз тұрысының жөнi не? Қамсыздығы қандай, ұзақтығы қанша? Әлгiндегi бұлшық ет қуанышы мен осы сәттiк пәк қалпының мұның мақсаты үшiн не пайдасы бар? Күндiзгi iсiнен сезген рақаты не? Бiраз жанының дамылдағаны ма? Рас, онда өз алаңсыздығын аңғарған жоқ. Оны ендi бiлiп тұр. Бойындағы жеңiлдiктiң өзi сол жан тыныштығынан туған бо- лар. Әрине, ойдан арылуды мансұқ етiп жүрген жоқ. Бiрақ құрғақ қиялдың қаупiн түйсiнген секiлдi.

	Қасына баппен адымдап, Темiр келдi. Ол да ойлы екен.

	 	– Зытып кеттiң ғой, қайда болдың?

	– Iс тындырдым. Бiраз малшыларды аралап шықтым.



	Жүктеген аманаттарын тараттым.

	 	– Иә, сен тындырудасың. Мұндағылар сенi бағалайды екен. Күн ұзын қалаулы iсiңдi атқарып, түнге қарай соның ләззатын сезiнуге не жетсiн!

	– Бiздiкi әншейiн ұсақ жұмыстар ғой.

	– Қолма-қол жұрттың тiлегiн қанағаттандырасың.



	Қастерлi емес пе.

	 	– Бала, сен менi жұбатпа, – дейдi Темiр.

	– Жұбатқаным емес, қызыққаным. Жағдай мен уақытқа сай әрекет. Бекершiлiгi жоқ.

	– Ал сенiң жағдай мен уақытына жетпей тыпыршуың бекершiлiк. Мен iстеген iстер менiң мендiгiмнен деймiсiң. Менiң орнымдағы кез келгеннiң атқаратыны. Тiптi кiм өзiнiң iсiн қанағат тұтып, масаттана қалушы едi.

	– Ал сен сендiгiңнен ғана iстелетiн iсiңе ұмтыл.

	– Ұмтылмай жүрмiн бе оған. Көлденең кездескен күнделiктi тiрлiктi бәрiбiр аттап өтермiсiң. Сен қажетсiн- бегенмен өзгелер мұқтаж.

	– Қомсынбау дертi жастыққа жаппай тән дейдi Рыздық. Өзгеге де өзiм деп қара дейсiң сен. Екеуiмен де келiсем. Осы





мыз тек жастықтың желiгi болып қалмасын деймiн. Қомсын- бай өтейiк, тiлеп өтейiк.

	 	– Әрекетсiз кетпейiк, – дейдi Темiр.

	– Әрине.

	– Жылдар қалып жатыр.

	– Иә, жылдар қалып жатыр. Өткен күн қанағатын тап- пайды да, орны ашиды. Сонсоң бүгiнгi күннiң табына қыз- байды. Өмiрден алсаң ғана бере аласың. Алуға икемсiздiк берерiн мандытпай жүр. Тым түзу кетiптi. Осы жүрген көп- тiң бiрi емесiне, солардың талайы осы қиналыс жолынан өтпегенiне кiм кепiл. Ешкiмдi бiлмейдi, сондықтан өзiн құдай санайды.



	Рыздық пен Темiр соны күйретiп тұр. Өзiм болам десең, жұртты бiл де, қайта түле дейдi.

	 	– Кешкiрдi ғой, қайтайық, – дейдi Темiр.

	– Мен ашпын, – дейдi Сәрсен. – Қоналқымыз кiм?

	– Бағанағы әмiршi қыз. Әкесi қойшы, өзi мал дәрiгерi. Олар жасаулы шайға дәл келдi.

	– Сейiлге шыққаныңыз, шаршамаған екенсiз, – дейдi қыз.

	– Сiзден де босаңдық бiлiнбейдi.

	– Менiмен салғаспақсыз ба? Мен бәрi бiр шаршамайым ғой.

	– Iсiне берiлген жан сөйтетiн болар.

	– Ал мен берiлгендiк туралы ойламаймын да. Сәрсен қызға емiрене қарады. Мiне, ықылас!

	– Ендi не туралы ойлайсыз?

	– Өзгелер ненi болса, мен де соны.

	– Сонда да.

	– Жауапты iс туралы, күннiң бос өтпеуi туралы...

	– Тағы?



	Қыз тiксiнiп қалды. Бейтаныс жiгiт маңғаз қалпынан аумай, мелшиiп отыр. Қыз назарын Темiрге салды. Ол аздап қипыжықтағанға ұқсайды.

	 	– Қарағым, Жамал-ау, шәй iшсеңдершi, – деген шеше сөзiн пайдаланып, қыз әлгi сұрақты жауапсыз қалдырды.



	Сәрсен де қуаштаған жоқ. Өзiнiң дағдылы топшылауы- на көштi. Жаратылыстың нәп-нәзiк жаны. Суарылып, қатайып алған. Сонда бар ләззат көзiн еңбегi қанағаттан- дыра ма? Қаладағы қыз қызықтарын немен толтырады? Жан дүниесiнiң ермегi не? Әлде iскер, жалаң пенде ме? Шешiмге келгенде қиналмас дәлдiк те, жан құбылысы қал- тарыссыз тура кетер болмаса. Қалай да қуатының молдығы анық.

	Жамал мен Темiр тек жұмыс жағдайын ғана қозғасады.





Оларын Сәрсен жөнсiздеу санайды. Ықылас пен ынтымақтан гөрi амалсыздыққа соғатындай. Амалсыздық Темiрдi жеңбе- се керек едi. Қыз ыңғайына илiгуi мүмкiн.

	 	– Балалардың төсегiн өзiң жайла. Бiз сыртқа шығайық. – Шешесi көрпе-жастығын көтерiп есiкке бет алды. Сәлден соң әкесi де орнынан тұрды. Екеуiнiң күзетке шыққаны.



	Жамал аса бiр пейiлдiлiкпен Темiрге жаутаң етiп жымиып қалды.

	 	– Көңiлдерiңiз неге пәс?

	– Менiң көңiлiмнiң бар көрiктi шағы осы, – дейдi Сәрсен.

	– Көңiл шiркiн билеп кетсе қиын ғой. Қиюына қайта кел- генше мүжiп тастайды.



	Жамал ойларының кешегi шал сөзiмен төркiнi бiр. Екеуi де Сәрсендi қылтадан шалып жығады. Бұл болса, өзiндегi бардың бәрiн даралыққа балап едi.

	 	– Өзiңiзде ондай болмай ма?

	– Аздап. Бiрақ әр күннiң рақатын көбiрек сiңiрем де, кереметтiң бәрiн ертеңнен күтем. Сонда жалықпайсың.

	– Сонсоң ертеңiңiз кереметтi бере ме?

	– Бередi. Әр күн өз кереметiн бередi.

	– Бүгiнгi күннен не алдыңыз?

	– Бағанағы лепiрген жұрттың қызуы сiзге дарымады ма?



	Қалада оны кинодан көредi. Бiрақ шындығына сене бермейдi. Қажеттi жұмыстың тынғанын ойлау ше? Ол да тыншу әкелмей ме?

	 	– Әдемi романтик екенсiз, – дейдi Сәрсен.

	– Жалаң болмаса, онысы таптырмас қасиет қой, – дейдi Темiр.

	– Ал мен бiлетiн жастардың бәрi романтик, – дейдi Жамал.

	– Әрине, бәрiнде де көксеу бар, – дедi Темiр.



	Сәрсен бұлардың барлық түйiндерiмен iштей келiседi. Әркiмнiң де өз қалпын мiсе тұта бермейтiнiне қанып отыр. Биiктен-биiкке өрлеу – бәрiнiң тiлегi. Маған ғана тән деген қасиеттi ұшырасқан әрбiрi екi орайды. Даралық деген не нәрсе сонда? Адамзатқа тән барша қасиеттiң жиынтығы ма? Даралық даналықпен егiз. Мұның даралыққа ұмтылуы – да- налыққа ұмтылу. Қандай даналық? Өз iшiнде ғана пiскен Рыздықтың даналығы ма, жоқ жалпақ жұртқа өнеге берер жария даналық па? Әзiрге екеуiнен де құр алақан. Болашақ- та... Қалай да соның шегiне ұмтылмақ. Қазiр ол көптiң бiрi ғана. Жұртты оқып, содан бiр қорытындыға келмек. Осы жүрiсi – соның барлауы.





Сәрсен Темiр мен Жамалдың өзара құптасқан сыбырға берiлгенiн ендi аңғарды. Сәрсен ойлаған сыртқы әлемдi олар ұмытыпты. Несi бар сән қосақ, тең қосақ.

	Сәрсен сыбдырсыз тұрып, сыртқа шықты. Ала қоңыр түн екен. Әр тұста жылтыраған оттар. Анда-санда қалай болса солай, үре салған ит пен немқұрайды дыбыстаған күзетшi да- усы шығады. Еркiн ескен салқын самал құлшындырып, алға итере түседi. Бiрақ Сәрсен ұзақ жүрмей, үйге кiрдi. Үнсiз шешiнiп, салулы төсекке жата кеттi.

	Таңертең ерте оянды. Басы тынық, бойы жеңiл. Қасында- ғылар тұрып үлгерiптi. Бұл да жатпады.

	Кешегi өзi шыққан төбе басында қалқиып бiреу тұр. Темiр болар. Сәрсен солай беттедi. Анау қозғалар емес. Ба- сын бұрмайды, шығысқа қарап, қатып қапты. Қарыннан соқ- қан жел шашын желпiп, көзiне басады. Жоқ Темiрге ұқса- майды. Жамал екен.

	Жамал қасына келген Сәрсенге көңiл аудармады. Алыс- тағы күн қызуынан қуат алып, балқып тұрғандай сыңайы бар. Жүзi де аса бiр нұрлы қалыпқа енiптi. Жаңа көтерiлiп келе жатқан күн бар шапағын қыз бетiне ғана түсiргендей құбылтады. Маңғаз, паң. Жоқ, нәзiк, пәк және тұлғалы. Иә, аса тұлғалы, жанарында рақат пен тәкаппарлық.

	Сәрсен қызға қызыға да, құныға да қараулы. Оқыс сөз қатуға батылының жетпегенiн сезiп, өзiн жiгерлендiрмек бо- лады. Онысының әсерсiз екенiн тағы ұғады. Мына қыз асқар шыңдағы сәндi мүсiн сияқты, жер басып жүрген пендеге ұқсамайды.

	 	– Таң арайынан сiз де тоят алып тұрсыз ба?



	Үнi де тым майда, әсерлi екен. Кеше қатқыл, саңқылдап естiлiп едi.

	 	– Мен тоятты жерден алып тұрмын және сол арқылы күннен де алулымын.



	Қыз үндемедi, қаперiне де алған жоқ. Бойын тез жинап кәдiмгi қалпына ене қалды.

	 	– Не кештiң?



	Қыз таңданып, жiгiтке бұрылады.

	«Не кешкенi қалай?» Белгiлi емес пе? Жоқ, шынында, не кештi? Рақат? Тiршiлiк рақаты болар. Рақаттың бәрi бiр ғой.

	 	– Тiршiлiк рақаты болар, – дедi қыз, күмәндi ойын сырт- қа ақырын ғана естiртiп. Артынша қайта нықтады.

	– Иә, тiршiлiк рақаты!



	Тiршiлiк рақаты! Мұның қолына түспей, көксетiп жүргенi





осы емес пе. Арқасына тiрлiктiң табы батпай, тиiп-қашқан iсiнен ықылас таппай жүргенi сондықтан екенiн тұшына түйсiнген жоқ па едi. Ал бұлардың кәрi-жасының айтатыны сол. Бұл құштар болып, жете алмайды, өзгелер қалаусыз-ақ кете алмайды. Сыры не? Әр душарлықты қанағат ету ме? Оларда мәжбүрлiк сезiлмейдi. Көңiлдерiндегi шындық сол. Шетiн кеше өзi де қолымен ұстаған. Әрине, бұл үшiн тiршiлiк рақатының соқпақсыз шиыры әлi басталған жоқ. Рақат тек қуанышта емесiн бiледi. Және бұл – рақатты рақат үшiн аңсаған емес. Беру үшiн алу шарт. Мақсатты алуды қалады. Алудың қиынға түскенi содан.

	 	– Сiз сүйсiне бiлмейтiн болуыңыз керек. Сәрсен жәбiрлену орнына таңырқады.

	– Мен әдемi сүйсiнем, бiрақ ойым үнемi бөгет жасайды. Бұлай балаша ақталуынан өзi ұялды. Қыздың сықылық-



	тап күлгенiне аздап жәбiрлендi.

	 	– Мен күлiп тұрып ойлай берем, – дедi қыз күлкi арасы- нан.

	– Ойлай тұрып, ойсыз күлем. Бұл да тiршiлiк рақаты. Ал жұмыс үстiндегi ойдың рақатын тек кешкендер ғана ұғар. Өңiңде түс көру деген сол.



	Мына қыз басқан қадамынан ләззат аламын дейдi. Шалдiкi дәлелдi қорытындылар. Екеуiнде де өмiр қуаты мол. Кешегi жұмыс үстiндегi адамдарда ше?

	Сәрсен оларға қадағалап қарамаған. Қазiр бәрiнiң кес- кiнiн анық көрiп тұр. Алып бара жатқан желiк бәр-бәрiнен бұлқынып тұрған жоқ. Бек әрбiрiнiң тынысы ықыласты сүйсiнiске толы. Мұны Сәрсен қапысыз аңғарған. Қойнау- ына өзiн баураған да сол тыныс болатын. Кешегi күндi ой- лағанда Сәрсеннiң көкiрегi әлденелерге тола қалды. Және сол әлденелерден жiгiт бойы құлазу емес, құлшыну сезiндi. Бiр сәт – дүние рақаты – тiршiлiк қуатының қызуына қыз- ғандай болды. Сол күндi қайта кешуге асыққан ол бұл шақ- та жұмыс басына барып қалған қыз соңынан жүрдi.





	Оглавление

	БIРIНШI ТАРАУ

	ЕКIНШI ТАРАУ

	ҮШIНШI ТАРАУ

	ТОР IШIНДЕ

	АРҒЫ ЖӘНЕ БЕРГI АСЫРА СIЛТЕУЛЕР

	Бергi асыра сiлтеу

	АҚЫРҒЫ ҮМIТ

	ТҮНДЕ ЖӘНЕ КҮНДIЗ

	Күндiз

	ЖIГIТТIҢ ЖЫЛАУЫ

	К®РШI ҮЙДЕГI ҚЫЗ

	НАЗАР ЖӘНЕ БАЗАР

	КЕЗЕҢ

	СЫЙЫМСЫЗ

	ОЯНУ

	АҢСАР

	®РЕКПI ШАҚ





