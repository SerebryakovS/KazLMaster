	Алдан Смайыл

	Тарихи зерттеулер





	Бұл кітапқа жазушы, публицист, ҚР Мемлекеттік сыйлығының лауреаты Алдан Смайылдың ежелгі Ақмола – Қараөткел өңірінің тарихын ұзақ уақыт зерттеудің нәтижесінде жазылған тарихидеректемелік туындысы енген. Шығармада осы аймақтың және өңірдің саясиәлеуметтік орталығы болған қаланың бірнеше ғасырғы тарихы нақты мұрағаттық деректермен баяндалады. Кітапта Батыс Еуропа, Араб – Иран, Қытай және Ресей тарихшылары мен саяхатшыларының мәліметтері кеңінен пайдаланылған. Еңбектің ерекшелігі ретінде аталған өңірде билік құрған тарихи тұлғалар туралы мол мағлұматтар берілгендігін айтуға болады. Зерттеуде Ақмола – Қараөткел аймағының байырғы елі туралы да тарихи деректерге кеңінен орын берілген.

	Сонымен қатар қазақ жерін бағзыдан мекендеген тайпалардың, оның ішінде ғұндар мен арғындардың көне тарихы нақты деректермен баяндалған. Туындыда Қытайдың орта ғасырларда, одан да бұрын өмір сүрген Мунн Ли, Ма Шаңшу секілді саяхатшыларының зерттеулері, VІІІІХ ғасырларға тиесілі «Манихейская сочинения», «Записка Янычара», т.б. құнды ғылымишежірелік мұралар молынан пайдаланылған. Біздің заманымызға дейінгі және дәуір бастауындағы кезеңдерде Ұлы Далада болған тағдырлы шайқастар мен оқиғалар нанымды суреттеледі.

	«Арғын баяны» еңбегі де тарихи деректердің молдығымен ерекшеленеді.

	Шығарма публицистикалық бейнелі тілде жазылып, қалың оқырманға арналған.





	Ғұн тілінде «Ақ» – Батыс, «Мола» – Қамал ұғымын білдіреді. Ақмола – «Батыстағы қамал» деген атпен ұлы даланың даңқты ұландары – ғұндар салған қала.

	Ақмола өңірі туралы алғашқы жазба деректі 12531255 жылдары француз королі Людвик ІХдың тапсырмасымен осы өлкеде болған Фламанд саяхатшысы Рубрук Вииллем қалдырған.

	Қала маңындағы Бытығай шаһары 1375 жылы Италияда шығарылған «Каталон картасына» түсірілді.

	Қытай ғалымы Ма Юн: «Ескі Жібек жолы Алтау тауының шығысын өрлей келіп Альпі тауына қарай жөңкілген. Сол ұзақ жолда жүргінші Ақжолға (Бозоқ) сәлпәл тыныстайтын», – деп жазады.

	Ақмола аймағының алғашқы билеушілері мен сұлтандары – Әз Тәукеден тараған Сәмек, Есім, Құдайменде, Қоңырқұлжа.

	1832 жылғы 22 тамызда Ақмола бекінісі салынып бітті, сол күні ресми түрде округ болып жарияланды.

	1838 жылғы 25 мамырда Кенесары бекіністі талқандады. 1862 жылғы 7 тамызда Ақмолаға қала дәрежесі берілді.

	1909 жылы Ақмола уезі құрылды.

	1997 жылы 10 желтоқсанда Ақмола қаласы Қазақстан Республикасының астанасы болып жарияланды.





АЛҒЫСӨЗ немесе Астана ғасырларының бүгінгі тәлімі




	Астана ғасырларына әуелі бүгінгі күннің көзімен қарағымыз келді. Алыс тарих – шежіре, шежіре соңы – ұлағат. Көне Қараөткел, Ақмола ғұмырбаянының ақиқатын Арқадағы ардақты Астана баян етсе дегенбіз. Сол ақиқаттың сыры тым тереңді. Қария қала, бағзы шаһарды төсіне қондырған ұлы дала сөйлеп бір кетсе, ұзақ та ұзақ жылдардың баянын ағыл да тегіл ақтарар еді.

	Еркін де айбынды астана жайлы армандаған, сол жүрекжарды арманына жете алмай кеткен елдер қанша дер еді.

	Астаналарға замандар да, заманына жарасқан тұлғалар да ғұмыр бергенін айтар еді.

	Астана тәлімі – елінен, елінің тәлімі – ерінен екенін сездіруге асығар еді.

	Ғасырлар құпиясына қанғың келсе, Астананың бүгінгі тағылымынан сусында дер еді.

	Ұлы дала ұлағатымен тарихқа ұзақ сапарды Елорда баянынан бастадық.





АҚМОЛА – ҚАРАӨТКЕЛ ТАРИХЫ





І. ҒҰН ҚОРҒАНЫ ЖӘНЕ КОРОЛЬ ШОЛҒЫНШЫСЫ




	Ұлы даланың кіндігінде орын тепкен Ақмоланың, қазіргі астананың тарихы көне өркениет пен ірі саяси оқиғалардың, дәуірлік өзгерістердің тарихы деуге дәлел жеткілікті. Деректерге сүйене отырып, астана шежіресі біздің заманымызға дейінгі III мыңжылдықтан басталады деп кәміл айта аламыз. Шаһардың шаңырағын алғаш көтергендер нақ осы мыңжылдықта ұлы далада ұлы империя құрған ғұндар болатын. Бұл берік байламды шетелдердің саяхатшылары ХVІІІХІХ ғасырда емеурінмен аңғартып кетсе, қазіргі қазақ зерттеушілері ашық мәлімдеп отыр. Оларға дәл осындай батыл пікір айтқызған тарихи орын – Астанадан небәрі он бес шақырымдай жердегі Тайтөбе белінің үстінен табылған ескі қамал.

	Дәуірінде айбыны асып, қуаты тасып тұрған ғұн көсемдері Сарыарқаның төсіне, төрт құбыланы тоғыстырған жер ортасына, Нұра мен Есіл өзендерінің арасында жатқан Тайтөбенің үстіне қамал салыпты. Кеңдігінен бас айналатын, қараған көз сүрінбейтін ұлан даланы сол қамал күндізтүні қалт еткізбей қарауылдаған. Ғұн тілінде «Ақ» – Батыс, «Мола» – Қамал ұғымын білдірген. Сонда Ақмола атауы «Батыстағы қамал» деген сөз болып шығады.

	Осы тұжырымның тарихи дәлдігіне Қостанай облысының жерінен Ақсекент қаласының орыны табылғаны, шаһардың аты Батыстағы қала делініп аударылғаны да нақты дәлел.

	Тағы бір айғақ – Жезқазған өңіріндегі Ақмола тауы. Осы дала тауында да көне қорғанның сілемі әлі күнге айқын танылады. Соған қарап ғұн империясының Сарыарқадағы әскери қамалдарының жалғыз болмағанын аңғарасың. Ал мұндай қорғандардың маңы елсіз болмайтыны және белгілі. Тайтөбедегі қамалдың бойы бағзы заманнан малшылар мен егіншілердің, қолөнер шеберлерінің құтты мекеніне айналған. Ғұлама ғалым Әлкей Марғұлан «Ежелгі жыр-аңыздар» атты зерттеу еңбегінде: «Есіл, Нұраның арасындағы үлкен айдын – Тоғаныстың тоқсан екі көлі ноғайлы-қазақтардың жойқын егін салған жерлері. Қызыл мола, Сұлу там, Сырлы там, Хан сүйегі солардың жәдігерлері», – деп жазады.

	Осындағы Қызыл тамды әйгілі Қарауыл ақын да жырға қосқан:



	Кенжебай жайлау қайда Бозайғырдай,

	Шыға тоқтап жатады мал қайырмай.

	Ақмола – Қызылмола арасында,

	Қонады керейқыпшақ ірге айырмай, –



	деп басталатын ұзақ жыр бертінге дейін осы өңірде айтылып келеді.

	Қызыл мола атауындағы «мола» сөзі ғұн тілінде қамалқорған мағынасын бергенін еске алсақ, сол империяның Астана маңындағы бекінісі екеу болғанын болжай аламыз.

	Ертеден осылай әскери стратегиялық ерекше маңызға ие болған өңірде қанша рет майдан ашылып, қанша рет жан алысып, жан беріскен ұлы шайқастар өтті екен десеңізші. Сол ұрыстардың өтінде батырлық, қаһармандық дәстүрдің қалыптасқаны және анық. Өзіміз жоғарыда сілтеме жасаған кемеңгер ғалым Әлкей Марғұлан халық шежіресінде Ер Көкше мен Ер Қосай бір туысқан кісі болып көрсетілетінін, олардың арғы атасы «Манас» жырында – Қамбар делінетінін, Атбасар мен Есіл даласын қоныстайтын уақ тайпасы сол екеуін түп атасы етіп дәріптейтінін айтып кеткен. Олай болса, эпостық батырлар Қамбар, Ер Көкше мен Ер Қосай Астана топырағының ту ұстап жауға шапқан жойқын ерлері.

	Осы жерде тарихи аңызәпсаналарда Қамбар батырдың арғын елінің түп қазығы ретінде де дәріптелетінін айта кеткеніміз жөн. Енді Ақмола атауын ғұн дәуірінен тарқатуымыздың ғылыми деректеріне нақтылы тоқталып өтейік.

	Менің қолымда ғалым Қайрат Ғабитханұлының «Ақмола ғұндардан қалған атау» деп тақырып қойылған мақаласы бар.

	Қайрат 1965 жылы Қытай Халық Республикасының Шыңжан өлкесінде дүниеге келген. 1987 жылы Пекиндегі Орталық ұлттар университеті филология факультетінің қазақ тілі мен әдебиеті бөлімін бітіріп, осы университеттің өзінде 1992 жылға дейін қазақ тілі кафедрасында оқытушы болып қызмет атқарған.

	1992 жылдың күзінде Қазақстанға, байырғы атақонысына оралады. Ұлттық ғылым академиясының Ахмет Байтұрсынов атындағы тіл білімі институтының аспирантурасына түсіп, 1996 жылы академик Ә. Қайдаровтың жетекшілігімен «Нанымсенімге байланысты қазақ тіліндегі тұрақты тіркестер» атты қазақ тілінің рухани лексикасын этнолингвистикалық тұрғыдан зерттеуге арналған ғылыми диссертация қорғап, түркі тілдер мамандығы бойынша филология ғылымдарының кандидаты дәрежесін алған.

	Ғалым көне ғұн тілі мен қазіргі қазақ тілінің лингвистикалық және басқа ортақ белгілерін тарқата келіп, Ақмола атауы сонау әріден, ғұндар заманынан қалған тарихи атау, сондықтан оны бүгінгі күнгі тілдік ұғыммен түсіндіруге келмейді деген байлам жасайды. Бұл түйін біз үшін құнды, тарих үшін мәнді болғандықтан Қайрат Ғабитханұлының өз дәйегін қазқалпында келтірейік.

	«Ақмола» сөзі «ақ» және «мола» деген екі сөзден жасалғаны белгілі (бұл сөздердің қазіргі қазақ және басқа түркі тілдеріндегі мағынасына тоқталмайақ қоялық). «Ақ» сөзі ертеде реңтүс ұғымымен қатар «Басы» деген геосимволикалық мәнді де білдірген, әрі солай қолданылған. Сол сияқты «қара» сөзі – солтүстікті, «көк» сөзі – шығысты, «қызыл» сөзі – оңтүстікті, «сары» – орталықты білдірген. Және мұның бәрі күнге табынуға байланысты қалыптасқан. Қазақ халқының этникалық құрамына кірген ертедегі ғұндар, сақтар, көне түрік ру тайпалары күнді тәңірі санап, оған табынып келгені белгілі. Осы негізде олар күндік бағдар тәсілін қолданған, атап айтқанда, күншығыс, күнбатыс, терістік, түстік – әлемнің төртбұрышты горизонтальдық моделін пайдаланған. Рамстед алтай тілдеріне ортақ сан есім деп тек қана «төрт» сөзін көрсетеді (М. Томанов. «Қазақ тілінің тарихи грамматикасы». – Алматы, 1988, 200бет). «Төрт» сөзінің мұндай ұқсап кетуі, кең жайылуы кездейсоқ құбылыс емес. Бұл сөздің бір кезде ортақ танымнан туған, өте байырғы көне сөз екенін дәлелдейді. Төрттің дүниетанымдық сан екенін ауызекі тіліміздегі «төрт төңірек» (айнапа), «төрткүл дүние» (жер жүзі, бар әлем), «төртеу түгел болса, төбедегі келеді, алтау ала болса ауыздағы кетеді» (бүкіл ел болып біріксек, бәріне қол жетеді, алты алаш болып бөлінсек, бәрінен айырыламыз), тағы басқа толып жатқан тұрақты сөз тіркестерімен қоса ертедегі көне түрік жазба мұраларымыздан да байқаймыз. Мәселен: «...тоғыз оғыз бектері, халқы, бұл сөзімді мұқият тыңда, терең ұқ, ілгері – күншығыста, оң жақта – күн ортасында, кейін – күн батысында, сол жақта – түн ортасында оның ішіндегі халықтың бәрі маған қарайды, халықты осынша көп еттім...» (Күлтегін жыры),

	«...Биікте көк тәңірі, төменде қара жер жаралғанда, екеуінің арасында адам баласы жаралған. Адам баласы үстіне ататегім Бумын қаған, Істеми қаған отырған. Отырып түрік халқының елжұртын қалыптастырған, иелік еткен. Төрт бұрыштың бәрі дұшпан екен, сарбаздарымен аттанып, төрт бұрыштағы халықты көп алған, бәрін бейбіт еткен, бастыны еңкейткен, тізеліні бүктірген...», ...Оғыз қаған төрт тарапқа жарлық жүргізді, «жердің төрт бұрышының қағаны болсам керекті» (Оғызнама жыры) дейді. Әрине, атабабаларымыздың дүние – төрт бұрыш деген түсінігі осы кездерде ғана қалыптаспаған, бұдан көп ілгері, яғни біздің жыл санауымыздан бұрын мәлім болған ғұн тайпаларында қалыптасып болғанын Қытай жазбаларынан көреміз. Қытайдың «Ханнама. Ғұндар тарауы» 94бөлімінде: «Ғұндар өз қосындарын төрт түрлі түстегі аттарға мінгізіп, төртке бөлініп, қарсы жақты қоршайды екен де, шығыс жағынан – көк аттылар, батыс жағынан – ақбоз аттылар, түстік жағынан қара аттылар шабуылға өтеді екен», – деп жазылған. Ханнамадағы «жазылған деректен ғұндарда сол кезде дүние – төрт бұрыш деген ұғыммен бірге әр бұрыштың (бағыттың) рәміздік реңтүсі болғанын байқауға болады. Атап айтқанда, көк түс – күн шығысты, ақ түс – күнбатысты, қызыл түс – оңтүстікті, қара түс – солтүстікті білдірген». (Қ. Ғабидханұлы. «Күннен туған таным», ҰҒАның «Хабарлары», 1996, №1). Бұдан басқа Қытайдың «Тарихнама.

	Ғұндар тарауында «Ғұндардың арғы атабабалары Дилер өз ішінен «Ақ Ди», «Қызыл Ди» болып бөлінетіндігі айтылған. («Көк Ди», «Қара Ди»лер де болуы мүмкін – Қ.Ғ.). Бұл бізше «Батыстағы Ди», «Оңтүстіктегі Ди» деген ұғымды білдіреді. Ғұндар мен көне түріктерден (мүмкін олардан да бұрын) қалыптасқан жоғарыдағы дәстүр кейінгі кездегі қазақ хандықтарында жалғасын тапқан. Мәселен, тарихшылардың айтуына қарағанда, Көк Орда о баста Қазақстанның шығыс аймағы Алакөл мен Ертіс бойларында болады да, кейін Сырдария жағасындағы Сығанақ қаласына ауысады, ал Орда Көк орданың бастысында, яғни Жайықтың Сарай қаласының маңында болады. Сөйтіп, өз кезінде – Ақ Орда, кейін Алтын Орда Жошы ұлысының сол қанатыңдағы шығыс орталығы болып есептелінеді. Бұл арада ақ түстің «шығыс» мағынасындағы геосимволикалық қызметі айқын көрініп отыр. (Т. Сүлейменов, «О терминах Ақ Орда, Көк Орда и КузОрда». Изв. АН КазССР, Серия общ, наук 1972, вып. 3, стр. 7174). Мұндай дәстүр қазақтың рутайпалық атауларымен бірге өзен, су, тау, жер атауларында бүгінге дейін жақсы сақталған. Академик Ә. Қайдаров қазақ шежіресіндегі қаңлыларды қара қаңлы, сары қаңлы, ақ қаңлы, қызыл қаңлы деп бөлуі олардың бір орталыққа сәйкес батыс, шығыс, оңтүстік, солтүстік аймақтарды мекен етуіне байланысты аталған болуы керек дейді (Ә. Қайдаров. «Түртүстердің тілдегі көрінісі». – Алматы, 1992, 112113беттер).

	Қазіргі Қазақстан территориясы тұрғысынан «Ақмола» Солтүстік астана аталғанымен, сонау ғұндар заманында олар ат басын тіреп, неше жүз жыл өмір сүрген, қан, ұрпақ, мұра, сөз қалдырған өңір – Ақмола өңірі олар үшін «батыс» болғаны белгілі. Ғұндардың шығыстан батысқа аууы «Ұлы көш» деген атпен тарихта қалғаны шындық. Сондықтан, сөздің қысқасы, «Ақмола» дегендегі «ақ» сөзі батыс деген ұғымды білдіреді демекпіз.

	Ал енді «мола» сөзіне келейік. «Мола» деген сөз ғұн тілінде де кездеседі. Византия жазушысы Прокопийдің айтуынша, мола ғұндарда «биік, қорған, қамал» деген ұғымдарда жұмсалған (Прокопий. «О постройках», пер. с лат. «Вестник древней историй», 1939 ж., №4, Каз. энц). Академик Радловтың еңбегі мұны тіпті де айқындай түседі. Ғалым өзінің «Опыт словаря тюркских наречий» деп аталатын түрікшеорысшанемісше сөздігінде (СанктПетербург, 1911 ж., IV том, 2126бет) «мола» деген сөздің екінші бір мағынасы түрік тілдерінде «тас» деген ұғымды, тас болғанда кәдімгі диірменнің тасын (жернова) білдіретіндігін айтады. Бізше өз кезінде мола деп аталған, ғұндардан қалған тас қорған, тас қамалдардың кейінгі тілдерде тек «тас» деген ұғымда қалып қойғанын байқау қиын емес. Оның үстіне ертедегі молалардың қайсысы таспен қаланып, қоршалып жиналмаған? Демек, «мола» сөзі о баста ғұндардан бізге мұра болып қалғанымен, оның әуелгі мағынасы «қамал», «қорған» деген ұғымды білдірген.

	Тоқсан ауыз сөздің тобықтай түйіні: «Ақмола» – ғұндардан қалған атау. Оның мәні – «батыстағы қамал, батыстағы қорған». Өз кезінде осы күнгі Ақмола тұрған орын ғұндардың батыстағы бір ордасы болғаны сөзсіз».

	Қайрат Ғабитханұлының бұл тұжырымы ешқандай дау туғызбайтындығына Византия зерттеушісі Прокопийдің 1939 жылы «Вестник древних историй» басылымының 4санында жарияланған ғылыми еңбегі де айқын дәлел бола алатынын көрдік.

	Ғылымда Прокопий Кесарийский деген атпен белгілі осы Византия ғұламасының біз сілтеме жасап отырған туындысын «Византийские историки» топтамасының І томынан да таба аласыз.

	Сонымен ол не дейді. «Эфталиттер ғұн еліне жатса да, өздері солай деп аталса да, бірақ өзге ғұндармен араластығы, ауыстүйісі жоқ. Біз білетін ғұндармен олардың ортасында ортақ шекара жоқ, қоныстары бірбірінен алыс. Олар көшпелі емес, басқа ғұндар сияқты. Ерте заманнан бері құнарлы жерлерге қоныс тепкен. Ғұндардың ішінде өңітүсі ағы да, түрі келістісі де ақ ғұндар. Тұрмыс салты жабайы көшпелі тірліктен оқшау, заңды мемлекеті, елді басқаратын жалғыз патшасы бар. Өз ішіндегі қарымқатынасы, көршілерімен арадағы сыйластық пен әділдік жолы мығым, осы жағынан келгенде, олар парсы немесе Рим жұртынан бір де кем емес».

	Прокопий Кесарийский ақ ғұндарды осылай ақиқат суреттеп беріп, одан әріде «Мола» деген сөз ғұн тілінде биік қорған, қамал деген ұғым беретініне тоқталады.

	Осы тұста айта кетелік, тарих білгірлерінің талайы Эфталиттерді, яғни Ақ ғұндарды Арғын елімен байланыстырады.

	Сонымен «Ақмола» атауының түптөркіні ғұндардың «Батыстағы қорған», «Батыстағы қамал» сөзіне тірелетіні осыдан кейін дау туғызбайды деп ойлаймыз.

	Ғұн империясы берік орныққан ұлы дала одан бергі ұзақ заманда ДештіҚыпшақтың қасиетті мекені болды. Ресей мен Орта Азияға, одан асып бүкіл Шығыс Еуропаға сол дәуірдегі әскеритұрмыстық және қалалық мәдениетті молынан таратқан қыпшақтар Астана маңында небір тамаша шаһарларға ғұмыр берген. Солардың бірі Елордадан қол созым жердегі Нұраның бойындағы Бытығай қаласы.

	Аталған қала Ресей картасына алғаш рет 1694 жылы түсірілген. Бұл картаның авторлары Ресейден сол жылы Әз Тәуке ханға келген елшілер Ф. Скибин мен М. Трошин болатын. Карта 20 парақтан тұрады, «Казачья орда» деген ат берілген.

	Біз үшін аса құнды осы мұрағатта Әз Тәукенің Нұра өзенінің бойында орда тігіп отырғаны, оған бару үшін Есілден өтуге тура келгені баяндалады. Сол жерден Қорғалжын көлі алыс емес делініп, орда мен көлдің аралығында, Нұраның жағасында Бытығай атты қала бар екені әңгімеленеді. Әз Тәукенің қаланы ерекше қамқорлықпен күтіп ұстап отырғанын айта келіп, елшілер шаһарда салтанатты діни орындардың көп екендігіне таң қалады. Бытығайдың елсіз еместігін, Жібек жолын пайдаланған керуендер тоғысып жататынын, бірақ бұл тұста дала саудасының біршама саябырсығанын хабарлайды.

	Осыдан ғасырға жуық уақыт өткенде, атап айтқанда, 1762 жылы орыс ғалымы П. Рычаковтың Петербургте «Сочинение коллежского советника имперской Академии наук Петра Рычкова» деген кітабы жарияланды. Қазақ жерін ұзақ уақыт шарлаған ғалым Бытығай қаласынан біраз мағлұматтар береді. «Бытыгай-развалины великого города в киргиз-кайсацкой средней орде на реке Нуре, впадающей в озеро Кургальджино от устья оной реки верст в тридцать. По признакам был сей город положением верстках на десятки, и еще видны тут четвероугольные палаты наподобие замка так велики, что вокруг сожен на триста. Тут же одна мечеть и весьма много развалившегося каменного строения», – деп сипаттайды. Соған қарағанда Бытығай Әз Тәуке дүние салған соң қараусыз қалған, қирап бітуге айналған.

	Көне шаһар туралы бұдан кейін мәліметтер қалдырған адам – таукен инженері И.П. Шангин. 18161820 жылдары ол «Вестник Европы», «Сибирский вестник» және «Горный журнал» басылымдарында Ақмола өңірінің көне ескерткіштері, соның ішінде Бытығай қаласы туралы бірнеше зерттеу мақалаларын жариялаған. Қазақ даласын бес ай бойы шарлап, үш мың шақырымдай жол жүрген инженердің сол жазбалары «Дневные записки путешествия в степи киргизкайсаков Средней орды стата КолываноВоскресенских заводов ерггешворена Ивана Шангина 1816 г.» деген еңбегіне енген.

	Бытығай қаласы оған қатты әсер етсе керек, жанында бірге болған топограф Ретивихке көрінісін сыздырып алады, өзі де жазбаша нақты суреттейді: «Из горько соленых озер оз. Кургал-Джин имея до 300 верст окружности есть величайшее. В него изливается ныне р. Нура, текущая прежде в р. Ишим. Но в дальнейшем ростоянии от сего озера видны обширные поля древних пашен, свидетельствуюшие о плодородии страны сей, а холмы кирпичей более 15 верст окружности занимающие и из развалин древнего города, составивишеся, как остатки древнего храма, весьма порядочной архитектуры, доказывают, что страна сия населена была не блуждающими народами, а народам образованным, просвященным».

	И. Шангиннің сәл жоғарыда атап өткен еңбегінде «Древности Сибири. Розвалины Татогая» деген ықшам бөлім бар. Татогай (Бытыгай) қаласының сол тұстағы көрінісін автордың көзімен дәл беру үшін өз әсерін сөзбесөз аударып ұсынайық.

	«Қорғалжын көліне құятын Нұраның қос жағасында көрікті, әрі берік бірнеше ғимараттар күні бүгінге дейін сақталған. Олар сан жылдар бойы қараусыз қалса да мүжілмеген, керісінше қирап, үйіндіге айналған талай құрылыстардың арасында міз бақпай тұр. Орта жүздің осында тұрып жатқан қырғыздарының (қазақтардың – ред.) айтуынша оларды ноғайлылар (нагайцы) тұрғызса керек, солардың ішінде Нұраның сол жағасында, өзеннің көлге құятын жерінен 27 шақырымда кездесетіндері – Татағай қаласынан қалған белгілер, алып жатқан аумағы тоғыз шақырымға жуық. Бізге дейін сақталған біреуі күйген кірпіштен өрілген, сыртынан және ішінен қарағанда дұрыс төртбұрышты құрайды. Бүйір қабырғалары сегіз, ішкі қабырғалары бес метрден асады. Төбесі күмбезденіп жабылған. Күмбез қабырғаларының қалыңдығы екі метрден астам, биіктігі алты метрге жуық. Оңтүстік жағында есігі бар, биіктігі екі, ені бір жарым метр. Оның екі жағында қабырғаның жартысын алып жатқан терезе қуыстары жасалған. Дәл осындай қуыс шыға берісте де тұр.

	Аталған ғимарат қабырғаларының ішітысы тас табанынан бір жарым метр сыртқарырақ, кесілген қайың сырықтармен айналдыра байланыстырылған, олар жоғары жағында да, төменде де қамыспен оралған секілді. Ғимараттың ішіндегі осы сырықтардың бет жағына жазуға ұқсас таңбалар ойылған. Құрылыстың ішкі бұрыштарынан бір жарым метрде тең сегізбұрыштар тұр, бәрінің қарамақарсы төрт тесігі бар, олар дүниенің төрт қиырына қаратылған...

	Барлық ішкі төменгі қабырғаларда тереңдігі бір аршын (0,71 метр – ред.) есікше қуыстар жасалыпты, биіктіктері үш метрге жуық, ені екі метрден асады. Әр сегізбұрышта да осындай бірбір қуыс ойылған, олардың арасында төрт қабырғаны доғалдандыра кірпіш арқалық жүргізіліпті... Қабырғалар жоғарғы жағында бірде доғал, бірде име бұрыштармен қосылған жиектер арқылы өзара байланыстырылады.

	Ғимараттың ішкі қабырғалары алебастрмен ұқыпты сыланған. Кейбіреулер бұл құрылысты мешіт деп есептейді, басқаларын да солай қабылдайды. Алайда ішіндегі қабырға қуыстарына қарағанда моголстандық мешіттерден гөрі әлгіндей қуыстар белгілі рәсімдерге арналған ертедегі басқа діни сенім орынына көбірек ұқсатады.

	Нұраның оң жағасындағы ғимараттар мен қираған құрылыстар көлден 55 шақырым жерде. Соның бірі доғалдау төртбұрыш түрінде, екіншісі тең төртбұрыш үлгісінде. Ішкі кейпінде өзара ұқсас. Екеуі де кірпіштен салынған. Түрлі түсті кірпіштен өрілген қабырға жиектері бар...

	Осы ғимараттардан онша қашықта емес, Қорғалжын көліне құятын Жақсы көң өзенінің оң жағасынан тағы екі көне құрылыс табылды. Көлден 30 шақырымда тұрған біреуі шикі известь кірпішінен талғамсыз салынған. Екіншісінің біраз жері құлаған, күйдірілген кірпіштен қаланыпты, көлден 190 шақырым қашықтықта».

	Шангин жазбаларындағы көне археологиялық ескерткіштердің сілемдері мұнымен шектелмейді. Ол Жалғыз тау жағындағы Иманкөлде кездестірген гранит жалдың қолдан не үшін тұрғызылғанын болжап қана айтады.

	Тас жал көлге сұғынатын жарты аралды құрлықтан бөліп, суға еміне тоқтаған. Шангин көрген кезде биіктігі көкжиекпен деңгейлес келсе, бастапқыда әжептеуір еңселі болғаны аңғарылады. Төрт қырлы парфир тастар осында көлдің шығыс жағынан жеткізілген. Сол жерде шағын тау бар.

	Зіл батпан тастардың қалай әкелінгеніне бас қатырмай, аралды дәл осылай мықты қорғау не үшін қажет болғанына саяхатшымен бірге жауап іздесек, ол мұны қазақ даласына жіберілген орыс әскері салған болу керек деген түйінге тіреледі. «Бегичев әскерінің қалдықтары қазақтардан қорғану үшін жасаса керек» деп ұйғарады.

	Аты аталған Бегичев кім, ол осында әскерді не үшін бастап келген, жауынгерлері неге селдіреп қалған? Бұған Шангин түсінік бермейді.

	Біздің пайымдауымызша, олай емес, орыс әскерін талқандай алған қазақтар оның селдіреп қалғандарына аралда бекініс салдырсын ба?! Тас жал басқа мақсатта байырғы ел тұрғызған құрылыс болуға тиіс. Бәлкім қар көп жылдары көл суы айдалаға босқа жайылып кетпеуі үшін соғылған тоған шығар. Әлде тым ертеде аң қамап аулауға арналды ма?! Жаугершілік заманның тозығы жеткен қамалқорғандарының бірі ме?!

	1816 жылғы 16 мамырда экспедиция көне кен орнының үстінен түседі. Аққайрақ – су өзенінің бойындағы бұл жерден тым ертеде мыс тасы алынып, қорытылғаны анықталады. Даланың көне мекендеушілері қазған жыраның сол кездегі ұзындығы – 220, ені 156 метр. Сыртқа шығарылған тас үйінділері жоталанып қалған. Екінші жыра алдыңғысынан да ауқымды, ұзындығы 600 метр, көмілекөміле 1 метр тереңдікке саязданған шұңқырлар бар. Шангин осы жерде әр пұт кен тастарынан 2 фунт таза мыс алуға болатынын есептеп шығарыпты.

	Жалпы аталған жазбада мұндай кен орындарының талайы суреттелген. Бізді көбірек қызықтырғаны ондағы тарихи ескерткіштер болғандықтан соларды түгендеп алайық.

	Экспедиция келесі күні осы арадан тай шаптырым жерден ежелгі дала бекінісінің қабырғаларына ат басын тірейді. Олардың төртеуінің бірбірінен арақашықтығы 200 метр, солтүстіктен оңтүстікке қарай қиғаш орналасқан. Бесіншісі өзен жағасынан екі шақырымнан астам жерде әлгі төртеуінің өкпе тұсынан салынған. Алтыншысы ширек шақырым тұста, шығыс шетіндегісіне қарсы тұр.

	Әрқайсысының алғаш қарағанның өзінде эллипс формасында салынғанын аңғару қиын емес. Сыртқы қоршаудың жартылай доға түрінде иілген қабырғалары қосылмайды, бұрыш тұстары ашық. Бірбірінен батысында – 50, шығысында 120 метрдей алшақ. Қабырғалардың батысшығыс жағындағы төрт қырлы мұнаралар әжептеуір бүлінген. Батыс жақтағы мұнараның ішінде төрт қырлы тағы бір құрылыс байқалады.

	Аталған көне қорғанның Шангин көрген жылғы қалпы осындай.

	Сол қамалқорған белгілі зерттеуші – саяхатшы А.И. Левшиннің де назарына ілігеді. Оның 1832 жылы жарық көрген. «Описание киргизказачьих или киргизкайсацких орд и степей» деген еңбегі қазақ жерінің табиғи ерекшеліктері жайында көптеген құнды деректерге толы. Саяхатшығалым Есіл өңірін Ор, Ембі, Ырғыз, Тобыл, Торғай аймақтарымен бірге егін өсіруге қолайлы деп көрсетеді. Өзен жағалауы талды болатынын, кейбір алқаптарда қалыңдап, ені елу шақырымдай жайылатынын да атап өткен. Қорғалжын көлі туралы берген мәліметтеріне қарасақ, оның сол кезеңдегі шеңбері 200 шақырымды алып жатқан екен, суы мол әрі терең, қақ ортасында көсілген жіңішке ұзын арал бар, Нұра өзені кесіп өтіп Теңізге қарай қайқаяды.

	Ғалым Теңіз көлін сипаттағанда, қалай жаңылысқаны түсініксіз, оған Сілеті өзені құяды дейді. Ал аталған өзен әлімсақтан Есілге жетіп тоқтаған.

	Астананы қақ жарып аққан Есіл жайлы деректен осы ежелгі арнаның дала тауынан басталып, ұлан даланы 400 шақырым кезген соң солтүстікке кілт бұрылатынын, орыс жері арқылы Ертіске қарай жөңкілетінін білесің. Оған әр тұстан қосылатын Құлаайғыр, Қайрақты, Колутон, Жабай өзендері көктемде күркіреп тасиды да, жазда қарасуларға бөлініп қалады.

	А.И. Левшиннің Нұраны екіге бөліп атайтыны бізге жұмбақ көрінеді. Неге десеңіз, ол негізгі Нұра екі саладан: Кіші Нұра мен ЕсілНұрадан тұрады деп жазған. ЕсілНұра әдетте әдеби бейнелеп айтылатын көркемдік атау, қос өзен тек Қозыкөш өзеншесі арқылы ғана су тасығанда қосылған, ортақ арна болмаған. Сол секілді Кіші Нұра жайында да естімеппіз, тек Қарағандының Қарамұрын жағында Шерубай Нұра деп аталатынын білеміз. Сірә, Шангин де, көбіне соған сүйенген Левшин де сол Шерубай Нұраны Кіші Нұра деп жаңылысқан.

	Ғалымның мына бір дерегіне де назар аудармай кете алмадық. Ол Шангинге сілтеме жасай отырып, Аққайрақ өзенінің Есілге құятын тұсында мыс кенінің екі желісі бар екенін атап көрсетеді. Алғашқысының ұзындығы – 220, екіншісі – 320 метр, әр пұт рудадан 2 фунт таза мыс алуға болады.

	Бұл мәліметке ат шалдырған себебіміз – Аққайрақ Астанадан қашық емес, сол мыс желісі Сілетінің жоғары ағысына қарай уранға айналса, ол қаламыздың маңынан да табылады. Яғни Астана төңірегінде сирек металдар баршылық, құрылыс жұмыстары кезінде ескерілетін жағдай.

	Ғалымның Нұра аңғарындағы көне құрылыс ескерткіштері жөніндегі деректері – қазіргі археологтар үшін баға жетпес мәліметтер. Өз сөзімен айтсақ: «Нұра төңірегі тарихқа бай. Қорғалжын көлінен 55 шақырымдай жерде, өзеннің оң жағасында екі қамалдың орны бар, Қант тауына қарайғы сағасында құлаған мұнараның үйіндісі жатыр, соған таяу жерден мыс өндірген. Ал осы араға таяу ағатын Жақсы Көң өзенінің бойында бірбірінен 30 шақырым алшақтықта екі ғимарат тұр. Бірі – кірпіштен, екіншісі тастан қаланған, екеуі де күмбезді, оңтүстік пен солтүстікке қаратылған терезе ойықтары бар. Қазақтар оларды қалмақ немесе моңғолдардан қалған дейді, әулиелік мән беріп, осы күнге дейін дұға оқиды.

	Аққайрақ өзеніне жақын жатқан бекіністердің қалдықтары да көз тартады. И. Шангин олардың жетеуін тапқан. Төртеуінің бірбірінен ара қашықтығы 200 қадамдай, бесіншісі орта тұсын ала өзенге қарай салынған, алтыншысы шеткісінен 2,5 шақырымдай жерде, бәрі эллипс түрінде иіліп келеді, бірақ тоғыспайды, шығыс жағынан қарағанда аралары – 60, батысында 25 қадам. Осы ашық жерлер төрт қырлы мұнаралармен қорғалған».

	Осы көне қорғандардың бірдебіреуі әлі күнге дейін зерттелмей келеді. Ал олар қаншама құпия сырды бауырына басып жатыр десеңізші. Аққайрақ бекіністерінің әлгіндей үлгіде орналасуының өзі ертедегі атабабаларымыздың әскеристратегиялық айлатәсілдерінен талай мәлімет бере алар еді. Сол қорғандарды жалпы қазақтың және бүкіл еуразиялық қамалдар сәулетімен салыстыру арқылы дала өркениеті жайлы түсінігіміз тереңдей түсетіндігі даусыз. Олар көне сақ, әлде мық, бәлкім ғұн дәуірінен сыр сауар, мүмкін Орталық Қазақстанның тек өзіне тән бағзы мәдениетінен хабар берер, қалай болғанда да Астана археологтарын тағатсыз күтіп жатқаны анық. Қала тарихшыларының бір парызы – осы көне ескерткіштерді «Мәдени мұра» бағдарламасына енгізіп, қорғауға алу және жүйелі зерттелуіне қол жеткізу.

	И. Шангин мен А.И. Левшин сипаттаған археологиялық ескерткіштер тағы бір тарихқа құмар адамның – генерал С.Б. Броневскийдің «О казахах Средней орды» еңбегінде де келтіріледі.

	«Нұра өзеніне жақын жерлерде эллипс үлгісіндегі тас қорғандар көп, – деп жазады ол. – Олардың бәрі қираған, бірі үлкен, бірі шағын. Сау қалған қабырғалардың ішінде екі жұмыр мұнаралар тұрды, ал аулада қалың тас плиталар бар, олар шабуылдаған жауға тасалап оқ атуға арналған».

	С. Броневский ешқандай дәлелсіз осы қорғандарды жоңғарларға тели салады. Қазақтардан қорғану үшін салған дейді. Біз бұған келісе алмаймыз.

	Біріншіден, И. Шангин осындай қамалқорғандарды қазақтардың ноғайлылар салды деген уәжіне тоқтайды. Екіншіден, әлгі қорған қазақжоңғар шапқыншылығында салынса, дәл Броневский көрген кездегідей тозтозы шығуы қиын. Сол кезден генерал ел кезген уақытқа дейін соншалықты көп уақыт өткен жоқ. Оның үстіне жау талқандаған күнде де зеңбірексіз заманда қолдан қаусатып бітіру қиын.

	С. Броневский Көң өзенінің бойынан көрген көрікті діни ғимаратты жанжақты сипаттап жатпайды, күйдірілген кірпіштен салғанын айтумен шектеледі. Дәл сол жерде болған қорған туралы да, Нұра өзенінің бас жағындағы күйдірілген жасыл кірпіштен өрілген діни орын жөнінде де сараң сөйлейді. Генералдың Татағай (Бытығай) жайындағы жазғандары да қысқа. «Ұлы қала Татағайдың немесе Батакайдың қалдығы Нұра өзенінің Қорғалжын көліне құятын жерінен 30 шақырымда, – дейді ол. – Қаланың аумағы он шақырымнан астам. Орынбор губерниясының топографиялық жазбасынан білетініміз – 1745 жылы осы қалада болған қамал пішіндес, айнала орамы 600 метр төртбұрышты Палата, бір мешіт әлде одан да көне діни ғимарат қазқалпында екен».

	Ақмола – Қараөткелдің Ресей саяхатшылары мен Батыс зерттеушілері қалдырған мәліметтер бұлармен сарқылмайды. Әсіресе көрші ел тарихшыларының мұралары деректерінің молдығымен құнды. Орыс зерттеушілерінің осы тарихи еңбектерін біздер жоғары бағалай отырып, солардағы тағы бір құнды дерекке, жоғарыда өзіміз тілге тиек еткен Ресей елшілері Ф. Скибин мен М. Трошиннің мәліметіне тағы бір мәрте назар аударуымыз керек. Ол атақы Әз Тәукенің, қазақ мемлекеттігінің керегесін кеңейтіп, алғашқы конституциясы – «Жеті Жарғыны» өмірге әкелген кемеңгер ханның жазғы ордасы Астананың түбінде болғандығы. Осыдан Елорданың Ақмолаға көшірілуінің тарихи сабақтастығы келіп шығады. Үш жүздің билігі қолында тұрған хан бұл дүниенің жұмағы көгілдір Көкшеге немесе жер жаннаты Жетісу мен Алатауға, яки ару Алтайға қоныс теуіп, еділжайық күнкешіп жатар болса, кім қой деген. Алдияр ханға алты алаштың қамы қазақ отанының кіндігі Сарыарқаға, Есіл мен Нұраның аясына жазда орда тіктіргенін аңғару қиын емес шығар. Арада төрт ғасыр өткен соң сол даналық қайталанды, Қазақстан Республикасының тұңғыш Президенті Нұрсұлтан Назарбаевтың көрегендігімен жаңғырды.

	Жадымызда дәл осылай қайта түлейтін қасиеттер сірә да аз емес. Астананың тарихын асқақтататын сондай ізгіліктің бірі – данышпан бабамыз Әз Тәукенің Елорданың іргесіндегі жазғы ордасын қастерлеп, ел баратын, айбын көретін белгі орнату. Бұл әсем жалғасқан ұрпақ сабақтастығы, тарихтың көркем тоғысуы болар еді.

	Жазғы орда дегенді біреулер ордалы құрылыс деп түсінуі мүмкін. Олай емес, хандардың жазғы ордасы арнайы жасалған киіз үйлер болған. Келіп тігеді, кеткенде жинап әкетеді.

	Сол атақты хан көзі тірісінде аялап күткен Бытығай қаласын уақыттың шаңынан аршып, көптің көз алдында қайта тірілтсе, көне ғасырлардың алдындағы парызымызды орындар едік. Бүгінде ежелгі шаһарды ағыны қатты Нұра жыл санап шайып, жұқартып барады.

	Қазіргі шағыңнан жаңылғың, келешегіңнен адасқың келмесе, өткен тарихыңмен әлсінәлсін сырласып тұр. Ал қартаң тартқан алдияр уақыт Астананы бауырына басқан Ақмола аймағы бергісі Ресей, арғысы Франция, Италия, Испанияны әлімсақтан қызықтырғанын айтады. Қызықтыратыны – осынау өңір арқылы бүкіл ДештіҚыпшаққа ықпал етуге болатындығы.

	Француз королі Людвик ІХдың тапсырмасымен 12531255 жылдары Фламанд саяхатшысы Рубрук Виллем қазақ даласына аттанады. Саяхатшының корольден алған нақты нұсқауы – осы елге алдажалда жорық жасалар болса, стратегиялық маңызды аймақтарды анықтау, жауынгерлігімен аты шыққан арғын, найман, қыпшақ, керейлерді христиан дініне үгіттеу, сол ниет жүзеге аса қалса, крест жорығына қосып алу. Рубрук Виллем ұлы даланы әбден шарлап қайтқан соң Людвик ІХға есеп жазады. Әккі саяхатшы корольге көргенбілгенін әскери барлаушы секілді тактикалық тұжырымдар түрінде баяндайды. Ертіс, Есіл, Нұра, Кеңгір, Сарысу, Қорғалжын, Балқаш секілді өзенкөлдердің дала халқы үшін аса маңызды екенін мәлімдейді. Ұлытауды жанжақты сипаттайды. Анжатам, Болғанана, Жұбанана қалаларын суреттеп береді.

	Дәл осындай деректерді Испан короліне 12711295 жылдары қазақ жері арқылы Қытайға өткен атақты Марко Поло да жеткізеді.

	Аталған саяхатшылардың көргенбілгендері Италияға да белгілі болған шығар, 1375 жылы осы елде құрастырылған «Каталон картасында» молынан пайдаланылған. Карта Италиядан ДештіҚыпшақ жеріне саудамен келген көпестердің құнды мүлкі болған еді. Сол көпестер әр сапардан оралған сайын карта жаңа жер аттарымен толығып отырады. Біртебірте Еуропаға кеңінен таралады. 1459 жылы Венецияда ФраМаура деген атпен жарық көреді. 1742 жылы Францияда өңделіп, тың деректермен байытылып шығарылады. Соның бәрінде Солтүстік және Орталық Қазақстан назарға алынған. Сарай, Сүзгентұра, Бесіктұра, Қашлық, Ақтоғай, Іскер, Қайнақ, Ханыкей, Бытығай қалаларының географиялық орналасу реті, халқы туралы мәліметтерге бай.

	Сарыарқа мен Ақмола – Қараөткел өңірін осынша зерттеген Франция мен Италияның, қала берді Испанияның қазақ даласына қарумен келмеуі оларға жеткен мәліметтерде бұл елдің күшқуаты туралы жақсы айтылғандығынан шығар. Жолындағысының бәрін жайпаған крест жорықшылары Людвик ІХдың тұсында да, одан кейін де арғыннайман, керейлермен нығайған ДештіҚыпшақ даласына беттей алмаған. Иә, ежелгі Қараөткел – Ақмола дүниенің төрт бұрышына осылай мәлім болыпты. Стратегиялықгеографиялық ыңғайлылығымен, гүлденген мәдениетімен, еңселі қалаларымен әйгілі еді. Сол ерекшелік іргедегі Ресейдің де назарын аударды. Держава Қытайға өтетін төте жолды іздеді, империяны кеңейтудің, Ресейден сыртқары жерлерді игеріп, бекіністер салудың амалын қарастырды. Тобыл картографы С.У. Ремезов қазақ даласын зерттеуге аттандырылды. Ол Әз Тәукеге барған елшілер Ф. Скибин мен М. Трошиннің деректерін зерттеп шығып, бірден Сарыарқаға бет бұрған. Негізгі мақсаты әскери жолды сызу, қажет жағдайда орнығатын ұрымтал жерлерді дәл анықтау, кен шығатын аймақтарды белгілеу болған.

	Картографтың Сарыарқаны қанша уақыт кезгені белгісіз, ал патшаның тапсырмасын ерекше ыждаһаттылықпен орындағаны анық. Оның осы сапардың деректері бойынша жазған «Чертежная книга Сибири» кітабында Арқа аймағының географиялық бедері дәл түсірілген, табиғаты, жер асты байлығы туралы мол мәліметтер келтірілген. Тағы бір ерекшелігі – көне мәдениет ескерткіштеріне де тыңғылықты сипаттама жасалады. «Чертеж земли всей безводной и малопроходной каменной степи» деген бөлімінен Тобыл, Ертіс, Есіл, Қорғалжын атауларын табасыз, Нұраның сағасындағы Бытығай қаласының орны туралы нақты мәліметке қанасыз. Қаланың қирай бастағаны, әуелден қорғанысқа өте қолайлы жерге орналасқаны айтылады. Құдайға құлшылық ететін әулие орындардың жиі ұшырасатыны атап көрсетіледі. Шангин оларды мешітке ұқсатса, Ремезовтен ондай анықтаманы кездестірмейсіз. Белгісіз діндердің ресми орындарына ұқсас үйлердің бірі жартылай, бірі түгелге жуық қирағанын айтады. Соған қарап Бытығайда Тәңірге де, христиан дініне де, исламға да иланушылар уақыттың әр кезеңінде болғанын, қаланың тым көнеден келе жатқан шаһар екенін болжауға мүмкіндік туатындай. Бәлкім Бытығайды да ғұндар салған шығар.

	Қаланы саяхатшызерттеушілердің бірі Ботағай, бірі Татоғай деп атаған. Бұл сөздің алғашқы мағынасы қандай болғаны жұмбақ. Оны шешуді жеңілдету үшін қазақтың «Батагөй» деген әсерлі сөзіне тели салар едік. Бірақ мұндай үстірт байламға барғымыз келмейді.

	Ремезов сапарының бізге тағы бір құндылығы – ЕсілНұра ескерткіштерінен жанжақты хабар беретіндігі. Ол осы өңірдегі Көктам, Сұлутам, Сырлытам мазарларының көркіне таңдай қаққан, Ұлытаудағы Домбауыл кесенесіне ұқсатқан. Ал Домбауыл кесенесінің осы күнге дейін мұрты да сынбай сол қалпында тұрғанын білеміз. Ендеше Ремезов құмартқан мазарлар да ұзақ сақталуға тиіс еді, сірә, қолдан қиратылған болуы керек.

	Мұндай тұжырымға келуімізге ХVІІ ғасырда Тобыл, Ақмола өңірлерінде арнайы тапсырмамен болған поляк Юрий Крижаничтің дала ескерткіштерінің қатыгездікпен тоналып жатқандығы жөнінде қаққан дабылы себеп. Ол көне тамдар мен қорымдарды, мазарларды тіміскілеп, алтын бұйымдар іздеушілердің көбейіп кеткенін, бұлай жалғаса берсе, даланың ежелгі мәдениеті тыптипыл болатынын айтып, билік орындарынан араша сұрайды. Бірақ бұл әрекетінен нәтиже шығара алмаған.

	Дәл осындай себеппен швед ғалымы Страленберг 1740 жылдары Қараөткел – Ақмола маңынан көрген, архитектуралық даралығына таң қалған құрылыстар да құрып кетті.

	Сарыарқа өркениетіне жасалған осы жойқын шабуылды әуелде көр қазушылар дүниеқоңыздықпен бастаса, кейін дала мәдениетін жою жөнінде арнайы тапсырмалар берілгені тарихта белгілі. Осындай мақсатпен ұйымдастырылған арнаулы экспедициялар XIX ғасырдың ортасына дейін Қазақстанның әр түкпірін тінтумен болды. Аталған ғасырда бұл іске әскери экспедициялардың офицерлері белсене араласты. Академик Әлкей Марғұлан «БегазыДандыбаевская культура Центрального Казахстана» еңбегінде: «В первый половине XIX в. в Центральный Казахстан устремились десятки кладоискателей, которые хищнически грабили древние курганы и гробницы эпохи бронзы, уничтожая сотни уникальных памятников», – дей келіп, офицер С.Б. Броневскийдің «Записки о киргизкайсаках Средней Орды» деген жазбасынан деректер келтіреді.

	С. Броневский көптеген көне қорғандарды қопарғанын, олардан талай құнды бұйымдар тапқанын жасырмайды. Сол бұйымдардың көбі музейлерге тапсырылмаған, қайта қорытылып алтынкүміс құймаларға айналдырылған. Әйтеуір сәтін салып, осындай тіміскі офицерлердің ішінен А. Бахирев пен Дартоның қазып алған заттарының кейбірі Румянцев музейіне беріліпті. Осы жерде әлі күнге сақтаулы.

	Есіл – Нұра, Қараөткел – Ақмола өңірінің тарихи архитектуралық ескерткіштерге бай болғаны соншалық, ғасырлар бойы оңдысолды қиратылса да таусылмаған. Оған нақты дәлеліміз бар.

	Петербургте 1911 жылы таукен инженері Козыревтың «Гидрологическое описание южнойчасти Акмолинской области» деген еңбегі жарық көреді. Ол осы аймақтың су қорын зерттей жүріп, өзендерге таяу жерлерден, далалық алаңқайлардан балбал тастардың жиі кездесетінін жазған. Сондайақ түрлі формадағы сынтастарды да көргенін, олардың қайсыбірінде көне жазбаға ұқсас таңбалар бар екенін айтады.

	Өкінішке орай, бұлар да бізге жетпеді. Басқаны былай қойғанда, Ақмола қаласының шеңберіндегі көне қорымдар да құрылыс жұмыстарының барысында ғайып болды. Бүгінгі Астана шаһарының астында жиырмадан астам ежелгі қоныс орындары тұншығып жатыр. Астана тарихы, арқа тарихы «Дат тақсыр!» деп сауға сұрап жатыр. Бәлкім соңғы рет.

	Иә, тарихқа жасалған және жасалып жатқан қиянатты сезсе, қорланбаған, арланбаған ғасырлар қалмас еді. Ал өңір тарихы тым әріге кетеді.

	Археологтардың дәлелдеуінше Астана өңірін ежелгі адамдар есте жоқ ескі заманда, ғылыми тілмен айтсақ, ашельмустьер дәуірінде мекендей бастаған. Есіл өзенінің бойында әр жылдары жүргізілген қазба жұмыстары кезінде сол дәуірге жататын тас құралдары табылды. Сол құралдарға қарағанда арғы аталарымыз аңшылықпен айналысып, балық аулаған. Келекеле жабайы хайуанаттарды қолға үйретіп, мал өсіре бастаған. Тіршілікті осылай ұйымдастырған тұс неолит заманына сәйкес келеді.

	Бұдан кейінгі даму кезеңі ғылыми тілде шартты түрде «андронов кезеңі» аталады. Осы кезеңде ЕсілНұра бойында кен балқыту қолға алынғандығына да дәлел көп. Академик Әлкей Марғұланның еңбектері арқылы Ұлытау мен Алтайға дейінгі ұланбайтақ аралықта қола, жез, кейінірек темір қорытқан өркениеттің іздері сайрап жатқанын білеміз. Қазіргі Астана төңірегі, атап айтқанда, Дамса, Ащысай, Сілеті, Нұра бойы түрлі металдарды кәдеге жаратқан, олардан соғыс қаруларынан бастап зергерлік бұйымдарға дейін жасаған шағын қалашықтардың мекені болған еді. Аққайрақ және Жалғыз көл маңынан табылған қамалқорғандар солардың бірі ғана.

	Тарихтан б.з.д. екінші мыңжылдықта ауа райының өзгергені белгілі, нөсержауындар күрт азайып, өзенкөлдердің арнасы тартылды, өңірлерді құрғақшылық үрейі кезіп жүрді. Адамдар ескі мекенін тастап, малдың ыңғайымен жаңа су көздері мен жайылымдар іздеді. Енді алыс шалғайларды игеру керек болды, қашықтықты бағындырудың мүмкін жолдары қарастырылды, Ұлы далада жылқы ныспылы құдірет дәуірледі. Қазіргі Астана өңірі 67 ғасырларда Түрік қағанатының қол астында болған кезеңде табынтабын жылқыдан Сарыарқаның белі қайысқан. Енді адам тайпаға, ұлысқа, одан руға бөлінетін болды. Грек тарихшысы Геродоттан сақтар жайлы білсек, парсы және араб саяхатшыларының жазбаларынан ЕсілНұра маңын қарлұқтар мен қимақтар, ғұндар мен қыпшақтар мекендегеніне көз жеткіземіз. Өңірдің әскери және мәдени өмірінде, әсіресе ғұн (арғын) мен қыпшақ мемлекеттерінің орны ерекше еді. Астанаға жақын жерлердегі тарихи атаулар көбіне осы екі қуатты бірліктердің тіліне етене жақын. Ғалымдар Ақмоланы ғұн тіліне жатқызса, Кемел Ақышев Бұзұқ көлінің атауын қыпшақ сөзі деп дәлелдейді. Нұра, Бытағай, Дамса атауларының да осы екі тілдік бұтаққа тән екендігі дау туғызбаса керек.

	Бізге орындары ғана жеткен қамалқалашықтардың архитектуралық жағынан біркелкі болуы құрылыс өркениетінің нақ осы екі мемлекеттік құрылыстардың тұсында дамығандығын аңғартады. Академик Кемел Ақышев ашқан Ақжол мен Жақсы көлінің жарты аралынан табылған қамалдың сәулет жағынан ұқсастығы олардың ДештіҚыпшақ дәуірінде бой көтергендігін дәлелдейді. Ал Нұра өзенінің бойындағы Қант тауының төңірегінен И. Шангин кездестірген қорғандар Ғұн заманын елестететіндей. Қыпшақ заманындағы қалашықтарда діни рәсім орындары міндетті түрде ұшырасса, Ғұн кезеңіндегі құрылыстарда олар байқала қоймайды. Ал ортақ белгілері – сыртқы қоршаудың екі метрге дейін қалың болып келетіндігі және қамалдардың тас табаны эллипс формасында қаланатындығы.

	Шангин еңбектерінен біз Астана өңірінде дәурендеген қамалқалашықтардың тек қорғаныс қызметін ғана атқармай, сауда және мәдени байланыс орталықтары болғанын да аңғарамыз. Ол 1816 жылы жүргізген зерттеу жұмыстарының қорытындысында былай деп жазды: «Ерте замандарда Азияның алыс қалаларымен саудасаттық жасалған. БеленАна, ЖұбанАна, Ботогай қалаларының қалдықтары сол сауда жолында бірбірімен жалғасып жатқанын көрсетеді». Мұндағы Ботогай Нұраның Қорғалжын жақ бойындағы Бытығай қаласы.

	Осы деректерден Ғұн және Қыпшақ сәулетшілерінің төл архитектуралық қолтаңба қалыптастыруға ұмтылғанын көреміз. Олардың Қытай, Грек, Русь, Моңғол сәулет өнерімен таныс бола тұрса да (ал бұған ешқандай күмән жоқ), таза далалық құрылыс мәдениетін жасауға ниеттенуі ұлттық болмыстың дербес өркениетке талпынғанына айғақ. Бүгінгі сәулетшілердің аса бір маңызды міндеті атабабаларымыздың сол өнерін зерттеп, стильдік, ұлттық және әлемдік ерекшеліктерін ғылыми саралау болса керек. Осы ойымызды әрі қарай тереңдетсек, Астанада сол заман сәулетшілерінің үлгісінде тарихитанымдық ғимарат салу борышымыз секілді емес пе?! Елорда мұражайының құрылыс жобасын жасаған кезде де көне ұлттық сәулет өнері ескерілгені жөнау дейсің. Ал қазіргі Астанада халықтық төл таңба аңғарыла қоймайды, ұлттық нышанды Бәйтеректен ғана аңғарасың. Бұл – барды зерттемеудің, игеруге талпыныстың жоқтығының және бағаламаудың көрінісі.

	Астана өңірінің тарихына қайта оралсақ, оны зерттеу XV ғасырда қатты қолға алынғаны байқалады. Осы кезеңде Ресей қазақ даласына сұғанақ жанарын қадаған. Орыс кезбелері, нақтырақ айтсақ, қарақшылар Волга мен Жайық, Каспий бойын шарлауға мықтап кіріскен. Тарихтан Михаил Федорович патшаның Жайық өңірін казактарға сырттай бөліп бергенін білеміз. Оның құлашты осылай кеңге сермеуіне әр кезеңде ұйымдастырылған экспедициялар мен зерттеулердің қорытындылары себеп болды.

	Өңірдің жалпы зерттелу тарихы біз өмір сүріп жатқан топырақтың географиялық және этнографиялық жайжапсары туралы көзбен көріп, қолға ұстарлықтай етіп жазған алғашқы саяхатшы – Фламанд сапаршысы В. Рубруктің есімімен тығыз байланысты. Орыс зерттеушілері көбіне соның карталары мен жазбаларын пайдаланған. XVІ ғасырда Ресейде басылып шыққан «Книга к чертежу», 1701 жылы жарық көрген «Чертежная книга Сибири» және «Чертеж земли всей безводной и малопроходной каменной степи» еңбектерінің бәрінде Рубруктің пайымдары байқалып тұрады. Бұл жазбалар бізге АқмолаҚараөткел аймағындағы өзенкөлдердің табиғи ерекшеліктерін және археологиялық ескерткіштерін сипаттап бергендігімен құнды.

	Астана тарихына қанамын деген адамға «Общее географическое описание всея Сибири» ғылыми хаттамасы да мейлінше бағалы. Онда Есіл бойының жағрафиялық келбеті жалпы Сібір табиғатымен байланыстырыла баяндалады, көп ретте жалпылама сипатта.

	1736 жылы Петербургте орыс ғалымы, география маманы П.И. Рычковтың зерттеу еңбегі жарық көрді. Біз оны Нұра бойын, әсіресе Астанаға қарайғы алқабын алғаш тыңғылықты зерттеген адам десек, қателеспейміз. Нұрадағы Ботоғай (Бытығай) қаласы жайлы толық мәлімет берген де осы саяхатшы. Кейінірек, 1771 жылы Орскіден Ұлытауға дейін сүзіп шыққан генералмайор Траубенбергтің отрядына еріп, оның баласы Н.П. Рычков жолға шыққан. 1772 жылы Ресей Ғылым Академиясы арқылы жолжазбаларын жариялап үлгереді, Ақмола – Қараөткел өңірінде мыс қоры бар екендігіне, игеру көп күшке түспейтіндігіне ерекше назар аударады, Ресейдің ЕсілНұра аймағына бұрынғыдан да қатты қызығуына түрткі болады, қос өзен маңын жаулап алып игеру мемлекеттік саясатқа айналады. Бұған мынандай дәлел келтіре аламыз.

	Тарих ғылымының кандидаты Б. Қашқынбаев «Жер атауы, ел атауы не дейді?» деген мақаласында колледж кеңесшісі Демидовтың әкелібалалы Рычковтардың зерттеулері бойынша Александр біріншіге құжат әзірлегенін айта келіп, одан үзінді келтіреді.

	«Маған табиғаттың өзі Ресей державасының әскери қуатын қырғыз даласына қарай бұруды қалайтындай болып көрінеді, – деп жазады ол. – Онда да байлардың ойындағы бағыттарға емес, нақты тиімді жерлерге, атап айтқанда, Нұра бойына, талайғы экспедициялар анықтаған алтын мен күміс және басқа да қымбат кен өндіруге болатын өңірге.

	Нұра, Есіл және Қараторғай өзендерінің жоғарғы ағыстарындағы алтын, күміс, мыс, қорғасын және қола түрінде кездесетін түрлі металдарды Есіл арқылы Ресейге, оларды қорытыпбалқытуға ыңғайлы жерлерге еркін жеткізе алар едік».

	Осы үзіндіден Ресейдің Ақмола өңіріне бағзыдан қызығуының және оны неге ұланбайтақ елді бағындырудағы орталыққа айналдыруды көздегендігінің сыры біршама ашылады. 1752 жылы генерал Киндерман салған Петропавл бекінісінің әскери желілер арқылы Омбымен және Орынбормен қауырт жалғасуының себебі де белгілі бола түседі. Мұның бәрі АқмолаҚараөткелге неғұрлым тез енудің төте жолы, соған жасалған дайындық еді.

	Осы әзірліктің соншалықты мұқият болғандығына П.С. Паллас, Фальк, Георги секілді зерттеушілердің қазақ тұрмысына арнайы барлау жасағаны да айғақ. Генералмайор Траубенберг отрядының құрамында болған академик Паллас осы сапар материалдарының №1 жинағында дала мал шаруашылығы туралы тәмпіштеп жазады. Оның деректері қазіргі кезең үшін де құнды болғандықтан, өз сөзімен көлемдірек үзінді келтірейік.

	«Киргизские овцы очень велики и при том весьма безобразны. Они ростом выше родившегося теленка и так толсты, что старые в хорошее время года, весом бывают по четыре и по пяти пудов. Они видимо несколько подобны индейским овцам: у них кривые, горбатые носы, нижняя губа долее передней, большие повыслые уши и на шее по одной или по две мочки. Вместе хвоста носят курдюки, который у больших баранов бывает весом от 30 до 40 фунтов, и от 29 до 30 фунтов вынимают сала из курдюка.

	Хотя некладенные бараны ходят в стаде во все лето, но с апреля до октября месяца подвязывают им войлок под брюхо, дабы они овец не оплаживали. В октябре им дают волью, и потому овцы всегда ягнятся весною. То же употребляют средство и у быков. Во всю зиму овцы сами ищут себе корм под снегом, и снег служит им вместе воды, отчего они бывают тощи, но весною скоро опять становятся тучны.

	В овечьях стадах держат они и коз для собирания молока и шкур. Козы так же, как и овцы имеют удивительный вид: ибо они по больше части без рог.

	Мясо этих овец слаще, нежели обыкновенных: и имеющие чистый вкус люди примечают, что оно от благовенных полыни родов бальзамом отзывается. Ягненки так вкусны, что ежегодно посылаются некоторые число оных из Оренбурга в СанктПетербург для придворного стола. Киргизские мерлушки всех прочих, кроме бухарских, славнее, дешевле, больше расходятся и почитаются первым товаром в киргизских торгах».

	П.С. Паллас бұдан әріде қазақтардың қойдың жүні мен терісін қалай іске жарататынын баяндай келіп, малдың санын анықтау мүмкін еместігін, мейлінше көп екенін әңгімелейді. Онысына дәлел ретінде Орынбордан Ресейге 17691770 жылдары ұзын саны 180000 қой саудаланғанын атап көрсетеді.

	Академик осы жазбаларының астарында Ұлытау мен ЕсілҚараөткел аймағына құрық салынса, алынатын малдың еселене түсетінін жеткізумен болады.

	Сонымен Александр біріншіге дейін қазақ даласының, оның ішінде Ақмола өңірінің тағдыры кесіппішіліп қойылған еді. Екатерина ІІнің тұсындаақ күш қолдану арқылы отарлау әскери саясаттың өзегіне айналған. Әйел патша экономикалық жағынан әлсіз Ресейдің еңсесін көтерудің төте жолы осы, ен даланың байлығын тезірек игеру деп білгендіктен, қарулы жорықтарға ерекше мән берген. Мұны О.Ф. Игельстромның ақталу хаты да растайды. Хат 1786 жылы жазылған.

	Орынбор, Петропавл бекіністерінен Ақмолаға қарай желі тарту тапсырмасына жауапты полковник Д.А. Гранкин Игельстромды қазақтарға жаймашуақ қарайды, аталған бекіністерді нығайту әрі кеңейту жөніндегі міндетін дұрыс атқармай отыр деп Екатеринаға шағым түсірген. Игельстром мұны жала деп дәлелдемек болып, патшайымға қолдан келгенін жасауда екенін, Чувалов басқарған экспедицияның ЕсілНұра маңындағы бекініс салатын жерлерді әлі күнге анықтамағанын мәлімдейді. Жұмысты жеделдетудің бірденбір жолы ретінде құпия кеңесші И.И. Неплюевтің Сенатқа 1774 жылы жолдаған ұсынысын қолдауды өтінеді. Жолмажол келтірейік.

	«Вообще сказать, вся цепь которого тогда судили установить тишину в травленного отчаяния в злобу и мщение киргизкайсацкого народа, состояло в том, чтоб делать колико возможно чаще и свирепее баранты, обеими руками держась системы покойного г. тайного советника Ивана Ивановича Неплюева, который утверждал, что нет другого способа управиться с киргизкайсаками, как резать их. Мнение сие изьявляет запасный ево план о мерах и образе, как и чем отмстить киргизскому народу, поднесенный им на утверждение Правительствущему Сенату 1774 г.».

	Игельстром бұдан әрі қазақорыс шекарасында ұзақ уақыт қызмет еткен Чуваловтың да осындай пікірде екенін еске салады. Оның қазақты өлтіру даладағы аңды өлтіру секілді күнәсіз әрекет деп қарайтынын айта келіп, сондай қаталдық қана қазақ халқын отарлауды жеделдетеді деген емеурін танытады, өзінің осалдығын қатыгездікке бармай келгендігімен түсіндірмек болады.

	Екатерина ІІ мұндай кеңесті қолдағаны, қазақ жерін ойрандау үшін казактарға еркіндік бергені белгілі. Бірақ Ресей отарлаушылары қалай жанталасса да, ЕсілНұра бойын 1830 жылға дейін құрықтай алған жоқ. Ақмола қаласының іргесі осы жылы қаланып, округ 1832 жылы құрылды.

	Осы алғашқы бөлімде Ақмола – Қараөткел өңірінің көне тарихи ескерткіштері жайлы қазып айтқандықтан, әңгімені Бозоқ (Бұзық) қалашығымен дәйектейік. Қалашықты академик Кемел Ақышев тауып, қазба жұмыстарын жүргізді. «Ақ жол» деген ат берді. Қаланың осы көрнекті ғалым анықтаған археологиялық ерекшеліктері кімді болса да қызықтырмай қоймайды.

	Енді қалашық жайлы академиктің өз аузынан жазылып алынған әңгімеге назар аударайық.

	Көне Ақжол қалашығы Есіл өзенінің сол жақ жағалауында. Астанадан бес шақырым жерде Бұзұқ көліне жақын орналасқан. Тарихи деректерге сүйене отырып, қалашық орта ғасырдағы керуен жолының бойында стратегиялық маңызға ие болған деп тұжырымдай аламыз. Бұл керуен жолы Омбы – Қызылжар – Көкшетау – Бурабай – Қараөзен – Шортанды арқылы Сілеті өзенінің жоғарғы тұсына көтеріліп, Нұраны бойлайды да ежелгі Бытығай қаласына қарай бұрылады. Осы жерден Сарысуға күрт бұрылып, Созақ – Сығанақ – Сауранды көктей өтеді, тірелетін соңғы нысанасы – Түркістан. Ұланғайыр өңірді шиырлайтын, мыңдаған шақырымға созылатын мұндай ұзақ жолдың әр тұсында керуен сарайлары болғаны анық. Сондай керуен сарайлардың бірі авиациялық түсірімдер арқылы Бұзық көлінің жанынан табылды. Ол, өкінішке орай, Целиноград – Қорғалжын тас жолын салу кезінде қазылып тасталған.

	Біздің пікірімізше, Ақжол қалашығы осындай керуен сарайлардың орталығы және саудақорғаныс бекеті ретінде салынған. Ол негізгі үш бөліктен тұрады: орталық, солтүстік және оңтүстік. Соңғы екі бөлігінің әрқайсы 350х200 метр аумақты алып жатыр. Орталық бөлігі төртбұрышты үш орамды құрайды, жалпы көлемі 120х110 метр, жоғарыдан қарағанда гүлдің бірбірімен сабақтасқан үш жапырағына ұқсас.

	Қалашықтың бас орамы – солтүстік бөлігі, оның шығыс және оңтүстік жаққа шығатын ерекше дәліздері бар, ішкеріректе көлемі 63х60 метр екі кеңістікке тарамдалады, сыртынан биік дуалмен қоршалған. Орталық бөлікте ертеде тіктөртбұрышты алаң болғанын аңғару қиын емес. Соны айнала діни рәсімдерге арналған орындар орналасқан.

	Осы жерден солтүстікке қарай 70 метрдей аралықта ерекше назар аударатын тағы бір құрылыс бар, аумағы 45х30 метрдей. Археологиялық қазбалар оның мерекелік шараларды өткізуге арналып салынғанын аңғартты. Сондайақ қалашықтың солтүстік бөлігі өндірістік мақсатта салынғаны дәлелденді. Бұл жерде кірпіш илейтін және күйдіретін құралдар орналасқан. Қажетті су Бұзық көлінен шығыр арқылы жеткізілген.

	Атап айтуға тұрарлық тағы бір кешен оңтүстік орамнан 27 метр жерде. Ол – қабырхана. Әуелде портальды мавзолей түрінде болғаны аңғарылады, адамдар қабырғалары алебастермен сыланып, хром арқылы әрлендірілген, оюлармен безендірілген сағаналарда жерленіпті. Бұл дала сәулет өнерінде сирек кездесетін құбылыс. Жалпы Ақжол қалашығының құрылыс ерекшелігі де өзіндік даралығымен ойға қалдырады, өйткені Ұлы даладан Моңғолияға, одан Болгарияға дейін созылатын ежелгі мәдениетте дәл осындай сәулет үлгісі кездеспейді.

	Осындай айырмашылық таңдандырумен бірге толғандырды да, қала сәулеті даралығының сырын қайдан іздестіру керек деген сауалға жауап табу оңай емес еді. Барлық ғылыми деректер мен болжамдарды қорыта келіп, Ақжол Дала әміршілерінің мезгілдің нақты бір кезеңінде ғана аялдайтын «кіші» ордасы деген тұжырымға тоқтадық. Мұндай орындар Еуразия кеңістігінде орта ғасырда аз болмағаны жайлы мәліметтер табылды. Жалпы «Орда» салу және «Орда» ұғымы сюннухунну тайпаларының еншісіне тиеді. Олар Орда түріндегі құрылыстарды б.з.д. II ғасырда сала бастаған. Хандар әулеттерінің шежірелерінде бұл сөз «волудо» немесе «оуто» түрінде кездеседі. Түркітанушы Де Горт «оуто» көне түркілік «орду» сөзінің көне қытайлық атауы деп есептейді. Ол мағыналық жағынан «қоныс» ұғымын білдірген. 313 жылы ТобаВэй (Солтүстік Қытай) мемлекетінде ел солтүстік және төменгі ордаларға бөлінген. «Орда» сөзі әміршінің сарайы, ал кең мағынасында «аймақ» түрінде қолданылды.

	IVVIII ғасырларда Моңғолияның Хангай және Гоби аймақтарын иеленген Қидан мемлекеті «ОрдаНюйгу», яғни Алтын Орда деп аталған. Қидандар – ертеде Манчжуриядағы ШараМурэн өзенінің өңірінде көшпелі өмір сүрген түркімоңғол тайпасы.

	Орхон руникалық жазба ескерткіштерінде «Орда» термині 745 жылы Шығыс Түрік қағанатын талқандаған ұйғыр қағаны МойынШорға қойылған ескерткіште кездеседі. МойынШор ішінде биік тақ орналасқан ақ орда (оргун) салып, айнала бекініспен нығайту жөнінде бұйрық береді.

	Осы деректерге қарағанда, «Орда» ұғымы б.з.д. II ғасырда пайда болып, біздің заманымыздың VIII ғасырына дейін түрлі мағына беріп келген: қоныс, қаған сарайы, әскери лагерь, бекініс, аймақ. Кейін Алтын Орда, Ақ Орда және Көк Орда түрінде мемлекетті айқындағаны белгілі.

	Далалық Еуразияның XXIV ғасырлардағы сәулет дәстүрі қоршалған қоныстардың билеушілер ордалары мен әулие мекендердің жанына салынып келгенін дәлелдейді. Бізге сонымен бірге мемлекет басшыларының лауазымдарына қарай жекежеке ордалары болғаны да мәлім. Мәселен, Үйсін ұлысында б.з.д. IIIII ғасырларда мемлекет үш бөліктен тұрған: Ұлы Күнбидің ордасы салынған аймақ және оң қолы мен сол қолындағы өңірлер. Соңғы екі бөлікті Күнбидің нұсқауымен басқаратын Кіші Күнбилер де өздерінің шағын ордаларын тұрғызатын еді. Оларды ішкі және сыртқы жаулардан қорғайтын шағын қамал қалашықтар салу да сол ертеден бар үрдіс. Кейін бұл дәстүрді оғыздар мен түркілер де кеңінен қолданды.

	Қараханидтер мемлекеті мен оғыз, қыпшақ ұлыстарының ел билеу дәстүрінде осы үштік бірлік ұзақ уақыт сақталды. Бұл үштік іс жүзінде орталық орда – шығыс бөліктегі «бузук» – батыстағы «үшук» болып сараланды. Оғыз аңызы бойынша Ұлығ Түрк түсінде шығысқа қаратылған алтын садақ пен батысқа шаншылған үш күміс жебені көреді. Ояна келе мұны тегін емес деп ойлап, мемлекеттің құрылымын соған лайықтайды, яғни үш қанатқа бөліп басқару жүйесіне көшеді. Егер осы үштікті әскеристратегиялық мағынада алып қарасақ, елді үш тұсынан қорғау соғыс жағдайында өте қолайлы екендігіне көз жеткізуге болады. Аталған үштікті зерттеушілер экономикалық жағынан да тиімді деп жүр.

	Ақжол қалашығы – біздің пайымдауымызша, сондай ордалардың бірінің жанына салынған қамал. Алайда ол тек бекініс қызметін ғана атқармай, кіші орда ретінде де пайдаланылған болуы керек. Оның үш бөліктен тұруы – мемлекеттегі үштік ұғымын сақтағандығы және қорғануға солай бейімделгендігінің белгісі.

	Жазба және археологиялық ескерткіштер бүкіл Ұлы даладағы бекіністердің үш құрамнан тұратынын дәлелдеп береді. Осы дәстүрді оғыз түріктері XIVXV ғасырларға дейін сақтаған. Осман түріктерінің соғыс қимылдарына қатысқан адамның мына жазба дерегіне зер салайық. Ол: «Әскери лагерь үш бөліктен тұратын еді, – деп атап көрсетеді. – Орталық, оңтүстік және солтүстік. Үшеуінің де сыртынан ор қазылған. Орданың сыртына биік топырақ үйіліп, атқыштар орындары жасалған».

	Ақжол қалашығының сыртынан үйінділердің кездесуі оның да үштік жүйедегі бекіністердің үлгісінде тұрғызылғандығынан хабар береді. Үйінді алғашқы қорғаныс орны ретінде ұдайы биіктетіліп, тапталып отырылғандықтан жерменжексен болып кетпей осы күнге дейін негізгі желісін сақтап қалған. Сонымен ЕсілНұра бойындағы археологиялық қазбалар және Ақжол деректері бізге Ұлы далада өзара үндестірілген нақты елдің бай әскеритұрмыстық тәжірибесіне негізделген құрылыс мәдениетінің болғанын көрсетеді. Ақжол арқылы мұны тағы да дәлелдей аламыз. Осыдан соң оның салынған кезеңін анықтауға да мүмкіндік туады. Біздің ойымызша, қалашық XXII ғасырлар аралығында салынған. Бұл Шығыс Түркістан мен Орта Азияда оғыз, қыпшақ, ұйғыр, қарлұқ, қаңлы тайпаларының дәуірлеген шағы. Барлық тарихи деректер Ақжолда қыпшақтың қолтаңбасы басым екендігін көрсетеді. Бүкіл ғұмырын Алтай халықтарының тарихы мен мәдениетін зерттеуге арнаған ғалым Л.П. Потапов қыпшақтардың қазіргі Арқа төсінде ұзақ билік құрғанын дәлелдей келіп, МойынШор қағанның ескерткішінде «түркі – қыпшақтар түркі елін биледі» деп жазылғандығын тілге тиек еткен. Ал қазақ ғалымы С.М. Ақынжанов IXX ғасырларда қыпшақтардың Сарыарқаға қоныстанғанын, соған орай бұл аймақтың «Андар азКипчак», яғни Ішкі Қыпшақ аталғанын айтқан еді.

	Осындай деректер Ақжол дәуірі қыпшақ дәуірі екендігіне күмән келтірмейтіндей. Екінші жағынан, қалашық орналасқан жердің топономикалық атауларынан да қыпшақ белгілері байқалады. VIIIX ғасырларда осылай қарай ағылған қыпшақтар Ақжол бой көтерген жердегі көлге «Бұзық» деп ат берсе, бұл сөз олардың байырғы тілінен табылады. Біздің ойымызша, Сарыарқаға қоныс аударған ел осылайша өздерінің келген жерін есте сақтауды ұйғарған. Қыпшақ елі Арқаға шығыстан ағылғанды. Жалпы осы жұрт жайлаған өңірлерден бұл атауды сирек те болса кездестіре аласыз. Кезінде қыпшақтар біраз аялдаған Сырдария бойында «Бұзық» атты екі қалашықтың орны бар.

	Осы арада Ұлығ Түрктің түсіне кірген күміс жебелер ойға оралады. Бұзұқ шығысты көздеген сол жебеге де байланысты аталуы кәдікау. Бұл қайтақайта дәлелдеуді қажет ететін болжам ғана.

	Ақжол қалашығына алғаш мән берген адам – И.П. Шангин. Ол 1816 жылы Есіл өзеніне таяу көл жағасында көне қаланың орны бар екенін жазып кеткен. Содан бері ол өзіне ел билегендердің де, археологтардың да назарын аудармай келді. Енді, міне, Ақмолаға астананың көшірілуіне байланысты өңір тарихына нақты маңыз беріліп отыр.

	Ал қаланың өзіне келсек, ол – ірі діни және өндірістік орталық. Қалашықты он саусағынан өнер тамған шеберлер салған. Оларды мынандай мамандықтарға бөлуге болады:

	– халық және ислам сәулетіне қанық құрылысшылар;

	– шикі қышқа барельевті өрнек салуға машықтанған суретшілер мен керамика өнерінің иелері;





	– төрт қырлы кірпіш жасау технологиясын меңгерген мамандар;

	– кірпіш күйдіру пештерін салатын және от қызуының тылсымын білетін шеберлер.

	Орта ғасырдағы барлық дала қалалары секілді Ақжолдың дінимәдени маңызы зор болғаны даусыз. Осы жерде ел Тәңірге ұйып, діни рәсімдерін атқарған, түрлі дәстүрлі мейрамдар өткізілген. Ерсіліқарсылы ағылған керуендер әр елдің мәдениетінен хабардар етіп, дастархан басында әңгімедүкен қызған. Солтүстіктен оңтүстікке – Есіл – Нұра – Қорғалжын – Сарысу – Сырдария асқан саудагерлер жолшыбай Ақжол жайлы тамсана айтқан. Шығыстан батысқа – Моңғолия – Алтай – Дешті Қыпшақ – Хорезм – Бұлғар – Русь сапарына бет алған керуен Ақжолмен қайта қауышқанша асыққан.

	Қытай ғалымы Ма Юн: «Ескі Жібек жолы Алтай тауының шығыс және солтүстік қапталын кезек сүйкеп, Қазақ даласында таспадай тартылып, Ресейдің оңтүстік еуропалық бөлігін жанап Альпі тауына қарай қайқайған. Сол ұзақ сапарында ұлы жол Ақжолда сәлпәл тыныстайтын», – деп жазған.

	Жібек жолы жөніндегі маман Е.И. ЛубоЛесниченко қытай ғалымының деректерін жаңа бағыттармен байытты. Оның дәлелдеуінше, Танайсу (Дон) – Волга – Орынбор – Оңтүстік Орал – Ырғыз – Үстірт – Тобыл – Есіл – Зайсан – Қытай бағыты негізгісі болса керек. Ал Ақжол қалашығы Есілдің бойында.

	Мен қалашықтың орнын үш жыл зерттедім. Көзім жеткен ғылыми тұжырымдарым мыналар:

	– Ақжол – ордакент түріндегі қала, билеушінің кезеңдік резиденциясы.

	– Ақжол – әскери стратегиялық маңызға ие кент.

	– Ақжол – әулие мекен, үш мавзолей тұрғызған киелі орын, атабабалар денесі жатқан көне қорым.

	Қазба жұмыстары кезінде арабтың күміс теңгесі мен қытай айнасы табылды, ендеше қалашық ірі сауда орталығы да болған. Қытай – Русь – Византия жолы осы жер арқылы өтетіндіктен түрлі мәдениеттер тоғысқан өркениет шаңырағы.

	Түйіп айтсақ, Ақжол XXI ғасырларда Қыпшақ елі қалыптасып, нығайған кезеңде бой көтерді. Ол – Астана тарихының мың жылдан астам тарихы бар екендігінің дәлелі.

	* * *

	Қазақ даласы, оның ішінде Арқа жері іздегенге сан ғасырдан сыр айтып, әлі де талай жайға қандырар еді. Сарыарқаның біраз құпиясын кезінде атақты Әлкей Марғұлан ашып берді.

	Көрнекті ғалым, археолог, ғұлама тарихшы Әлекең «Ұлытау өңіріндегі тас мүсіндер» деген белгілі еңбегінде Орталық Қазақстандағы тас мүсіндер VІVІІІ ғасырлардағы Түрік қағанаты кезеңіндегі жұртшылық салтымен байланысты болса, екінші тобы VІІІХІІІ ғасырлардағы қыпшақ тайпаларынан қалған ескерткіштер дейді (Шығармалар жинағы, 34 том. – Алматы, 2333беттер). Олардың ішінде өлген адамдарға қойылған құрмет мүсіндер, дене бітімі айқын суреттелген батырлардың бейне тастары да кездеседі. Сол мүсіндердің қос қанатында салтанатты нөкерлер сап түзеп тұрады. Ондай балбалдардың саны кей ретте 200ге жетеді.

	Қайсыбір мүсіндерде жас қыздар мен кемпірлер бейнеленген. Әредікте оларға жақын ер адам мүсін тасын көруге болады. Осындай мүсіндер Ұлытау қойнаулары мен сол жерден Атбасарға қарай жөңкілетін үлкен қара жолдың бойында жиі ұшырасады. Одан кейінгі ұлан жазықта жоғалса, Ақмола қаласына жақын Шұбар жазығында қайта қара танытып, Ерейментаудың арғы бетіне дейінгі жерде әредікте көзге түседі. Сілеті, Кедей және Торғай өзендерінің бойында топтобымен қойылған.

	Бұл балбалдарды кезінде ғалым, археолог А. Машанов зерттеген. Ол Кедей өзенінің бас жағындағы Жаушоқы төбесінің етегінде солтүстіктен оңтүстікке қарай созылған көлемі 3,5х3,5 тас шарбақ тапқан. Шарбақтың шығыс жағында шығысқа қаратылған тас мүсіндер болыпты. Олардың бәрі сұр граниттен қашалған.

	«Ерейментаудың мүсіндері Арғанаты мүсіндеріне ұқсас, – деп жазады Әлекең (сонда, 30бет). – Жұмыр скульптура түрінде, қадағалап безелген. Бұлардың біреуінің биіктігі – 1,60, ені – 0,250,40, қалыңдығы 0,23 метр. Мүсіндердің екеуі де оң қолына дөңгелек тостаған ұстап, сол қолдарымен қайқы қылыштың сабына сүйеніп тұрған мұрты бар ер адамдарды кескіндейді. Машановтың айтуынша мүсіндердің екі бүйірінде орхон жазуларына ұқсас көрінеркөрінбес таңбалар бар, бірақ өшіп кеткендіктен, оларды шығарып оқу мүмкін емес».

	Осындай мүсіндер Жаңаарқаның Оғызтау, Дарат, Айдаһарлы, Саңғыру таулары мен сол тауларды қуалай ағатын Атасу өзенінің бойында, Қарқаралы, Баянауыл, Тайатқан, Шұнақ тауларының маңында аз емес екенін айта келіп, ғалым ертедегі абыздардың зираттары туралы талай құпияны ашады. Бағзы бабаларымыз бақсыабызды ерекше құрметтепті. Жер астынан дөңгелек айға ұқсатып диаметрі 2,15 метр үйшік жасаған, жанжағын таспен қалаған. Бұл үйшік киіз үйдің іргесіне ұқсайды. Күншығыс жағына кіретін ауыз жасап, оны ұсақ тастармен өрген.

	Осындай оба зираттар Ерейментаудың сыртында да кездеседі.

	Өкінішке орай, Ұлытау – Ақмола – Атбасар – Нұра – Ерейментау – Сілеті болып жалғасқан осы ғаламат мәдениеттің аса құнды ескерткіштері тың игеру кезінде сырттан ағылған талғамсыз көптің қолымен қиратылды. Бірқатарын сол жылдарда жаз айларында қорақопсы салуға Армениядан келетін науқандық жалданушылар құрылыстардың тастабанына салып жіберген. Бүгінгі күнге дейін сақталғандарын есепке алып түгендеп жүрген арнайы орындар жоқ.

	* * *

	Көзге түскен тарихи еңбектерден Ақмола жайлы мәліметтерді іздеп жүріп, мына бір дерекке назарымыз ауды. «1616 г., между октября 20 и декабря 29. – Отписка тобольского воеводы Ивана Куракина в Посольский приказ осношениях с калмыками и выборе места на р. Ишим для постройки острого» делінетін Ресей архивіндегі құжатта Есіл де, оның маңы да сипатталады.

	Воеводаның бұл өлкеге кісі жіберуіне Михаил Федорович патшаның арнайы тапсырмасы себеп болған. Сауран ханы Аблахан Имамқұлдан жеңіліп, осылай қарай ығысқан соң Ресей билеушісінің көмегіне сүйенуді жөн көрсе керек. Сауда жолдарын бірлесіп қорғау, бір бүйірден шаншудай қадалған қалмақтарды да тізе қоса ықтыру жайлы келіссөз жүргізіп, патша осы мәселелерді зерттеуді Иван Куракинге жүктеген. Олар бояр балалары Максим Трубчанинов пен Дмитрий Черкасовты жұмсайды.

	Воеводаның солар жеткізген мәліметтері бойынша, Михайл Федоровичке жіберілген хабар хатта Аблахан орыс шолғыншыларын жылы қабылдап, Ресей саудагерлерін қорғапқолдағаны, Сібір қалаларына кедергісіз жібергені, бұдан былай да осылай болатындығына сендіргені айтылады. Хан сонымен бірге орыс адамдарын қалмақтардан қорғауға да дайын екенін аңғартады, олар тым еркінсіп кетпес үшін Есіл бойынан қарауылдап тұратын қала салуды ұсынады.

	Міне, осы ұсынысты жүзеге асыру үшін өзен маңы зерттелген. Ұлан жазықты ерсіліқарсылы кезген екеу ақыр аяғында Белая городища деп аталатын алқапқа таяу жер қолайлы деп шешеді. Өзеннің суы мол, аңқұсы көп, осы араға таяу шалқып жатқан көл де өзекті жанның өзегін талдырмайды, балығы жыртылып айырылады.

	Біз Есіл бойындағы жерлерді түгендей келіп, бояр ұлдары келтіріп отырған «Белая городище» – Ақмола, ал шалқар көл – Қорғалжын болар дедік. «Ақмола» сөзін олар осылай аударып айтуы әбден мүмкін. Екіншіден, Есіл бойына жақын Қорғалжын секілді үлкен көл бұдан басқа жерде кездеспейді.

	Егер осы байламымыз ақиқатқа айналса, Ақмолада қала салу туралы ең алғашқы ұсынысты Иван Куракиннің адамдары айтқан болып шығады.





ІІ. АЛТЫ АРЫСТЫҢ АТАҚОНЫСЫ




	Ресей тарихшылары мен саяхатшылары Сарыарқаны ерсіліқарсылы емінеркін аралағанда елдің этникалық тегіне, шежіресі мен әлеуметтік құрылымына, дәстүрлері мен ішкі қарымқатынасты реттейтін заңқағидаттарына айрықша назар аударған. Ел аузынан көптеген аңызәңгімелерді жазып алған. Сондай шежіре сөздің бірі И. Шангинде де бар. Ол «Дневные записки путешествия в степи киргизкайсаков Средней орды» жазбаларында Ақмола қазақтарының тарихи әпсанасын бастанаяқ келтіреді.

	Сол баянға сенсек, Орта жүздің алты арысы Сібір халқынан бөлінген, өздерін еркінбіз, қайсақпыз деп даралаған қалың елдің бір саласы. Бас араздықтың кесірінен осылай жіктелген жұрт Қазан қаласы мен оның маңайына шоғырланады. Дербес хан сайлайды, ел тізгінін Алаша есімді өжет жігіт қолына алады.

	Табиғатынан қызба, жаужанды Алаша қол астындағы халықты топтастырып алған соң байлықтан көше алмай отырған Бұхарға аттанады. Қиянкескі соғыста тасталқан жеңіліп, қолға түседі, Әзірет Сұлтанда зынданға лақтырылады. Елі таланады, жері тоналады. Бұхар сұлтандарының езгісінен есеңгіреген жұрттың өзіне қараған пұшпағын ертіп, елдің Алашадан кейінгі сүйенері болған Дайырқожа жырыла көшеді. Сол кеткеннен мол кетіп, Орда өзенінің бойына жетіп тоқтайды.

	Бұл қай жер екенін көзге елестету үшін Орда өзенінің қазіргі Орск қаласы тұрған тұсы екенін Шангинге сүйене отырып айта кетейік.

	Дайырқожаның парасаттылығы, маңайдағы мұнғол, торғауыттармен тіл табыса білуі елдің тыныш өмір сүруіне, әлденіп нығаюына жағдай туғызды. Ол дүние салған соң хан тағына үлкені Қарақожа отырды.

	Тумысынан көшелі, әр қадамын тоқсан толғанып елепекшейтін ұстамды хан да халыққа жайлы болды. Ел атыс-шабыссыз өсіпөнді. Орда маңы тарлық ете бастады.

	Осыны ойлаған Қарақожа қол астындағы жұртты бөліп, бес ұлына енші беріп еркіне жіберді. Олар – Арғын, Найман, Қыпшақ, Уақ, Керей еді.

	Қарақожа қайтыс болған соң Арғын Бұхар, мұнғол, хива, торғауыт жайлаған өңірлермен тиімді байланыс орнатады, әрі әскери қуатымен де сескендіре алады. Қанатын кеңге жайып Арғын елін құрады. Одан кері серпіліп, Сарыарқаның кең даласына көсіле қоныстанады.

	Бұл ауызекі әңгіменің ақиқаты қайсы, аңызы қайсы екенін айыру оңай емес. Қайткен күнде де бір қисыны барлығына күмән жоқ. Ал Ақмола – Қараөткелге Орта жүз руларының қашан келіп орныға бастағаны жайлы ғылыми негізі бар зерттеулер 1896, 1897, 1848 және 1900 жылдары дүркіндүркін жүргізілген. Осы зерттеулердің қорытындысы 1909 жылы Черняев қаласында «История заселения уезда и современные его население» деген атпен басылып шыққан. Сол алғашқы жариялымына шағын кіріспе жазған Е. Добровольский зерттеуге Әлихан Бөкейхановтың да қатысқанын атап көрсетеді.

	Патшалық Ресейдің елді отарлау саясаты үшін аса қажетті бұл шаруаға орыстың көптеген тәжірибелі ғалымсарапшыларымен бірге қазақ оқығандары да ішінара тартылыпты. Я. Ақпаев, Құдайқұлов, Д. Сатыбалдин, С. Сәтбаев, Тілекиев, М. Шомбалов секілді азаматтар регистраторлар ретінде араласқан.

	Е. Добровольскийдің баяндауынша, зерттеу жұмыстары әуелі Ақмола уезінің жартысын қамтиды. 1896 және 1847 жылдары оның солтүстік қапталында әскеритопографиялық түсіру шаралары жүзеге асырылады. Қалған бөлігі рекогносциралық жолмен түсірілген. Бұл жетімсіз болғандықтан, екінші Ақмола жер бөлу партиясының күшімен тағы да арнайы түсіру жұмыстары жүргізілген. Осы дайындық шараларынан соң ғылыми топ білек сыбанып іске кіріскен.

	Е. Добровольский кіріспе сөзінде аталған қамқаракеттің де жетімсіз болғанын, зерттеу кезінде асығыстық байқалғанын, уезд аймағы бәрі бір толық қамтылмағанын ескертеді.

	Экспедицияны Ф.А. Щербина басқарған. Зерттеу қорытындысын соның жетекшілігімен Л.К. Чермак, Н.Ф. Дмитриев, В.А. Владимирский есімді мамандар қырнаған.

	Зерттеушілер өңір халқының тарихын түркі тайпаларының тұсынан таратады. Бұл кезді христиандық жыл санауға дейінгі екінші ғасыр деп белгілеген. Одан ертеде уездің оңтүстікшығыс қапталында шалқып жатқан Балқаш көлінің маңында Үйсін тайпасы көшіпқонып жүріпті.

	Осы шамада батысқа қарай лықсыған Ғұндар оны ығыстырып, қазіргі Ақмола жеріне ілігеді. Сол ұлы көштен кімдер бөлініп қалғаны нақты анық емес. Өңір елінен жазба деректерде ең алдымен ауызға алынатындары – Қарақыпшақтар мен Алшындар. Арғындар мен Наймандардың аймақта қара таныта бастаған кезі – ХІV ғасыр. Олар әуелі ат басын Нұра өзенінің оңтүстік-шығысына тіреген.

	1465 жылы Түркістан өлкесінде Өзбек ханның қарамағында жүрген елдің үлкен бөлігі суырылып шығып, Қазақ ұлысын құрады. Ұлыстың құрамына енген жұрттың біразы Нұра мен Есілді төңіректейді.

	Жоңғарлар мен қалмақтардың ХVІ ғасырдағы қазақ жеріне жорығы Ақмола аймағындағы АрғынНайманға қаншалықты зардапты болғаны белгісіз. Ал шапқыншылар ХVІІ ғасырда қайта қаптағанда Есіл мен Тобылға дейін жеткен. Ақмоланың сар даласына бойлап енген.

	Осындай жағдайда қалың АрғынНайманның теңіздей толқымауы, қоныстарында қозғалыссыз отырып қалуы екіталай.

	Арада ғасыр өткенде, 1723 жылы, жоңғарқалмақтардың тағы бір шабуылы аласапырандатады. Бұл кез Жоңғар мемлекетінің барынша күшейген шағы еді. Бір жағынан осы қуат, екінші жағынан өзінен әлдеқайда әлді Қытайдың дүмпуі шыдатпай қазақ топырағына лап қойды.

	Сұрапыл алдында Ақмола елі Есіл мен Нұра, Сарысу өзендерін жағалай көшіпқонып жүретін. Тұтқиылдан тап берген күшті жаудың қысымымен олар Тобылға, қайсыбірі Оралға қарай ығысады. Осы жөңкілу 1756 жылға дейін жалғасады. Сол жылы қазақтар іштен, Қытай сырттан соққы берген жоңғарлар біржола күйреп, ел атақонысына қарай қайта ойысады.

	Алайда қой үстіне бозторғай жұмыртқалайтын бейбіт күннің ауылы алыс еді. Арқа қазақтарына ХVІІ ғасырда Қытай оңтүстікшығыстан, Қоқан хандығы оңтүстікбатыстан, Ресей солтүстікшығыстан сес көрсетіп тұрды. Үш жақтан айқын сезілген, түбінде тыныш қоймайтын қауіп түбегейлі тұрақты заманға жетелейтін нық шешімге келуге итермелеумен болды. Қазақтар, оның ішінде Орта жүздің естілері ХVІІ ғасырда Петр Іден сауға сұраған. Алайда бұл емеурін қабылданған жоқ. Осы бағыттағы қамқаракеттер 1734 жылы ғана нәтиже берді, Орта жүз Ресеймен тіл табысып, оның қарамағына өз еркімен енді.

	Бұл қосылудың соңы немен тынғаны белгілі. Қазақ қауымы Қытай мен Қоқаннан сескенбейтін болғанымен, орыстың отарлау саясаты аранын ашты, Ертіс, Есіл бойына қарашекпендер қаптады, казак бекіністерінің тұтас жүйесі жасалды. Қараөткелде Ақмола бекінісі тұрғызылып, ол 1832 жылы округтік қала атанды.

	Біз бұл кезеңнің тарихына кейінірек арнайы тоқталамыз. Қазір әңгіме желісін үзбей, Ақмолаға қоныстанған елдің жайжапсарын әрі қарай баян етейік.

	Дерек көзіне айналдырып отырған зерттеу бойынша Ақмола – Қараөткелде ХІV ғасырдан бері іргесі сөгілмей келе жатқан елдің қалыңы – Арғын. Оның ішінде Арғынның Мейрам бұтағы.

	ХІХ ғасырдың бас кезінде осы құтты өңірге тамыр жайған Мейрам ұрпағының тарихы он төрт атаны құрап үлгерген екен. Бұл шамамен үш жарым ғасырға тең.

	Мейрам балаларының кіндік қонысы Ақмола – Қараөткел болғанымен, жаз бен күзде Есіл, Нұраны молынан жайлап, Ертіске бойлап енген. 1600 жылдары әлді жоңғар қысымымен, әлде басқа себеппен, Алатаудан бір шоғыр қырғыз ауып келген демесек, Мейрам жұрты тұтастығын бұзбай сақтаған. Сол шамада Қарпық руының бір қоныс елі жер сұрай келеді. Мейрамның Қуандық буыны өсіпөніп, халықтың басым бөлігін құрайды.

	Қолдағы деректі жинаушылар Керейдің Абыз руы осында ХVІІІ ғасырда белгілі бола бастаған деп түйеді. Олар Моншақты тауының қос қапталындағы қалың қарағайды сағалаған. Сырдан құлаған Қанжығалылар Ерейменнің етегін таңдайды, бір бөлігі Сілеті өзенін жағалай жайғасады. Тағы бір саласы Моншақты жоталарына қарай бет алғанымен, ол жақтан қатары ұдайы молайып отырған Керейлер қайта ығыстырады.

	Зерттеу қорытындыларынан Ереймен ертеден Қыпшақ жұртының байырғы мекені болғанын да білдік. Оның Нұра мен Торғайға қарай лықсуы қанжығалылардың осында қоныс аударуымен байланысты. Ежелден жаугер, бірбеткей Қанжығалы қыпшақтарға дамыл таптырмаса керек. Екінші себебі Арғынның Тобықты және Сүйіндік руларының Ерейменді жаз жайлап, малдың өрісін солай қарай кеңейте бергендігі.

	Арғын ішіндегі Мейрам, Қуандық бұтағының Арқаға, оның ішінде Ақмола – Қараөткел төңірегіне қай жақтан бет бұрғаны туралы негізінен жалғыз жорамал айтылады. Оңтүстіктен ағылды делінеді. Осы ата бұған дейін Қаратау маңын мекен еткен дейтін дәйек те кездеседі.

	Тағы бір болжам Арғын елінің оңтүстікпен қатар Ұлытау өңірін ежелден жайлағанынан хабар береді. Мейрам балаларының оңтүстіктен Арқаға, нақты айтқанда, Есіл мен Нұра аймағына жетуі осы қалың жұрттың Сарыарқаны тұтас иемденуіне мүмкіндік туғызды.

	Осы жылдары оңтүстіктен қозғалған қуандықтардың қомақты бір бөлігі Ертіс пен Қарқаралы аймағына тарала қонса, Кенесары көтерілісінің қарсаңында Ақмола – Қараөткелге бет түзеген. Қалың легі Қорғалжын көлі мен Теңізді қаумалай орнығады.

	Қыпшақтардың Торғайға өтпеген бөлігі Есілдің батыс жағына, әсіресе Дамса, Калутон өзендерінің бойына біржола тұрақтаған. Кейін заты естек, өзін құлан қыпшақ санаған Ыбырай Жайықбаев сұлтанның пәрменімен Ақмола уезіне қайта тартылады.

	Орта жүздің негізгі аталарының ішінде Найман және Уақ саны жағынан бұл жақта тым аз. Наймандар Есіл мен Қарағаш, ал Уақ Қызылтопырақ болыстарында оқшауланған.

	Арғын, Найман, Қыпшақ, т.б. елдің ХІХ ғасырдың басында қанша ауылдардан тұрғаны төмендегідей:





	А.Н. Седельников, А.Н. Бөкейханов және С.Д. Чадов әзірлеген уезд халқының тарихы туралы тағы бір ғылымизерттеу еңбегінде жоғарыда келтірілген деректер тарқатыла келіп, Орталық Қазақстандағы ел саны нақты көрсетіледі.

	ХVІІІ ғасырдың соңында Ақмола, Семей және Торғай облыстарында 875000 адам болған. Мұның ішінде Орал губерниясындағы Орта жүз рулары да бар.

	Дала губернаторлықтары берген 1890 жылғы есепте те осы сан қайталанады. Атап айтарлығы – бұл көрсеткіш барлық қазақтардың 58%ын құрайды делінген. Соған қарап күмән келтірдік. ХІХ ғасырдың басында барша қазақтың 3 миллионға жетпеуі күдіктендіреді. Егер губернаторлар қол қойған құжатта Қытай, Хиуа, Бұхар қазақтары қоса есептелді делінсе, тіпті сенімсіз. Тәрізі Ресей қазақ санын сонау ХVІІІ ғасырдан бері қасақана азайтып көрсетуді мақсат етсе керек.

	Әлгінде кестеде берілгеніндей тек Ақмола – Қараөткелдегі Орта жүз қазақтары жалпы алғанда 2353 ауылды құраған. Әр ауылда кемі 200 жан бар дегеннің өзінде осы өңірдегі Арғын, Қыпшақ, Керей мен Уақтың саны 600 мыңға жетіп жығылады. Ал оған Семей, Торғай, Орал елін қоссаңыз, 875 мыңның мүлде кем соғатыны сөзсіз.

	Рас, жоңғар шапқыншылығы әбігерге салды, халық шығынға ұшырады, ауды, көшті. Алайда Арқа қазақтарының, оның ішінде Ақмола, Торғай, Есіл – Нұра өңірінің елі соншалықты қырғынға душар болмағаны тарихтан мәлім. Ауған ел жаудың беті қайтысымен ілешала кері оралып отырды.

	Тілге тиек еткен зерттеудің осындай олқы жағы бар. Одан отарлау саясатының салқынын сеземіз. Байырғы жұртты әдейі кемітіп көрсету патшалық Ресейдің кезінде де, коммунистік режимнің тұсында да дағдыға айналғанына дәлел жеткілікті.

	Зерттеуден іздеп таба алмаған дәйегіміздің бірі – Ақмола жеріне Арғыннан бұрын келген Алшынның бұл аймақтан қашан және қандай себеппен кеткендігі.

	Бөлімді қорытындыласақ, Ақмола – Қараөткелдегі Арғын елі, осы өңірге қай жақтан келгендігі жөнінде әртүрлі жорамал айтуға болады. Соның ішінде Қаратау мен Талас бойынан бері жылжыған деген пікір бәрінен салмақты.

	«Тараз ғасырлар куәсі» тарихи еңбекте Тараздың VІІІ ғасырда Арғу – Талас, Алтын – Арғу, Талас – Ұлыс атауларымен белгілі болғаны дәлелді айтылады. Арғындардың осы қалаға қатысы бар екендігін айғақтайтын дәйектер Махмұд Қашқаридің «Түрік сөздігінде» (Алматы, «Хант» баспасы, 1997 ж.) де жеткілікті.

	Біз үшін, қазақ халқы үшін аса құнды осы сөздікте «Арғу» екі таудың арасы деп аударылса, келесіде Тараз бен Баласағұн ортасындағы шағарлардың «Арғу» деп аталатыны баяндалады (157бет). «Қапұш» сөзі Арғу еліндегі жердің аты дейді. Бұл жер Тараздан қашық емес.

	Атақты Зұлқарнайын (Александр Македонский) Арғу еліне жеткенде қатты сел болып, жолдар езіліп батпаққа айналған. Осы жерге кейін қорған, бекеттер салыныпты. Сол қорғандарды «Шігіл» атаған, кейін бұл ат бүтін бір тайпаға берілген. Махмұд Қашқари осылай тарата келіп «Шігіл» ТаразТалас қаласының жанындағы қалашық деп тоқтайды.

	«Арғу» қазіргі Арғын екені бүгінде қайтақайта дәлелденген. Олай болса, Арғын елінің атажұрты Талас пен Тараз болғанына иланамыз және осы әулеттің Ақмола – Қараөткелге сол жақтан келгеніне күмәнданбаймыз. Қаратау мен Ұлытаудан бері құлаған легі де қомақты болған.

	Ақмола – Қараөткел өңіріндегі Арғын елі туралы қозғалған әңгіменің желісінде айтылуға тиісті бір мәселе – осы қалың жұрттың ежелгі тарихы Қытай, Еуропа, Шығыс және Ресей жылнамалары негізінде зерделі зерттелмей келе жатқандығы. Біздің қолымызда Арғын әулетінің сонау Ғұн империясын құраған тайпалардың үлкен шоғырына барып тірелетіні жайлы сенімді деректер жеткілікті. Оларды саралау осы еңбектің мақсаты болмағандықтан мына бір тарихи дәйекпен шектелмекпіз.

	Филология ғылымының кандидаты, Оңтүстік Қазақстан университеті Түркістан филиалының кафедра меңгерушісі Орынбай Бекжан «Көне Арғын мемлекеті және оның жазуы» мақаласында («Байырғы түркі өркениеті: жазба ескерткіштер». – Алматы, «Ғылым» баспасы, 2001 ж.) Енисей ескерткіштерінде Е49 болып белгіленген көне жазуларды өзінің алдында зерттеген С. Аманжолов секілді ғалымдардың ізімен тарқатып, қазақ тілінде аударып берген. Сол жазулар бізбен былай тілдеседі:

	1. Жүз ағайынтуғанымнан, алты халқымнан (тайпамнан) айырылдым (ажырадым).

	2. Ер атым Қылыштық Ынал өге мен жетпіс жасымда.

	3. Ердің ерлік даңқына сай (соғыста) қырық екі атты соғысқа жықтым. Жаудың отыз ерін өлтірдім. Еске алыңдар.

	4. Алты тайпалы халқымның күштілігі, күшеюі үшін (Өзі) Арқырт елінде (жасады). Тасын мұнда тұрғызды.

	Мақала авторы «арқырт» сөзі жанындағы «ел» сөзімен тіркескеніне қарағанда мемлекет аты екендігі дау туғызбайды деп түйеді. «Арқырт» екі сөзден құралады: «арқы» – М. Қашқари сөздігінде Арғу елі мен жерінің аты. Қазақ тілінде Арғын тайпасының атымен, Арқа, Сарыарқа жер атауларымен кеңінен танымал сөз. Ал «ырт» жұрт сөзінің мағынасын береді. Яғни Арқырт арқұ/арқы/арғұн/ арғын елінің, Арқы мемлекетінің екінші атауы.

	Ғалым, белгілі түрколог Д. Василевтің еңбегіне сүйене отырып «ер ерім үчүн: інім: ерт мек: егім: ұйыр: арқұн/арғұн: ел үчүн: бең: күмін: тіке: берті» сөйлемін «Ер (дің) ерім үшім, інім, інімді ертетін ағам ұйыр, ұйысар, ұйытар Арғын елі үшін мәңгі тасымды тұрғыза берді» деп аударған.

	Біз мақаланың транскрипцияға қатысты нақты ғылыми дәйектеріне тереңдеп кетпей, мақала иесінің Енисей ескерткіштерінде «Арқы йері» тіркесі кездесіп тұратынын, оның сол жазбаларда үнемі Арғұларға (Арғындарға) қатысты келтірілетіні жайлы пікірін айтумен шектелейік.

	«Арғұлардың өздерін арқұн/арғұн/ деп шамамен ІХХІІ ғасырлардан атай бастағаны жоғарыда келтірілген ескерткіштерден байқалады, – деп қорытындылайды О. Бекжан. – Ал моңғол шапқыншылығынан кейінгі кезеңде басқа түркі тайпаларымен қоянқолтық араласқан соң Арғын атына толық ауысқаны күмән келтірмейді» (Аталған еңбек, 482бет).





ІІІ. ЖОҢҒАР ШАПҚЫНШЫЛЫҒЫ




	Абылай мен Қанжығалы қарт Бөгенбайдың тұсында қалың жоңғардың шабуылы Ақмола – Қараөткелді аяздай қари алмаған. Осы өңірге жақын соғыс өңірдің шығыс жағындағы Ерейментауда (ол кезде Кәрітау аталған) болды. Соған орай Сарыарқаның Ақтау, Атасу, Қоңырөлең, Торғайдың көп Кеңгірі жағындағы жиі кездесетін «Қалмақ қырған» делінетін жерлер бұл атырапта ұшыраса қоймайды.

	Жалпы Жоңғар ойраны жылдарындағы Ақмола тарихын сараласақ, сол тұста жойқын ерлігімен және сұңғыла әскербасылығымен «Қазақтың қамалқорғаны» атанған Бөгенбай батырдың төңірегінен ұзай алмаймыз. Көмекей әулие, әйгілі Бұқар жырау осылай аспандатқан баһадүр жоңғарқазақ шайқасының бәрінде атойлаған.

	Батырдың ерлік жолы 28 жасында басталады. 1700 жылдарға қарай Ресей патшалығы мазасын ала берген қарақшылар тобырын қазақ даласына қарай қайрап салады. Қаптаған қарулы казак Дон өзенінен сырғып Жайыққа жетеді, одан сусып Ертісті өрлейді, алды Есілде төбе көрсетеді.

	Бұл кезде Алты алаштың төбе ханы болып отырған Әз Тәуке енді қамданбаса қапы қалатынын ойлап, казактарға қарсы қол жинайды. 30 мың сарбаздан құралған осы қолды отызға жетпеген Бөгенбай бастаған. Батырдың әскері ұрысқа 1708 жылы кіріседі. Қалың қарақшыны тойтарып қана қоймай, Еділден асыра қуады.

	Бөгенбай – Арқаның Ақмола қапталында елін жаудан талайталай қорғаған батырлардың аруақтысы, исі қазақтың нар тұлғасы.



	1710 жылы Үш жүздің Қарақұмда өткен құрылтайында қазақ әскерінің бас қолбасшысы болып сайланады.

	1723 жылы батыр басқарған қазақ қолы Бұланты мен Бөленті өзендерінің бойында жоңғарларды ойсырата жеңеді.

	1730 жылы Төле бимен тізе қосып, Алты алашқа «Арғанатыға жинал!» деп ұран тастайды. Үш жүз Ұлытауда тізе қосады.

	1733 жылы Кәрітауда (Ерейментауда) Уса Серен әскеріне күйрете соққы береді.

	1756-58 жылдары Шығыс Түркістанның Талқы асуында Қытай жасағымен ұрыс жүргізіп, Үрімші мен Тұрпан қалаларынан асыра қуады.

	1761 жылы Абылайдың Әділ деген баласын ертіп, Қытайға келіссөз жүргізуге барады.

	Батыр елу жыл қол басқарып, майданға 103 рет кірген.



	* * *

	Әңгіме желісін ендігі кезекте Қанжығалы қарт Бөгенбай тұсындағы жоталы оқиғалар және батырдың қаһармандық жолы арқылы байытайық.

	Бұл баянымызға қазақтың қамал қорғаны атанған Қанжығалы қарт Бөгенбай мен оның өз кіндігінен тараған, ұлт тарихында есімдері мәңгі қалған ұрпақтарының өмір жолы жайлы баяндауға тырыстық. Бөкеңнің ерлігі туралы шамырқана жырлаған Бұқар мен Үмбетей сынды дүлдүлдердің бізге жеткен толғаулары, тарихшызерттеушілердің нақты деректерге құрылған ғылыми талдауларын негізге алдық.

	Тарихтың тәлкегі алауыздықтан туындап отырғанына арғыбергі заманда дәлел көп. Соның бірі бұдан үш жүз жылдай бұрын болған қазақжоңғар соғысында халықтың әуелден басы бірікпегені, жойқын ұрыстың алдында үш жүздің үш жақта шашырап жатқандығы еді. Көрнекті тарихшы, төңкерістен бұрын Петербордағы Александр І атындағы жол қатынасы инженерін дайындайтын институтты үздік бітірген қазақ оқығаны Мұхамеджан Тынышбайұлының дерегіне сүйенсек, қалмақтармен арадағы соғыс жеңіске ұласар тұсында ел екіге бөлініп, бір тобы (Кіші жүз бен Орта жүздің бір бөлігі) орыс шекарасына қарай ығысса, екінші легі жаудың ауыр соққысына ұшырап, қытайлар жоңғарларды жойып жібергенге дейінгі 30 жыл ішінде қансыраумен болды.

	Жалпы қазақ жұртының тұтасуын қалайтын замани оқиғалар тарихта аз кездескен жоқты. Қалмақ атауымен мәлім моңғол рулары 13991408 жылдардаақ бас көтеріп, маңайын ұлардай шулата бастаған болатын. Олар алғаш керейлерге түре тиісті, 1430 жылы үйсіндер мен қырғыздар жайлаған Ыстықкөлге ат басын тіреді, 1447 жылы Сырдария өңірін қан қақсатты.

	Арада он шақты жыл өткенде қалмақ жұртының айбыны басылып, қазақтар еңсе көтере бастайды. Үйсіндер мен қырғыздар қосылған шағатайлық Сейіт ханның ұлы Рашид хан 15221524 жылдары қалмақтарды ойсырата жеңсе, Тәуекел екіге бөліп тастайды.

	Қазақ әулеті жаудың тауы шағылды, осымен іс бітті деп, артынша бейғам жатқанға ұқсайды. Олай дейтініміз қалмақтар 16001610 жылдары қайта дәуірлеп, Тары, Түмен аймағын шауып, кейін Еділ өзенінің бойын өрлей шабуылдаған. Қазақтар қуғынсүргінге ұшырап, Ұлытауға асады. Осы тұста тарих төріне Тәуекел ханның інісі Есім шығады. Ол Ыстықкөлдің шығыс жағындағы қалмақтарға жорық жасап, бірде жеңген, бірде шегінген.

	Қалмақ сойқандары XVIII ғасырдың бас кезінде ел тізгінін ұстаған Тәуке ханға да маза бермеген. Ол жігерлі, әскери іске жетік текті адам еді. Дұшпанға қарсы қайратты қимыл ұйымдастыра алды. Қалмақтарды Тәуекел секілді екіге жарып тастап, күшін әлсіретті. Бірақ бұл жеңіс ұзағынан сүйіндірген жоқ. Тәукенің ынжық мұрагері Болат ханның тұсында қалмақтар қазақ даласында еркін жортып жүрді.

	Тарихшылар қалмақ әскерінің осы кездегі көп жеңісінің бір себебі – оларда зеңбірек болған еді деп жорамалдайды. 1709 жылғы Полтава түбіндегі ұрыста тұтқынға түскен швед артиллериясының сержанты Иоганн Густав Ренат қалмақтарға осындай қаһарлы қаруды құюды үйреткен. Ренат олардың арасында 1733 жылға дейін жүрген.

	Осы арада қазаққалмақ қонысының шекарасын ажыратып алғанымыз жөн. Олар Ертіс өзені мен Балқаш көлін, Шу мен Таласты бойлай отырды. Тарихи деректерде қалмақтардың 1723 жылы басталған, қазақтарды ақтабан шұбырындыға ұшыратқан жойқын шабуылына алғаш ұшыраған Талас пен Арыс өзендерінің орта ағысына дейін жайылған садыр наймандар екені айтылады. Олар басқыншылардың тегеурініне шыдай алмай жеңіледі. Садырдан шыққан Жомарт батырдың тоғыз ұлымен ұрыс үстінде өлетіні де осы тұс.

	Қалмақтар салған беттен қатты қарсылық көрмей, қазақ жеріне сұғына енді. Ел басы ауған жаққа сенделді. Ұлы жүз бен Орта жүздің шағын бөлігі Ходжентке кетсе, Орта жүздің көбі Самарқанға, Кіші жүз Хиуа мен Бұхараға ығысты. Ал бұл жаққа жол таппай торыққан арғындардың бір бөлігі жер жағдайына қарай Қаратаудан солтүстік Батысқа, Торғай даласына ағылды. Ал Бетпақдала мен Ұлытауды мекендеген қалың арғын қалмақтардың зардабына көп ұшырай қоймаған. Босқан елдің ендігі бір легі ЖиделіБайсынға иек артады.

	Бұл жерде Жиделі деп отырғанымыз – тау, Байсын – Шығыс Бұхарадағы қала. Белгілі тарихшы Левшин шұбырған осы елдің жайы туралы былай деп жазады: «Шұбырындының айрылмас серігі – қайыршылану мен аштан қырылу еді. Күн сайын олардың отарлары мен үйірлері азая берді. Сондықтан айырбас сауда мүлде тоқтады. Қайыршылық пен қайғы қасірет бүкіл халықты қамтыған болатын. Біреулері аштан өліп жатса, енді біреулері әйелін, балашағасын тастай қашты. Ақырында қашқындар бір жерге тоқтады. Қай жерге дейсіз ғой, көшпелі халыққа мүлде қолайсыз таптақыр қу далаға. Мұндай бақытсыздық жағдайда, әрине, қазақтар ұзаққа шыдамас еді. Оларға алдарында тұрған екі жамандықтың жеңілдеуін таңдау керек болды. Азыптозу, ашынғандық өздерінің бұрынғы отанын қайтарып алуды ойлауға, сол үшін күшқайрат жинауға жұмылдырды. Бастарына төнген қауіпқатер оларды татуластырып біріктірді де, мақсатты ортақ шешімге келтірді».

	Бұл қылаусыз шындық еді, басы сірә да біріге қосылмайтын қазақтың енді тас түйін жұмылудан, елді жаудан тізе қосып қорғаудан, алалықты ұмытудан басқа амалы қалған жоқ. Дулат жұртында сақталған әңгімеге сенсек, сол тұста Ұлы жүздің қолы Сырдариядан өтіп, Қазығұрт тауының батысындағы Келес Бадам асуынан асады. Орта жүздің әскері солтүстіктен көтеріледі. Кіші жүз Қаратаудың батысынан құйылады. Сөйтіп қалмақтарды ойсырата жеңеді. Соғыс болған жер қалмақтар аңырай қашқандықтан «Аңырақай» атанған. Ол, Диваевтың айтуынша, Арал теңізінің солтүстігіндегі таудың Алакөл жағы, Итішпес деп аталатын көлдің жаны. Енді бір аңыз бойынша Аңырақай бұл маңда емес, Балқаштың оңтүстік жақтағы айдынынан 12 шақырым жердегі Итішпес көлінің қасындағы жер. Осы жерде де Алакөл делінетін шығанақ бар. Соның оңтүстігінде «Әбілқайыр», «Сұңғайты» таулары, «Ақсүйексай», «Хантау» көзге ұрынады. Осы тауларда болған адам «Үлкенордақонған», «Кішіордақонған» шатқалдарын табар еді. Бұл хандар шатырлары тігілген жерлер. Ендеше шындыққа әбден жанасымды.

	Тарихшы М. Тынышбайұлы «Ақтабан шұбырынды» атты мақаласында Шымкенттен 30 шақырым жердегі Ордабасы тауына назар аударады. «Боралдай және Қошқарата өзендерінің бас жағындағы Арқалы тауда «Үлкенордақонған», «Кішіордақонған» деген екі шатқал бар, – дейді ғалым. – Әулиеатаның шығысындағы Ақыртөбе және Подгорный станцияларының қарсы алдында «Сұңғайты», «Әбілқайыр» деген екі сай бар. Шабуылға шыққан үш топтың кездесуі, біздіңше, Ордабасы тауында өтті. Алатау мен Қаратау қоршаған, Арыс пен Бадам өзендері өтетін түйетайлы жазық, таутасы кезектескен, жоталы өңір біртебірте ойлықырлы далаға айналады. Аса биік болмаса да, Ордабасы тауынан сол маңайдың бәрі алақанға салғандай көрініп тұрады. Арыстанды және Шаян ойпаттарынан көтерілгенде, көзге бірден осы Ордабасы шоқысы шалынады. Енді бұған Ордабасының қасынан Бадам өзені ағып өтетінін, сол жерлердің қалың шөбін, көгалдай кілемін, Ордабасының артындағы көп сайларға қазақтардың қалың қолы жасырылуы мүмкіндігін қоссақ – бұл жерде қазақтардың негізгі күші жиылған бас қосыны болғаны өзіненөзі түсінікті. Осы жерде қазақтардың өзара ант берісіп бас қолбасы етіп Әбілқайыр ханды сайлағанына, халық дәстүрі бойынша іс оңға басу үшін құрбандыққа ақбоз аттың шалынғанына біз тіпті сенімдіміз».

	Ғалым бұл сенімін Левшиннің деректерімен дәйектейді. Ал академик Манаш Қозыбаев «Ел – ебелек емес, ер кебенек емес» деген мақаласында «1730 жылы тамыз айының аяғында Іле өзенінің Аңырақай ағысының тұсында қазақ жасағы жауды жеңіп, ұлы жеңіске жетеді», – деп жазады. Осы мақалада XVIII ғасырдың 20 жылдарының басында (1723 ж.) жоңғарлардың бір қолы Тарбағатай, Сауыр жоталарын асып, екіншісі Тұрпаннан шығып, Жоңғар қақпасынан өтіп, ИтішпесАлакөл маңында соғысты» деген жолдар бар. Мәкеңе сенсек, Аңырақай – Іленің ертеден бар бір ағысы. Итішпесте жоңғарлармен Қабанбай шайқасқан.

	Енді бір мәліметтерде, атап айтқанда, ШотАман Ыдырысұлы Уәлиханның «Абылай» атты мақаласында үш жүздің өкілі Ордабасы тауында бас қосып, жаумен тізе қоса соғысуға бел байлайды. 1726 жылы қазақ қолы Бұланты өзенінің бойында, Қарасиыр деген жерде қалмақтарды бірінші рет жеңеді. 1729 жылы Балқаш көлінің оңтүстік шығысындағы Итішпес көлінің жанында жауды екінші рет талқандайды.

	Бұл кезде қазақтардың ханы Болат болатын. Ал қалың қолдың қолбасшысы Әбілқайыр еді. Әлде ханның осалдығы, әлде қазақтың ескі алауыздығының жеңгендігі ме, осы керемет маңызы бар жеңіс әрі қарай дамытылмай, үш жүз бетбетімен кетеді. Тарихи әңгімелерде бұған Әбілқайыр, Сәмеке және Әбілмәмбеттің өзара келісе алмауы себеп болған делінеді. Тегінде ақиқаты да сол болса керек.

	Осының бәрін бір ретке түсіріп, ғалымдардың кейінгі деректеріне ден қойғанда, Аңырақай Балқаш көлінің маңында болған шайқастан қалған ат екеніне тоқтаған дұрыс сияқты. Ал жалпы қазақжоңғар қақтығыстарына келсек, екі арадағы ұрыстар 171112, 17141718, 172325, 1742 жылдары болған. Солардың ең негізгісі – 1730 жылғы Аңырақай, 1733 жылғы Ереймен шайқасы.

	Енді соңғысына қысқаша тоқтала кетелік.

	1733 жылы Уса Серен бастаған жоңғар қолы Қара Ертіс жақтан Зайсанға ілігіп, одан Аягөзге тұяқ тіреп, Қарқаралы, Баянауыл тауларын асып, Ерейменге топтанады. Жаудың беталысын күні бұрын бақылап, қам жасап отырған қос батыр – Бөгенбай мен Қабанбай Орта жүз қолын ұрысқа әзірлейді. Өлеңті өзені мен Ерейментау аралығында қан майдан басталады да кетеді. Шайқас алдында Қалдан Сереннің үлкен баласы Сары Манжа жекпежекте қазақтың екі адамын өлтіріп, мысы басады. Сонда жас Абылай топтан суырылып шығып, Сарының түбіне жеткен екен. Болашақ ханның «Абылайлап» ұран тастап, жауға түре тиетін, аңызға айналған алғашқы ерлігі, атын шығарған қаһармандығы осы жолы еді.

	Жоңғарлар бұл ұрыста қатты соққы алады, қирай жеңіліп, кері серпіледі. Өкінішке орай, тарихшылар мен зерттеушілер, әдебиетшілер осы тарихи ұрыс туралы не айтпайды, айтса екі ауыз сөзбен тәмамдай салады. Біздің парызымыз – сол ұрыстың жайжапсарын барынша терең білу, шайқас өткен жерге белгі салу, оны тарихтың мәңгілік жадына сіңіру.

	Сөз орайы келгенде айта кетейік, Ерейментаудың аты осы ұрысқа әкеліп телінеді. Сары Манжаның аты иесі өлгенде ерімен қаша жөнелсе керек. Содан ерімен ат қашқан тау деген тіркес туып, барабара Ерейментау аталса керек. Мұның қаншалықты дұрысбұрыс екені қазіргі ұрпаққа анық емес. Тек Ерейменнің одан ертеде Кәрітау аталғаны белгілі. Бәлкім Ерейментау атауы әуелде шайқас өткен жердегі бір биік шоқыға беріліп, келекеле бүкіл тауға ортақ болды ма?!

	Бөгенбай батыр тұсындағы зар заман 1742 жылға дейін созылды дейміз. Осы ұзақ айқас, ел болып сақталып қалу жолындағы қанды шайқас өз кезеңінің ұлы адамдарын тарих сахнасына шығарды. Олар: айбатты да данышпан Абылай, Қанжығалы қарт Бөгенбай, Қаракерей Қабанбай, Шақшақұлы Жәнібек, Серкеқара, Тілеуке, Шапырашты Наурызбай, Құдаменді Жібекбай, Сеңгібай мен Шүйкебай, Таңсықожа, Мамыт, Қасқараұлы Молдабай, Айнақұлы Батый, Атан, Жантай, Досай, Олжабай батырлар, Бура, Ақпантай, Матайдан шыққан Шөңкей, Есмембет, ақынжыраулар Бұқар, Үмбетей, кемеңгер билер – Төле, Қаз дауысты Қазыбек пен Әйтеке.

	Осы тарихи ұрыстардың бәріне қатысқан және қолбасшы болған, ерен ерлік көрсеткен Бөгенбай батырдың ғұмырнамасына дербес тоқталайық. Ұлы тұлғаға арналған перзенттік құрмет, аруағына бағыштаған дұғамыз болсын.





	Қанжығалы қарт Бөгенбай



	Бөгенбай батыр Орта жүздің бел баласы, руы – Қанжығалы, осы үлкен атаның Жапар буынынан. Кеңес кезінде оны қарадан шыққан еді деп, сол заманғы идеологияға жұғыстырғамыз кеп, шыққан тегін кедейлендіріп те көрдік. Анығында Бөкең әуелден әлді болған батырлар әулетінен. Ұлы атасы Әлдеуік – Еңсегей бойлы ер Есімнің даңқы шыққан батыры екен. Ғұмырының дені ат үстіндегі жорықтарда өткен. Ел аузындағы, кейбір жазба деректердегі мәліметтерге сенсек, көбіне өзбек Қатаған ханмен алысқан. Одан 12 қаланы қайтарып алғаны үшін Түркістан шаһарының әміршісі болыпты.

	Әлдеуіктен Ақша туған. Бұл да заманында бет қаратпаған қаһарман, әйгілі баһадүр. Тәуке ханның сеніміне ие болған жырынды сардар. Ханның 80 мың сарбаздан тұратын қалың қолын басқарған. Үмбетей жырау:



	Уа, Алатаудай Ақшадан

	Асып тудың Бөгенбай,

	Болмашыдай анадан

	Болат тудың Бөгенбай, –



	дегенде сол Ақша батырды айтып отыр. Осыдан кейін Бөкеңді қарадан шыққан дегенге кім сенер. Бабалары Тәуке мен Есімнің атақты батырлары болса, қол басқарса, хандармен бірге ел басқарса, тегіндігінен бе, кесек біткен ерекше жаратылысынан да. Бөгенбайдың аталары да оның өзі де тектілерге – тек, бектерге бек болған.

	Бөкең – Ақшаның үшінші баласы. Сырдария өзенінің орта тұсындағы Бөген өзенінің бойында дүниеге келіпті. Анасы – Сандық. Батырдың туған жылы туралы әлі күнге дау көп. Академик М. Қозыбаев 1680 жыл деп кесіп айтады. Өз ұрпақтары, оның ішінде Қ. Нұралин 1678 жылға аяқ тірейді. Қайсысы бұрыс, қайсысы дұрыс, ол зерттеушілердің үлесі. Алғашқысына сенсек, Бөкең биыл – 327 жаста.

	Батыр үш әйел алған екен. Бәйбішесі – Баяу, тарақты Байғозы батырдың әпкесі. Одан – Тұраналы, Тұрымбет, Батырбек, Тастыбек есімді төрт ұл, Қырғи ныспылы бір қыз туған.

	Екінші әйелі – Қамырқан қалмақ қызы. Қамырқаннан – Жылқыбай, Қайназар, Айназар, Жаназар туады.

	Үшінші әйелі – Лаба. Уса Серен қонтайшының қызы дейтін сөз бар, бірақ нақты дәлелі жоқ. Лабадан – Арғынбай, Шілдебай, Нарбай.

	Батырдың ұрпағы өсіпөніп, өз алдына ақарлышақарлы ел болған. 1926 жылғы санақта 526 шаңыраққа жеткен екен. Қоржынкөлдің маңында 32 ауыл құрап отырыпты. Ал кейінгі саны белгісіз.

	Бөгенбайдың біз білетін алғашқы ерлігі – жоңғарға да қалмаққа да емес, өзіміз осы күнге дейін жерге таласып, жауласып жүрген казакорыстарға қарсы күресі. Батыр Еділден бері өтіп, қазақтың құнарлы жеріне тіміскілене берген казактардың бетін қайтармай тыныштық жоқ екенін сезеді. Сезіп қана қоймай, қайратты азаматтың қалпымен бетпебет шайқасқа қамданады. 1708 жылы 28 жасында 30 мың қолды басқарып, казакорысты дүркірете қуады, Еділден әрі айдап тастайды.

	Осы арада тағы да Үмбетейге жүгінейік:



	Балдырғаны білектей,

	Бүлдіргені бүйректей,

	Бөденесі үйректей,

	Шортаны тайдай тулаған,

	Маралы қойдай шулаған,

	Ұзыны шексіз, ені алыс

	Еділден өттің Бөгенбай! –



	дейді жырау.

	Бөкеңнің, сол кездегі жас батырдың Ресей патшасының шекарадағы айбыны казактарды тықсыруы – қазақтың орыс отаршылдығына қарсы жасаған алғашқы қарулы қимылы ретінде ресми аталып жүрсе де артық емес.

	Қаһарман бабамыздың ел тарихындағы тағы бір шоқтығы биік тұсы – Қарақұмда 1710 жылы Үш жүздің құрылтайы өткен кез. Бұл уақыт – Жоңғар қалмақтарының қазақ даласына әлсінәлсін шабуылдап, ішке қарай сұғынып, күшейіп тұрған мазасыз да қатерлі дәуір еді. 1678 жылы олар Шығыс Түркістан жерін басып алса, 1684 жылы елдің оңтүстік аймағына құрық салды. 1698 жылы шығыстан қару кезеніп, сұстана төнді. Содан екі арадағы қарулы қақтығыс толастаған жоқ, ақыры жоңғар жұртының қазақ елін түгел таптап өтпей тыншымайтыны анық болды.

	Үш жүздің құрылтайында екі мәселе қыл үстінде тұрды: не алысып өлу керек, не бас сауғалау керек. Осы бас қосу жөнінде орыс тарихшысы Р.Н. Витебский былай деген екен:

	«XVIII ғасырдың басында қазақтардың арасында алауыздық таластар басталды. Бұл алауыздықты пайдаланған көршілес елдер, оның ішінде Қалдан Серен бастаған қалмақ қолы тыным бермеді. Қазақ хандары ішкі тынышсыздық пен сыртқы қысымның салдарынан 1710 жылдың шамасында орыс патшасын сағалауға мәжбүр болды. Алайда Қарақұмда болған жиында қазақтың атақты батыры Бөгенбай халықты қалмаққа қарсы көтерілуге көндірді. Бас көтерген қазақтардың қолбасы болып Бөгенбай сайланды, ал хан билігі Әбілқайырға тапсырылды. Әйгілі батырдың тапқырлығының, шапшаңдығының, икемділігінің арқасында қалмақтар шын мәнісінде тасталқаны шығып жеңіліп еді» («Петр Iдің Азиядағы саясаты»).

	Бұл тұжырымды тарихшы П.Н. Рычков та қолдайды. «Но известный киргизский батыр и старшина Букенбай не сейме в Каракумак склонил народ к нападению на калмыков», – дейді жоғарыдағы мәнжайды айта келіп.

	Бөгенбайдың осыдан кейінгі жорығы жоңғарлардың 1718 жылы Жетісуға кіруіне байланысты. Осы арада болған соғыс үш күнге созылған. Ұрыс үстінде бәсентиін руының бас батыры Малайсары қаза табады. Әбілқайыр өз батырларының кеңесін тыңдамай, арада дау туады. Ақыры қазақ қолы екіге бөлініп кетеді. Амалы құрыған Бөгенбай соңғы әрекетке көшіп, жаудың бетін қазақтың сол кездегі астанасы Түркістаннан бұрып жіберу үшін жасақты Балқаш көліне қарай бастайды. Бірақ Жоңғарлар өкшелей қумаған, Түркістанға ауыз салып, ондағы Қабанбай батырдың қолын талқандайды, шаһарды басып алады.

	Бұл жоңғарлардың дәуірлеген шағы еді. 1713 жылы олардың қалың қолы Тарбағатай, Сауыр жоталарынан асып, тағы бірі Тұрпаннан ағылып, Жоңғар қақпасын көктей өтіп, ИтішпесАлакөл маңына шоғырланады. Бұл «енді бүкіл қазақ жерін қан сасытамын» деген қаһарлы сес еді. Дәл осы ылаңды кезде елдік танытып, аттандап атқа қонбаса, халықтың қойдай қырылатыны анықты.

	Бөгенбай тағы да түн қатты, түсі қашты. Үйсін Төле биге жетіп, Үш жүздің қалың қолын жинау, тұрысатын жерді белгілеу жөнінде кеңесті. 1730 жылдың көктемінде Ұлытауда (Арғанаты) бас қосуға пәтуаласты. Соның алдында Бұланты және Бөлекті өзендерінің бойында жоңғарлармен бетпебет келіп, қалың дұшпанды ойсырата жеңді. Сарысу маңынан түре қуды.

	Би мен батырдың пәтуасы Үш жүзге кесім болды. Көктемде бүкіл қазақ әулетінен 40 мың сарбаз жиналды. Алдағы шешуші шайқасқа қызу әзірлік жасалды. Төле, Қаз дауысты Қазыбек, Әйтеке билер ақылымен дем берді, ұрыстың әдістәсілін белгілесті.

	1730 жылы тамыз айының аяқ шенінде Іле өзенінің төменгі ағысында қазақ жасағы жоңғарларға зор майдан ашты. Жауды торғайдай тоздырып, ұлы жеңіске жетті. Осы ұрыста Бөгенбайдың қолбасшылық кемеңгерлігі жарқырай көрінген еді. Батыр кейін қытайларды Торфонға (Тұрпан) дейін қуғанда да ұлы стратег екеніне Абылайдың да, өзге игі жақсылардың да көзін жеткізген.

	Бөкеңнің мерейтойына арналып Ақмола қаласында 1991 жылы маусымның 10 күні өткен ғылымитеориялық конференцияда мынандай пікір айтылған еді.



	Малайсары – дипломат.

	Олжабай – көзсіз батыр.

	Бөгенбай – стратег, ержүрек, шешен.



	Бұған біздің қосыпаларымыз шамалы, тек Бөкеңнің осы қасиеттерімен бірге дипломат та екендігі. Оған дәлел Абылайдың тапсыруымен қытайға барып, Хина империясының Түркістан мен Самарқанды басып аламын деген шешімін өзгертуі, осы сапарда ханның аманатқа Пекинге жіберген Әділ атты ұлын аманесен кері алып қайтуы. Бұдан бұрын Орта жүз қазақтарының елшісі ретінде Орынбор генералгубернаторына барғаны тарихта белгілі.

	Қазыбек би Бөкеңнің Қытайға сапарына дән риза болған, дәріптеп айтып жүрген. Ал хан Абылай батырларын еске түсірген бір сәтте Бұқар жырауға:



	Бәрін айт та, бірін айт,

	Қанжығалы Бөгенбайды айт –

	Ақылдың жатқан үйін табушы еді, –



	деген екен.

	Сол Абылай да Жоңғарда тұтқында болған ғой. Бұл оқиға туралы екі жорамал бар. Бірінде – жау оны аңдып жүріп қолға түсіреді, Қалдан Серен баласы Сары Манжаны жекпежекте өлтіргені үшін кек алмақ болады. Екінші сөз бұдан мүлде басқа. Жоңғарлар сар даланы өрлеп отырып, ЕсілНұрадан өтеді, Құсмұрын көлін жайлап отырған хан ордасын шауып, Абылайды тұтқындайды. Оның бұл қорлықтан құтылуы орыс патшасының оқиғаға араласуына байланысты болған. Ресей елшісі Миллер жоңғарларға арнайы барып, ханды босаттырған.

	Біздіңше, осының алғашқысы жөн секілді, жаугершілік заманда жаудың хан ордасын шабуы мүмкін еместей. Абылай өз ауылын қарауылсыз, қорғаусыз қалдыруы ақылға сыя ма. Ал жоңғарлардың Нұра мен Есілден өтіп, Ерейменге жеткені басы ашық нәрсе. Қазақ қолы оларды осы жерде тосып алады. Қолды Бөгенбай мен Қабанбай, Әбілмәмбет хан басқарған. Бөкеңнің жанында сол топырақтың қырандары Жантай, Жадай, Уақ, Баян, Олжабай, Қаракесек Жарылғап батырлар болған. Осыған дейін көзге түспеген жас Абылай сол ұрыста жекпежекте Сары Манжаны өлтіреді. Жантай жаудың Қырыс есімді батырын найзамен шаншып түсірген. Ақыр соңында Бөгенбай, Қабанбайлар бас болып, қазақ жасағы жоңғарларды Қара Ертістен асыра қуады. Үмбетей жырау осы жеңісті дәріптей келіп, Бөкеңе арнап сөйлейді:



	Баянаула, Қызылтау,

	Абыралы, Шыңғыстау,

	Қозымаңырақ, Қоймаңырақ,

	Арасы толған көп қалмақ.

	Қалмақты қуып қашырдың

	Қара Ертістен өткізіп,

	Алтай таудан асырдың, –



	 дейді.

	Қанжығалы қарт Бөгенбайдың өмірі, қаһармандығы туралы қозғалатын әңгімелердің бәрінде адамгершілік қасиеті қоса өріліп отырады. Батыр жоңғарларға қарсы жорықтың бірінде астындағы атын жаяу қалған серігіне беріпті. Ғұмырының көп бөлігі ұрыс үстінде өткен. Жоңғарларға қарсы 103 рет аттанған екен.

	Осы күні кейбір «зиялылар» қазақтың ескі жікшілдігіне салынып, Бөгенбай мен Қабанбайды алалай бастаған секілді. «Қайсысы мықты» деген одағай да өрескел сауал қойып, соған жауап беруге тырысып жүр. Бұл, біздіңше, аруақтан аттанғандық, кешірілмейтін даңғойлық. Абылай тұсында қолбасы болған батырлар аз емес. Еспенбет, Шөңкей, Жәнібек, Бура, Ақпантай батырлар да әскербасы атанған. Ал Бөгенбай мен Қабанбай Жоңғар соғысында сол көп батырдың арасынан суырылып шықты. Қабанбайдан 11 жас үлкен Бөкең ақылдың кені, ұрыс тәсілінің шебері болса, Қабанбай бет қаратпас бәһадүр еді. Ол екеуін бөліп жару ессіздің ісі.

	Бөкең жасы ұлғая келе елшілікке, елдің бітіміне көп жүреді. Қаз дауысты Қазыбекпен тізе қосып Бұқар жырауды Бұхара әмірінің қолынан Абылай ордасына жеткізеді. Қазақтар іргелес қырғыз елімен қақтығысып қалған дүдәмал күндердің бірінде Абылай кесімді пікірді Бөгенбайға айтқызса керек. Сонда батыр: «Қазақ, қырғыз туысқан халықпыз. Бізге қалмақ жақтан қатер төніп тұр. Араздықты қойып, бірігейік. Көмекке келіңдер, аттұрман, қаружарағымен жігіт беріңдер. Жеңістен соң азаматтарың қазақтан қыз алып оралсын», – деген екен. Осылай бітімге келген екен.

	Бөгенбай бабамыз көсем болмаса, көреген болмаса, өзге бибатырларға қосылып, Абылайды таққа отырғызуға қатыспас еді. Бұқар жырауды алдырмас еді. Төле бидің түйесін бағып жүрген жас Әбілмансұрды көргенде, қалмаққа барлауға баруға қолқа салмас еді, Нарқызыл атын сыйға тартпас еді. Ел әулие көріп, хан жарлығымен денесін Ахмет Яссауидің мазарына жеткізбес еді.

	Сөйткен батыр қанжығалы елі Сілеті өзенінің жағасында шалқып жататын кең жайлауға көшкен жолда көз жұмады.

	Бұл кезде Абылай елде жоқ екен. Келгеннен соңғы ісі жұртқа біз айтпайақ мәлім. Түркістанға апарып жерлеуге тоқтам жасайды. Батырдың денесін сөреге іліп сақтайды да, Адай батыр бастаған 40 кісі Есілді, Сарысу бойын жағалап отырып Түркістанға жетеді.

	* * *

	Бөгенбай заманынан бері аттай үш ғасыр өткенде кейінгі ұрпақ сол дәуірге қатысты шындықты тамырынан аршып ала алмай, кейбір жаңсақтықтарға да ұрынып жүр. Қанжығалыдан шыққан батырдың ерлігін басқаларға теліген кездеріміз де жоқ емес. Бөгенбай кейде екеу, кейде үшеу болып та кетеді. Біздіңше осының бәрі бұрынғы орыс, Еуропа ғалымдарының қателіктерін қайталау, бүгінгі тарихшыларымыздың архив көздерімен жұмыс істеу мәдениетінің төмендігі, ақиқатты әбден тазартпай тұрып пікір айтуға асығатынымыздың салдары. Бөгенбай туралы зерттеулерді оқығанда академиктерімізден бастап, бәлен ғалым бүй депті, түген ғұлама сүй депті деген сілтемелерден әрі бара қоймайтынын көріп жүрміз.

	«Архивтен осындай тың дерек, бұлтартпас айғақ табылды» дейтін біреуі жоқ.

	1935 жылы көрнекті ғалым, қазақ тілінің тағдыры үшін Хрущевтің тұсындаақ арпалысқан ұлтжанды қайраткер Сәрсен Аманжолов құрастырған «Бөгенбай батыр» атты жинақтағы поэманың ол кісіге арналмағаны айқындалып отыр. Көзі ашық ізденгіш жұрттың табынатын түп қазығындай Қазақ ССР Энциклопедиясында да жаңсақтықтар аз емес. Ал жұрттың бәрі әлқуатына қарамай тарихшы бола бастаған бүгінгі күнде кейбір орыс «зиялылары» тисе терекке, тимесе бұтаққа деп бүйректен сирақ шығарып жүр. Павлодарлық журналист Д. Приймак «Скалы и легенды Баянаула» деген еңбегінде Олжабай батырға Бөкеңнің ерлігінен енші беріп, өзінше сауабын алған.

	Тегінде тарихтан хабардар болдым екен деп, көрінген жерде төрелік айту – ғылыми мәдениетсіздіктің белгісі. Өмірде Қанжығалы қарт Бөгенбай бар және Кіші жүзден шыққан Бөкенбай бар. Үшінші Бөгенбай жоқ.

	Жалпы алғанда, Бөкеңнің ерлік жолы, дипломатиялық өнегесі, қолбасылық өнері әлі зерттеліп болған жоқ. Басқаны былай қойғанда, атақты батырдың ақындық өнерден де құралақан болмағанын кім біледі? Облыстық «Тіл және мәдениет» қоғамының үні – «Қараөткел» газетінде аруақты бабамыздың екі толғауы жарияланды. Бұл осы төңіректегі алғашқы ізденіс. Енді ел болып ойғақырға құлақ түріп, іздестіру керек. Бөкеңнің ақындықтан хабары болмаса одан өрбіген Тұраналы, Бапан, Саққұлақ би атанар ма еді, шешендігімен аты шығар ма еді. Атадан дарыған ділмарлық оларды да тарихта қалдырды.

	Батырдың сөзге ұсталығы жөнінде айтқан соң, бізге жеткен бірекі толғауын осы жинаққа енгіздік.



	Амал не, келсе жау басым,

	Қалдырғандай жолдасын.

	Кішкентай елдер топтаспай,

	Қорғалайдыау өз басын.

	Сондықтан ұсақ елдерді

	Күшті дұшпан басынған.

	Естісеақ әне жау келді

	Тарыдай бәрі шашылған.

	Келешекті болжасам,

	Қамыңды халқым ойласам,

	Қызыққан саған дұшпан көп.

	Терістіктегі көршіңе

	Достыққа қолың созбасаң,

	Дәстүріңмен, салтыңмен

	Көршінің адал парқымен

	Маңыңнан халқым жау жүрмес

	Дос болсаң орыс халқымен.

	* * *

	Осы бір заман азап та

	Тарихтан орын алат та.

	Бөгенбайдан мың сәлем

	Жауынгер батыр Бараққа.

	Басқыншылар қаптады,

	Аш қасқырдай жатпады,

	Шайқастарда бірнеше

	Қазақтар сенім ақтады.

	Шабуыл өте көп болды,

	Шекара жанған от болды.

	Тоғышарлар мен тоқтардың

	Намысы мүлде жоқ болды.

	Барымен базар, қазағым,

	Бейбітім, бейғам ғажабым,

	Береке, бақыт, қазынам,

	Күшқуатым ажарым.

	Жау келді, халқым, не етейін,

	Садағаң болып кетейін.

	Кеудемді төсеп, қол бастап

	Өзіңе қызмет етейін.

	* * *

	Төбе бидей баптанып,

	Сөз сөйлемен мақтанып.

	Шер толқытқан ойымды

	Ағынан айтам ақтарып.

	Көпті көрген басым бар,

	Тоқсаннан асқан жасым бар.

	Көріп тұрсың халімді,

	Сөзге құлақ асыңдар.

	Еркін өскен ел едік,

	Көңілі түссе көл едік,

	Көз алартқан жауларға

	Етектей жерді бермедік.

	Қалың елмен қол бастап,

	Тұлпар мініп, ту ұстап,

	Қырғидай тиген дұшпанға

	Жылдарым өтті жылыстап.

	Арқаның саумал желі ескен,

	Ат жалында күн кешкен

	Күндерім еске түседі

	Ата жаумен егескен.

	Жауыр болған жабыдай

	Саяқсып жүрген халқымай.

	Руға, жүзге бөлініп,

	Шашырап кеттің тарыдай.

	Қамшының қысқа сабындай,

	Мерзімі шолақ ғұмырай.

	Баладай аңқау халқыма

	Жар бола гөр, уа құдай.

	Тумақ бар да, өлмек бар,

	Бір күнде сынар шөлмек бар.

	Баянсыз мынау жалғанда

	Шырақтай жанып сөнбек бар.

	Атан, Жантай, Үмбетей,

	Қу дауысты Қошқарбай.

	Хан сұраса, дегейсің

	Өкініп өтті Бөгенбай.

	Ботадай боздап егілген

	Өгей ұлың мен емес,

	Қазақтың басын қоса алмай,

	Кәрілік дерттен аса алмай

	Батырың өтті дегейсің

	Қанжығалы Бөгенбай!



	* * *

	Бөгенбай бабамыздың кім екенін, жүрегі не деп соққанын осы жолдардан аңғара беріңіз. Халқына «Садағаң болып кетейін» деп шыбын жаны шырқыраған асыл ер антына берік болып өтті.

	* * *

	Батыр жайлы баяндаған әңгімемізді осымен түйіндей отырып, баршаңызға тарих таныған тұлға, Қанжығалы қарт Бөгенбайдың аруағы жар болсын дейміз.

	* * *

	Сөз басында жоңғар қолының Ақмола – Қараөткелге тізе батыра алмағанын айттық. Жау жасағы Түркістаннан Арқаға қарай 17261727 жылдарда ойысқан. Сарыарқаның Атасу жағын кемерлеп Торғайға өтеді. Соның оңтүстік шығысында, Бұланты мен Бөленті өзендерінің жағасында қазақ қолымен бетпебет кездеседі. Орта жүздің әскері жоңғарларға күйрете соққы береді. Дұшпан Балқаш көліне қарай жөңкіледі.

	Арқа елінің жоңғарлармен Ақмола өңіріндегі атақты шайқасы 1733 жылы болған. Уса Серен желіктірген жау жасағы бұл ұрысқа мұқият дайындалған. Жетісу мен Түркістанды еңсерген ол Орта жүзді тойтармай дегеніне жете алмайтынын жете түсінген еді. Сарыарқа, оның ішінде Ақмола – Ереймен бойы оның жүрегіне қанжардай қадалып тұрған.

	Уса Серен Қара Ертісті жағалап Зайсаннан асады, одан Аягөзді ұлардай шулатып, Қарқаралы арқылы Баянауылға ілігеді. Осы жерден Ерейменге бет түзейді.

	Екі жақ Өлеңті өзені мен Ерейментаудың аралығындағы жалпақ жазықта «сен тұр, мен атайынға» салады. Дәстүр бойынша қазақ пен жоңғар батырлары «Жекпежек!» деп ойқастайды. Алғашқы екі сайыста жоңғар жағы жеңіп, Бөгенбай жағы іштен тынады. Сол кезде, маңдай тасқа соғылғанда, Бөкеңнің жанында Аңырақай соғысынан бері қара үзбей жүрген Сабалақ саптан суырылып шығады. Жау жағынан Қалдан Сереннің үлкен ұлы Сары Манжа жұтына ұмтылған. Сабалақ жекпежекті қан сорпа етпей, оны салған бетте ықтырып, басын шауып түсіргенде, қарамақарсы егескен қос әскер Кәрітаудың бауырын айқайсүреңмен қалтыратып араласады. Ұзақ шайқастың соңында жоңғарлар майдан даласын тастап кері шегінеді.

	Сабалақ жауға «Абылайлап!» шапқандықтан сол кезден Абылай атанған.

	Жоңғарлардың бұдан кейін Ақмола – Қараөткел өңіріне келуі – 17411742 жылдардың тұсы. Осы жолы жоңғар қолы Абылайханды қолға түсіруді ойлаған. Сарыарқаның қалтарысы көп киік жондары мен құлан жалды қыраттарын сағалап, Есіл мен Нұраға жетеді. Бұл арадан соғыссыз, шусыз өтіп, Құсмұрын көлінде жаз жайлауда қамсыз отырған Абылай ауылын шабады, оның өзін байлап әкетеді.

	Ханның бұдан былайғы тағдыры тарихта талай айтылып, сан мәрте жазылғандықтан оны жіліктемейақ қоялық. Осыдан кейін Кәрітауда жоңғарлармен болған тағы бір шайқас жайлы баяндайық.

	Бұл жолғы соғысқа жауға Бөгенбай батырмен бірге қанжығалы руының айбаттылары Жантай мен оның інісі Жадай батыр, айдабол Толыбай, сүйіндік Олжабай және қаракесек Жарылғап батырлар қатысады. Дәстүрлі жекпежекте Жантай Қалдан Сереннің баласы қара қасқа атты Қырыс батырды аттан шауып түсіреді.

	Осы шайқастың тарихи тағы бір астары бар. Қырыстың мінген аты иесі ерден бассыз ауып түскен соң шұрқырай шауып тау бөктерлеп кетеді. Соңынан қуғандардың ешқайсына шалдырмай көзден ғайып болады. Осыдан соң Кәрітау «ат ерімен кеткен тау» – Ермен тау – Ерейментау аталыпты деседі. Ерейментау бағзыдан киелі тау, қанжығалылардың Сырдан ірге аударып келгеннен бері тапжылмай тұрақтаған құтты қонысы. Ауызекі әңгімеде Абылай оны ерлігіне сүйініп Бөгенбайға сыйлапты деген сөз айтылады. Хан Бөкең секілді өзіне қысылтаяңда пана болған, ақ жолға салып аға болған аруақты батырдың өзіне өз жерін қалай сыйламақ. Екеуінің бірбіріне құрметі үшін жөнжоба орайында тілге тиек етілген де.

	* * *

	Жоңғар соғысында Ақмола – Қараөткелден суырылып шыққан еренғайып батырлардың бірі – Жантай.

	Шоқан Уәлиханов «Исторические предания о батырах ХVІІІ в.» мақаласында Жантайға қатысты мына оқиғаны келтіреді.

	«Абылайхан жоңғарлармен кезекті бір шайқасының алдында қанжығалы қарабұжыр Жантай батыр мен Бөгенбай батырды екі тарапқа жібереді. Олар жуық маңда орала қоймайды. Төзімі таусылған, қауіп ойлаған Абылай:

	– Япырай, не болды?! – деп қиналады, Бұқарға қарап елеңдейді.

	Әулие жырау сәуегейлікпен басу айтады:

	– Жантай Талқы арқылы оралады, одан өтетін жол қысаң әрі қатерлі. Бірақ жолы оңғарылар, жай келмей, жауын мұқата келер. Бөгенбай Құлжадан асады.

	Жыраудың айтқаны келіп, батырларымен аманесен қауышқанда, Абылай ерекше қуанған екен.

	Жантай көзсіз батырлығымен бірге елшілікте де жүрген көшелі адам болса керек. 1738 Орынбор генералгубернаторы Татищев ұйымдастырған қазақ бетке ұстарларының құрылтайына Бөгенбаймен бірге қатысқан. Осы жиынға Қаз дауысты Қазыбек би де келіпті.

	Батырлар елге оралған соң Абылай мен Әбілмәмбетті Ресейге пейіл беруге үгіттепті.

	Жантайдың ерлік шежіресі мен өмірінің соңындағы шайқасы жайлы атақты Үмбетей көркем жырлайды. Қанжығалыдан шыққан әрі ақын, әрі батыр Үмбетейдің «Жантай батыр» дастанында Ерейменнен лықсыған жоңғарлардың соңына батырдың неге түскені, қанды шайқас, әкелібалалы қаһармандардың жан азабы, сар даланың қабырғасы қайысқан қасірет тебірене суреттелген.

	Қасым төре қолға түскен жоңғар қызына ғашық болып, ол кетәрі болмайды. Төренің еміреніп тұрған баласын атаанамның алдынан өт деп көндіреді. Екеуі Ерейменнің етегінде тыныш жатқан, атақонысына қайтуға қам жасау үстіндегі жоңғарларға келеді. Бұларға Жантайдың інісі Арқандар серік болып ереді.

	Қыз оларды арандатып жоңғар батырларының намысына тиеді. Қақтығыста Арқандар қаза табады. Суық хабар елге тез жетеді.



	Атанған жас жолбарыс батыр Жантай

	Төсектен атып тұрды абжыландай.

	Тор көзді, тоқсан зерлі, оқ өтпейтін

	Кіреуке киді әуелі қапы қалмай...



	Таудағы жетірудан Толыбайлап,

	Жөнелді бес жүз жігіт қару сайлап.

	Абылай қонақ еді Қоржынкөлде

	Ер Жантай сырттан үйге кірді айғайлап.



	Жантай болған оқиғаны ашынып айтып, дереу жолға жиналуды талап етеді. Хан мен Бөгенбай ақылдасып, әзірлікпен аттануды ұйғарады. Жұрт батырларын түгендеп, қару-жарағын сайлағанша, тұлан тұтқан Жантай жоңғарларға жалғыз шауып жөнелді.



	Туғалы көріп пе едім жаудан қорқып,

	Ерлік пе құр кіжіну сырттан сомсып.

	«Не қырылып, не қырып келемін» деп

	Ер Жантай еміренбей кетті жортып.



	Оған бес жүз жігіт ереді, арасында өзінің ат жалын тартып мінуге жараған ұлдары да бар. Ықшам ызалы топ жоңғарларға жете араласады.



	Қазақтар аздығын еш білгізбеді,

	Араға дұшпанды бір кіргізбеді.

	Қапелім жау шоғыры үрейленіп,

	Жанталас қорғанып құр кірбіңдеді.



	Қонтайшы Уса Серен, Қоске Лама,

	Құбылай, Құтан қарсы ұмтылса да,

	Жарқылдап долы қолда қайқы қылыш

	Ер Жантай тартты тура ақ ордаға...



	Жантайдың үлкен ұлы Мырзакелді,

	Бір топты беттетпей тұр қырда бергі.

	Ортаншы Тоңашы да қарулы екен,

	Қылыштап өшіккенін турай берді.



	Алайда селдіремей қалың отырған жоңғарлар еңсере бастайды. Аттары болдырған, өздері қажыған Жантайдың жігіттері арпалысып жүріп, енді не істеу керектігін ақылдасады. Елге хабар жеткізіп, тез көмек келтірмей түгел қырылатыны белгілі болады.



	Дауыстап сонда Жантай бір ұлына:

	«Қаш! – деді, – кие жарып көпті мына.

	Өзімақ жан шыққанша соғысамын,

	Сен өлсең, кек алады кім кеп мұнда?!»



	Құптамай әке әмірін Мырзакелді:

	«Мен өлсем, Жанболатым бар үйдегі.

	Бойдақ қой, жұрағатсыз кетіп жүрер,

	Көк атпен Тоңашыңақ қайтсын», – деді.



	Жантекең жаны қимай туған елді,

	Мінгізіп Көк тұйғынға Тоңаш ерді.

	«Сәлем де Қанжығалы баласына,

	Ұмытпас!» – деп қоршауда қала берді.



	Жантай батыр мен оның Тоңаштан өзге ұлдары, бес жүз серігі осылай қаза болған. Жоңғарларға қазақтың қалың легі кеш келеді. Негізгі жасақ оларды орнынан таппай бөгелгенде, Орта жүздің хас батырлары: керей ер Жабай, бәсентиін Олжабай, бағаналы, балталыдан Елшібек, Оразымбет, Жаулыбай, қанжығалы Атан мен Досай, аты мәлім Баян бастаған сұрыпталған мың сарбаз сытыла қашқан Уса Сереннің жұртын қуып кетіп, Балқаш көліне жеткізбей талқандайды.

	Қазақжоңғар соғысының Ақмола – Қараөткелдегі жаңғырығы осындай.





ІV. ОТАРЛАУ САЯСАТЫНЫҢ ЖЫЛНАМАСЫ




	Арқада жоңғар шапқыншылығы біржола тойтарылған соң Ресей отарлау әрекеттерін ашық жүргізуге көшті. Біз бүгінде оның осы айлашарғыларына Үш жүздің өзі ұмтылды деп жүрміз.Тау сыртындағы қалың қытайдың ұзын құрығынан бас сауғалаудың жалғыз жолы орыс империясының ығына жығылу болды дейміз.

	Асылында Ресей қазақты отарлауға ерте, сонау Иван Грозныйдың тұсында кіріскен. Дала билеушілері сол заманда да орыс жұртымен тіл табысып көрмек болған. Оның соңы немен тынғанын Ресей патшаларының хатшылары үзбей жазып келген тарихи жылнамадан айқын аңғарылады. Бұл жылнама «Историческая справка о выдающихся событиях и правительственных актах относящихся к истории как в Акмолинской области, так и других смежных областей и губерний Западной Сибири» деп аталады.

	Сонымен бізге тікелей қатысты орысқазақ тарихи оқиғалары мынадай.

	1555 жыл. Иоанн ІV патшаға Сібір жұртының ханы Тайбұғы руынан Едігер (Едигер) келді.

	1557 жыл. Едігер Москваға сыйлық жіберді.

	1563 жыл. Сібір жұртын Едігер мен оның інісі Бекболатты өлтірген руы Шайбани Көшім хан биледі.

	1570 жылы. Көшім Иоанн ІV патшаға сөз салып, өзіне елші жіберуге өтінді.

	1571 жыл. Көшім Иоанн ІV патшаға сыйлық төлеймін деп келісіп, соңынан айнып кетті, Москвадан жіберілген боярдың ұлы Третъяк СуравцевЧубуковты өлтірді және Москваға қарайтын остяктар мен вогулдарды өзіне бағындырды.

	Көшім сонымен бір мезетте Бұхар ханы Абдолламен жалғасып, Сібір еліне мұсылмандықты тарата бастады.

	1574 жыл. Строгоновтар Орал тауларының арғы жағынан, Тобыл өзенінің бойынан жер алып, Көшімнен бөлінген жат жұрттықтардан салық жинауға міндеттенді.

	1578 жыл. Строгоновтарға атаман Василий Тимофеевич Ермак келіп, Орал тауының сыртына жорық жасады, Силва өзенін қыстап шықты.

	1580 жыл. Ермактың татарлармен алғашқы шайқасы Үсен (Усенина) мекенінде болды, содан кейін Енаншы қаласын, қазіргі Туринск, басып алды.

	1 тамызда татардың ЧингиБура, қазіргі Түмен қаласын ұрыссыз алып, сонда қыстады.

	1581 жыл, 9 мамыр. Түменнен шыққан Ермак Тұра өзенінің аяғында татар князьдері Қашқарды, Варвар мен Майтмасты күйретті.

	Тобылда, Қайыңдыда, Қарауыл тоғайында, Бабасан жұртында, Тұрбы өзенінде ұрыстар болып, Қарашын қаласы берілді.

	23 қазанда Ермак Көшім ханды, Чуваш мүйісінде оның жиені Мәметқұлды тізе бүктірді.

	25 қазанда Көшім өзінің қаласы Сібірден немесе Искерден қашып кетті. Бұл қаланың үйіндісін Тобольскіден 16 шақырым жерден әлі күнге көруге болады.

	26 қазанда Ермак Сібір қаласын бағындырды.

	1582 жыл. Ермактың жасағы Вага өзенінде Мәметқұлды қолға түсірді.

	3 наурыз. Атаман Богдан Брязга Ертіспен төмен түсіп, жолшыбай Аремян, Төртас (Тұртас), Демьяновск, Рачевик, Цингалы, т.б қалаларды алды.

	20 мамыр. Самар қалашығын бағындырған ұрыста Самар князі өлтірілді. Брязга Обь өзенін бойлай жүзіп Соева өзеніне өтті, Сумгуйташ (қазіргі Березов) қалашығын алып, Березовадан Самарға дейінгі өлкені қолында ұстады, остяк князі Алачоға (Алаша) беттеді.

	Вогулдар Чардын қаласына шабуыл жасады. Воевода Василий Пелепелицын Москваға Ермактың талаптонауы жат-жұрттықтарды ашындырғанын хабарлады. Ионн ІV Строгоновтарға оны жазалау туралы грамота жолдады, алайда Москваға оралған Иван Кольцодан Сібірдің бағындырылғанын естіп, Ермакты кешірді, оған ішік пен сауытсайман беріп жіберді.

	1583 жыл. Ермак Обь өзеніне аттанды. Қоңды және Қазым ұлысын басып алды. Кейін қайтып, Табды өзенінің жоғарғы жағындағы Лабуту қаласын бағындырды, вогулдармен Паген өзенінде майдандасып, Қошықты, Қондырбайды және Табарды өзіне қаратты.

	Қараша мырза Ермактан Қазақ ордасын қорғауды сұрап, Иван Кольцоны өлтірді.

	21 қараша. Мәметқұл ханзада Москваға жөнелтілді.

	1584 жыл, 12 наурыз. Қараша мырза Сібір қаласын қоршады. 9 мамырда оны Ермак талқандады да, Ертісті жоғары өрлеп, Бегіш, Шомшы, Рянчин, Залу, Қауырдақ, Сауырғай, Тебенді, Құллар, Тасатқан қалаларын алды. Есіл даласында жүрген Көшімге Бұқар керуені бара жатқанын естіп кері қайтты.

	1584 жыл, 5 тамызда түнде татарлар Вагай өзенінде Ермактың жасағына шабуыл жасады. Ермак қайығына қарай жүзіп бара жатып, Ертіске батып кетті.

	Ермактың өлгенін естіген әскері Сібір қаласын тастап, барлық қосынымен Ертіспен төмен жүзіп өтті. Обь пен Орал тауы арқылы Москваға оралды.

	Көшімнің ұлы Әли Сібірді өзіне қаратты. Бірақ кешікпей Едігердің жиені Сейдектен жеңіліп, бас сауғалауға мәжбүр болды.

	* * *

	Иван Грозный кезінде басталған Ертіс пен Есіл бағытындағы қанды жорық Федор Иоаннович патшаның тұсында одан әрі жалғасты. 1585 жылы воевода Иван Мансуров Ермактың әскерін күшейтіп, Сарыарқаға қарай сұғынған казактарды қолдау үшін аттанады. Бірақ Ермакты да, қосынын да таба алмай Ресейге кері оралады.

	1587 жылы Тобыл (Тобольск) воеводасы құрылып, жаулап алынған жерлерге бақылау күшейтілді. Ресей енді қарудың күшіне ғана емес, айлашарғыға да сүйенді. Осы воеводаның әскербасы Д. Чулков Сібір мен Арқада беделі бар Сейдекті, сол арқылы Оразмұхамед пен Мырза Қарашаны қонаққа шақырады да, тұтқындап Москваға айдайды. Сол тұста егескен дұшпанына қаны қатқан Көшім Тобылдың маңайындағы Ресей жасақтарын шауып, қырып салады. Оған қарсы қалың қол шығып, кері шегінуге мәжбүр етеді, Көшімнің ұлы Әбілхайырды қолға түсіреді.

	Енді Сібір, Тобыл, Ертіс пен Есіл өңірінде қалашыққамалдар салына бастайды. Березов, Сургут, Пелым, Учлич бекіністері сап түзейді.

	Ресейдің жасанған қалың қолына түбінде төтеп бере алмайтындықтарын білген қала бекзадалары орыс патшасымен келіссөз жүргізуге талпынған. Мұның дәлелі – 1594 жылы Онжа Алашұлы мен Тәуекелдің елшісі Москвада болуы. Алғашқысы Федор Иоаннович патшамен бетпебет сөйлескен. Бұл кездесуде не айтылып, қандай пәтуа жасалғаны белгісіз. Ал Тәуекелдің елшісі Сібірде ұсталған Оразмұхамедті қайтаруды өтінген.

	Осындай байланыстар барлық уақытта Ресейдің пайдасына қарай бағытталғанына дерек көп. Патша Мәметқұл мен Мырза Қарашаны босату жөніндегі талаптілектерге де құлақ аспаған. Керісінше 1595 жылы Князь Г. Долгоруковқа Мәметқұлдың шешесін 38 ағайынтуысымен қосып алып келуге жарлық береді.

	Осы жылы алған бетінен қайтпаған Көшім Тунус қаласын басып алады. Көкірегін кек кернеген ханды тоқтатудың амалын таппаған патша оған қолындағы Әбілхайыр арқылы сөз салып, Москваға қайтақайта шақырады. Көшім Бұқар ханы Абдолламен кеңеседі, ол бармауға көндіреді.

	1597 жылы Абдолла дүниеден озады. Сүйенері қалмаған Көшім Тары қаласының воеводасымен бейбіт қарымқатынас орнатуға әрекеттенеді. Оған: «Егер Ертіс бойын еркіме беріп, жаулық ойламасаң, сен де тыныш, мен де тыныш», – деп қолқа салады. Алайда воевода ығына жығылмайды.

	1598 жылы Ресей тағына Борис Федорович Годунов отырды. Нәсілі татар патша тегіне тартпағанның қары сынсын дегендей Көшімге жылы қабақ танытты. Көшімнің орыс тұтқынындағы үйішін қабылдап құрмет көрсетті, балаларына ханзада атағын берді, Сібірдің заты басқа халқының бәрін салықтан босатты.

	Еркіндікті сезген Көшімнің үйіші Братош ауылына келіп, ағайынтуғандарын іздестіреді, бірақ таба алмайды. Олар баяғыда тозтоз болып кеткенді. Көшіммен хабарласуға да мүмкіндік болған жоқ. Ақыр аяғында бәрінен күдерін үзіп, Москваға қайта оралады.

	Борис Годунов бұл кезде, дәл сол 1599 жылы Қасым жұртының ханы етіп Оразмұхамедті бекіткен болатын. Көшімнің үйіші Москваға келген соң екіге бөлініп, бірі Оразмұхамедтің, бірі Бижецкіні билеу мүмкіндігі берілген Мәметқұлдың қолында тұрды.

	Ертіс, Тобыл, Есіл өңірінің байырғы халқы орыс әскері ішке бойлап енген сайын қарсылықты күшейтті. Василий Иванович Шуйский патшаның тұсында Березов, Тара, Түмен, Томск қалаларына дүркіндүркін шабуыл жасаған. Көшімнің ержүрек ұлы Есім де қарап жатпады. Оны ағайынбауырларынан түгелдей айырылып, жалғыз қалуы жасыта алған жоқ. 1616 жылы ағасы Әли тұтқынға түскен соң өзін Сібір ханы деп жариялады. Торғауыт тайшысы ХоОрлектің қызына үйленіп, қалмақтардың демеуімен орыс селоларына тыныштық бермеді.

	1626 жылы Әлиді Ярославльге жер аударады. Есімнің беделін түсіру мақсатымен Әлиді босатқан болып бүкіл Сібір ханы деп мәлімдейді. Ал Есімге ержеткен батыр ұлы Абылай қосыла қимылдап, орыс жасақтарына тұтқиылдан соққы беруін бір сәтке де тоқтатпайды.

	Дала билеушілерінің бірі келіп, бірі кетіп жатты. 1630 жылы Қазақ ордасының билігі Сығай ханның ұлы Есімнің қолына көшті. Оның астанасы Түркістан қаласына орнықты.

	Арада он бір жыл өткенде Көшімнің немересі Абылай ұсталып, Белеозеров қаласына айдалды. Енді атқа Көшімнің тағы бір тұяғы Дәулеткерей қонды, Тобыл маңында ойнақ салды.

	Көшім ханды кейбір тарихшылар мен журналистер Ақмола облысының Қорғалжын өңірінде аялдап, одан әрі Ноғай ордасына өткен деп жазады. Иә, жерінен, елінен түгелдей айырылған хан Сарыарқаны бірер жыл сағалауы әбден мүмкін. Ноғай жаққа сытылып шығу үшін сол бір аласапыранда осы кең дала ғана қолайлы болатын.

	Көшім жайлы біз жалпы не білеміз? Орыс тарихында ол туралы көп айтылмайды, оның өзінде жағымсыз жағынан. Ал өз тарихшыларымыздың зерттеулерінен білетініміз мыналар.

	Сібір ханы, Шайбани әулетінен болса керек. Шоқан Уәлиханов Н. Карамзин, т.б. тарихшыларының деректеріне сүйеніп, қазақ дейді.

	Бүкіл ғұмырын атысшабыспен өткізген Сібір астанасы Искерді жаулап алып, осы алып өңірге билігін жүргізді. Хандығын барынша кеңейтуге ұмтылды. Ертіс пен Тобыл бойына сұғына енді. Ресей жағындағы шекарасын Пермьге дейін ұлғайтты.

	Көшімнің тағын шайқалтқан адам – Строгоновтар айдап салған қарақшы Ермак. Ол ханды астанасынан да, елі мен жерінен де айырды. Бірақ жазасын алмай қалмады. Тұтқиылдан жасалған шабуылдан қашпақ болып, Ертіске батып кетті. Ал Көшім болса, Ноғай ордасында кісі қолынан өлді.

	Біздің мұндай ұйғарым жасауымызға қолымыздағы мына тарихи дерек негіз болып отыр.

	«Ремезовская летопись по Мировичему списку» деп аталатын Ресей тарихшысы және саяхатшысы Ремезовтың жолжазбасында Көшім ханның Сібір жері үшін қалай арпалысқанын тізіп келіп, өмірінің соңғы күндері туралы да баяндайды.

	«Көшім малмүлкінен, жерінен, үйжайынан, елінен түгел айырылып, біраз адаммен Ертіс өзенінің жоғарғы ағысындағы жерге, Зайсан көліне барды. Сол маңдағы қалмақтардың көп жылқысын қуып әкетіп, басқа жаққа бет алды.

	Қалмақтар соңынан қуып, Нор – Ишимнің (Есілдің – ред.) алқабындағы Қорғалжын көлінде қуып жетті, адамдарын қырып, жылқыны түгел қайтарды. Көшім аз ғана тобымен Ноғай өлкесіне өтті, сонда кедейшілікпен күндерін өткізді.

	Ноғайлар бүкіл руларын жинап Көшімді өлтірді, адамдарын ұрыпсоқты. «Ей, әйгілі ұры, Мұртазаның ұлы, әкең бізге талай зорлық жасап еді, сен қазір байғұс болып қалсаң да тыныш жүрмессің, лаң саларсың. Саған ергендердің көбі өлді, қалғандары азыптозды, ашынды!» – десті (История Казахстана в русских источниках ХVІХХ веков, ІІ том, 265бет).

	Ремезов Көшім жайлы жазған бұл әңгіме өмірінің соңы итқорлықпен өткен Сібір ханының қалай өлгені жайлы алғашқы дерек болып есептеледі.

	Атақты Петр Ідің дәурен құрған жылдарында осы тайталас өршімесе, бәсеңдеген жоқ.

	Тағы да деректерді сөйлетейік.

	1698 жыл. Қазақтар Томскінің маңында шоғырланып, орыс ауылдарына шабады.

	1700 жылы Кузнецкіні қоршайды.

	1704 жылы Петр І қол жеткен жердегі қазақ елінен түгел салық алу туралы жарлық шығарады.

	1708 жыл. Орта жүз қазақтарына бұғауды біржола салу үшін Сібір губерниясы құрылады. Орталығы Тобыл қаласы болады.

	1713 жылы Сібір губернаторы князь Гагарин император Петр Іге Ертіс бойын өрлеп бірнеше бекініс салу туралы ұсыныс жасайды. Оның жоспары осы бекіністер жүйесін Жоңғария арқылы Жаркентке дейін созу еді.

	1716 жылы Сырдария өлкесін бағындыру ойластырылады.

	Осы жылы Каспий маңы зерттеліп, Индияға шығатын жол іздестіріледі.

	Жоңғар шабуылы күшейіп бара жатқан соң Орта жүз қазақтарының елшілері Сібір губернаторы Гагаринге тізе қосып қорғану жөнінде ұсыныс айта келеді.

	Петр Ідің әмірімен Омбы қамалы салынады.

	1718 жылы атақты Тәуке хан өмірден өтті. Ол Ресеймен оңтайлы байланыс орнатып, жоңғарларды тойтара алған еді. Өзінен кейінгі елге әйгілі «Жеті Жарғыны» аманат етіп кетті.

	Сол жылы Семей бекінісі салынды.

	1720 жылы орыс әскері Өскеменге мықтап бекінді, қамал тұрғызды.

	1737 жылы Орта жүз ханы Сәмеке Ресейге адалдығы жөнінде ант берді. Арадан екі жыл өткенде көз жұмды.

	1738 жылы Ұлы жүздің ханы Жолбарыс Ресейдің қол астына енуге әрекет жасайды. Келесі жылы жоңғарлардың боданына айналады.

	1739 жылы Сырдарияның Аралға құятын тұсынан қала салуға орын таңдай барған Ресей экспедициясы қазақтардың қуғынынан зорға қашып құтылады.

	1740 жылы Барақ хан, Әбілмәмбет хан мен Абылай сұлтан Орынборда Ресейге адалмыз деп ант берді.

	1748 жылы Барақ хан Әбілхайырды өлтіріп, Түркістанға қуылды.

	Осы жылы Ресей қазақ хандарына жалақы тағайындады. 1752 жылы Петропавл бекінісі салынып, Сібір қорғаныс жүйесі Ертіс жүйесімен жалғастырылды.

	1756 жылы Қытай бір миллионға жуық жоңғарды қырып салып, қазақтарға қарсы жорықтың жоспарын жасады.

	Орта жүзден Абылай Қытай боғдыханына адалдығын мәлімдеді.

	1757 жылы Абылай мен Әбілфайыз Пекинге келді, екеуіне де князь мәртебесі берілді.

	1762 жылы Абылай сұлтан мен Әбілфайыз Екатерина ІІге Ресейдің билігін мойындап ант берді.

	1763 жылы Орта жүз қазақтарына салынатын салық мөлшері белгіленді. Есеп бойынша 180 мың ер адам бар делініп, солардың бәрінен 165 мың рубль алынатын болды.

	1778 жыл. Екатерина ІІ Абылайды Орта жүздің ханы деп жариялауды ұйғарды. Бірақ Абылай одан бас тартты. Бірінші себебі – хан дәрежесінде ант беруге арланды. Екіншіден, Қытай боғдыханының күдігін оятып алудан сақтанды.

	1779 жылы Абылай қырғызға жасаған жорықтан олжалы оралды.

	Осы жылы Орынбор губернаторы Рейнедорфтың бұйрығымен Сібір желісінің бастығы генерал Огарев Абылайдан басқа сұлтандардың бірін хан көтеру мәселесімен айналысады. Сірә, Абылайдың Екатерина ІІге хан дәрежесінде ант беруден бас тартуы себеп болса керек.

	1781 жылы Абылай Түркістан маңында көшіпқонып жүргенде дүние салды.

	1782 жылы генералпоручик Якобич Петропавлда Абылайдың баласы Уәлиді хан деп жариялады.

	1783 жылы Әбілмәмбеттің ұлы Әбілфайыз хан қайтыс болды. Қытай императорының пәрменімен Шыңғыстауда Барақ ханның баласы Ханқожа Орта жүздің ханы атанды.

	1792 жыл. Қазақ хандарын сайлау және олардың салтанаты туралы жарлық шықты.

	1794 жыл. Уәли хан Пекинге елші жіберіп, боғдыханға бағынатынын мәлімдеді.

	1795 жыл. Орта жүздің үлкен бөлігі Уәлиді хан тағынан тайдыру туралы талап қойды, бірақ Ресей билігі оны аяқсыз қалдырды.

	1798 жыл. Абылайдың билігінде болған Орта жүз қазақтарының Сібірге өтуіне рұқсат берілді.

	Ресей бодандығын мойындаған қазақтарға кеден салығы салынбайтын болы.

	1800 жыл. Христиан дінін қабылдаған қазақ сұлтандары мен былайғы азаматтарының Ресей патшасына жазған хаттары лақтырылып тасталмай, жолданған жеріне жеткізу туралы шешім қабылданды.

	Ресейлік отарлау саясатының қандай сұңғылалықпен қаншалықты табанды жүргізілгеніне «Хронологический перечень с кратким изложением сущности Высочайщих грамот, указов и узаконений, изданных с 1731 по 1896 год по отношению к киргизам и населяемым Акмолинской, Семипалатинской, Семиречинской, Уральской и Тургайской» топтамасы да кепіл.

	1830 жылдарға қарай Ресей ұланбайтақ қазақ даласын түгелдей иеленді. Оның ішінде егінге қолайлы Арқа жері тұзаққа ерте түсті. Саяси және экономикалық стратегиялық маңызы ерекше Ақмола – Қараөткелге қолды мол салды. Енді елді түрлі әкімшілік аймақтарға бөліп тастап, әскериленген сұсты биліктің ықпалын күшейту ғана қалды.

	1822 жылғы жарғы бойынша Орталық және Шығыс Қазақстанда сегіз округ ашылуы керек еді. 1824 жылы Қарқаралы, Көкшетау, 1831 жылы Аягөз, 1832 жылы Ақмола округтері құрылды. Соңғысы Есіл мен Нұра өңірін түгелдей қамтыды.





V. АҚМОЛА ӨҢІРІНІҢ СҰЛТАНДАРЫ




	Ақмола – Қараөткел аймағының бұдан арғы қиын тарихы осы ұланбайтақ өңірді ашса алақанында, жұмса – жұдырығында ұстаған дала көкжалдарына тікелей қатысты болғандықтан солар туралы нақтылы деректерді жамыратайық.

	Жаңадан құрылған округке тамыры Әз Тәукеден тарайтын Қоңырқұлжа аға сұлтан болды. Бізге осы жердің қарияларынан жеткен ауызша шежіре бойынша Әз Тәукеден – Сәмек (Сәмеке), одан – Есім, Есімнен – Құдайменде туады. Құдайменденің бес ұлы болған: Бек, Бөрі, Арыстан, Сәнияз, Қоңырқұлжа.

	Өңір тарихын қай қырынан алсаң да Әз Тәуке әулетінің ғұмырдеректері Ақмола топырағына айналып соғады да тұрады. Атақты хан алты ай жазда осы жерді жайлайтынын жоғарыда айттық. Жәңгірден туған осы кемеңгер орыс деректерінде жай ғана хан емес, аға хан деп дәріптеледі. Билікке жоңғарларға қарсы жасалған шабуылдардағы ерекше ерлігі арқылы жеткен. Заманында аузымен құс тістеген шешен болыпты. Данышпандығы мен адамгершілігі, айбыны мен әділдігі жарасқан, қараны алаламаған, ақсүйекті дараламаған. Соған орай қол астындағы ел түгел мойындаған.

	Көп деректің бірінде Кіші жүздің саны аз кіші руларын өз елінде теперіш көре берген соң Орта жүзге қосып алыпты. Олар кейін Жетіру аталып, әлденіп өз алдына қалың жұрт болған. Уақ пен керейді де осылай топтастырып, білекті бүгілдіре, жүректі жүгіндіре алмайтын әулетті елге айналдырған.

	Тәуке алғаш рет қазақтың Үш жүзін бір биліктің астына топтастырды, тұрақты армия құрды, алғашқы ата заңымыз – Жеті Жарғыны қабылдады. Елдің малдысын емес, ақылымен алымдысын атқа қондырған. Ұлы жүзде – Төле, Орта жүзде – Қаз дауысты Қазыбек, Кіші жүзде – Әйтеке хан атаулыдан биік тұрды.

	Аға ханның тұсында қалың жоңғар ел шетінен де сығалай алған жоқ, еліріп жетіп, егіліп кетті. Іргедегі Ресей де көз аларта алмады, елшілері елгезек болды.

	Сөйткен алдияр да өмірден өтті, 1715 жылы Түркістанда жерленді. Оның тарихта табан ізі қалған ұлдары – Сәмеке мен Болат, Есім.

	Сәмеке Орта жүздің хан тағына Болаттан соң отырған. 17231725 жылдардағы қазақойрат соғысында Орта жүздің рубасылары билікті қолына береді. 1730 жылға дейін осы шайқастың бел ортасында жүрген. Сол жылдары Торғай өзені мен Ерейментаудың бірін жаз жайлады, бірін қыс қыстады. Оның алдында, 1720 жылы Түркістанда отырды. 1731 жылы 19 желтоқсанда Әбілхайыр ханның жолымен Ресейдің қарамағына кірді. Алайда кейінірек бұл қадамның кереғар тұстарын сезіп, сол келісімді бұзуға әрекеттенеді. 17321733 жылдары орыстың қорғауындағы башқұрларға дүркіндүркін соқтығады. Бірақ башқұрдың Таймас батыры алдырмайды, қайта еңсеріп әкетеді. 1734 жылы ойланыптолғанған Сәмеке Ресейге екінші мәрте бет бұрған. Әйел патша «алдыңа келсе, атаңның құнын кеш» деген жобамен сол жылы 10 сәуірде арнайы Жарлықпен Орта жүзге хан етіп бекітеді.

	Есім хан – Сәмекенің кіші ұлы, Әз Тәукенің немересі. ХVІІІ ғасырдың елуінші жылдары Түркістан маңындағы және Әбілмәмбет ханға наразы көшпелілердің ұйғарымымен хан көтеріледі. Осы кезден бастап Әбілмәмбетпен арада Түркістанға талас өршиді. 1758 жылы Есім оны қуып тынады. Бірақ екеуара өштесу тоқтамайды, бұл текетірес халықты тұралататын болған соң Абылай сұлтан мен Қаз дауысты Қазыбек ара ағайындыққа келеді. Ұзақ айтыстартыстан соң ортақ пәтуа жасалған: Түркістан мен оның өңірі екеуіңе де ортақ, тең басқарасыңдар. Алайда тең билік ету мүмкін емес еді, екі қошқардың басы бір қазанға қалай да сыймайтын. Ақырында қала да, дала да қақ бөлінеді.

	Әбілмәмбет өлген соң оның орнына келген баласы Болат та билікті Есіммен бөліскен. Бұлар осылай алакөңіл болып жүргенде, Ташкент әмірі Жүніс қожа Оңтүстікті Түркістанмен бірге басып алып, екеуін де ысырып шығарады.

	Кейбір тарихшылар Қайып ханның Кіші жүз сұлтаны болған баласы Батырдың немересі Жұма Құдаймендинді Тәуке тұқымынан деп жаңылысып жүр. Бәлкім бұған Жұманың ХVІІІ ғасырдың соңында Арғынның шақшақ руын басқарғаны себеп болса керек. Кейін қол астындағы ел хан сайлаған. 18241830 жылдары хандық басқару жүйесі жойылған соң, Орынбордың шығыс жағындағы қазақтардың сұлтаны болады.

	Тәукенің ел аузында аталатын жаз жайлауы Астана қаласының Нұра өзені жағасындағы Күйгенжар алқабы. Қоңырқұлжа осы жерді атақонысы еткен. Үрімбұтағы сол маңды кеңес үкіметіне дейін мекендеді.

	Халық Қоңыртөре деп кеткен Қоңырқұлжаның Абылайынан туған Сұлтан сол шұрайлы, өзенкөлді өңірде емінеркін дәурен сүрсе керек. Өз тұсындағы зиялы қауымға жақын жүрген. 1916 жылы Омбы қаласында Сәкен Сейфуллинге кездеседі. Осындағы оқытушылар семинариясын бітірген келісті жігітке қолқа салып, ауылына алып келеді. Төңіректегі елдің балаларына мектеп ашады. Сәкен сонда мұғалім болады. Оның бұл ұстаздығы ұзаққа созылмаған, Сұлтанның сұлу жиені Рахимаға көзі түсіп сөз шыға бастайды. Қызға арнаған өлеңі ауызданауызға тарап кетеді. Соны намыс көрген ел Сәкеннің кетуін өтінсе керек.

	Қоңырқұлжа сұлтанның зираты осы Күйгенжардан қол созым жердегі бұрынғы Энтузиаст кеңшарында. Текті әулеттің тұяғы жасы келген шағында дінге бет бұрып, Ақмола қаласында өз қаражатына мешіт салдырған.

	Тарихи зерттеулерде сұлтанның әкесі Құдайменде жайында деректер сирек те болса кездеседі.

	Ел ішінде қаһарлы атанған, сұлтан лауазымын төре тұқымы болғандығы үшін бұрынғы ескі дәстүр бойынша иеленген осы дала шонжары жайлы алғашқы мәліметті И. Шангиннің «Дневные записки...» жолжазбасынан кездестіргем.

	Саяхатшының экспедициясы алдын ала жасалған жол сапары бағытымен Нұра өзенінің Қорғалжын көліне құятын жерінен Қараөткелге қарай бет түзейді. Өзен кейін қалып, таутөбесіз жалпақ жазықпен бие сауым жүрген соң Омбыдан кері қайтып келе жатқан Қоқан хандығының елшілеріне жолығады. Омбы корпусы командирінің өтінішімен оларға Құдайменде сұлтан жолбасшы болған екен. И. Шангин сұлтан туралы елдің үрке айтатынын жазады. Ол барымта мен талаутонауға келгенде алдына жан салмайтын көрінеді.

	Құдаймендеге Шангин бірден жолыға алмаған. Сұлтан қарулы экспедицияны көрген соң жанындағы нөкерін ертіп ауылына жөнеледі. Саяхатшының тілімен айтсақ, қырда осындай бейбіт орыс адамдары жүргенінен хабардар бола тұра қашып кетеді.

	Қоқан хандығының елшілері сұлтансыз қорғалмай қалатынын ойлаған экспедиция басшылары оның соңынан кісі жібереді. Құдайменденің Омбы корпусы командирінің өтінішін орындауға тиіс екенін ескертіп, қайта оралыңыз деген сәлем жолдайды. Дала шонжары осыдан кейін ғана ырғалыпжырғалып зорға келіпті.

	Сол екі арада тосыннан аттылы үш қазақ сап ете қалады. Елшілер керуенінің көлігін қуып әкетпек болып қиқулап жүріп қолға түседі. Экспедиция басшылары оларды қайта оралған Құдаймендеге тапсырады.

	Аяқ астынан мүсәпір болған үшеудің кінәсін естіген сұлтан қаһарланып шыға келеді. Қылышын қынабынан суырып алып, біреуінің басын шауып түсіреді. Қалған екеуіне ұмтылғанда жанына ерген қазақтар ұстап қалады. Солардың қайтақайта өтінуімен аяусыз дүре соғып босатып жібереді.

	«Құдайменденің бұл әрекеті мені қазақтардың заңдарымен танысуға итермеледі, – дейді И. Шангин. – Ел арасында заң да, хан да беделді емес».

	Алайда Құдайменденің әлгі ызбарына қарағанда сұлтан мен ханды қазақтардың арасында беделсіз деуге дәтің бармайды. Рас, дала ханы осыған дейін елді жекедара басқарып, бәрін өзі билептөстеп келсе, енді ол құдіретінен айырылатын заңжобалар шыға бастаған еді. Ресей билігі ел тізгінін өз қолына біржола алуға көшкен.

	«Ескі дәстүр бойынша хан белгілі сұлтандардың тегінен сайланады. Қазіргі ханның елге ұнамсыз жақтары бар, ол сұлтандар әулетінен болғанымен, шешесі қарақалпақ қызы. Ал бұл елді қазақтар әлімсақтан жек көреді», – деп жазады одан әрі И. Шангин. Бұдан әрі дала заңын тізеді. Сол заңның негізгі баптары төмендегідей.

	Хан мына қағидаттардың сақталуына және орындалуына жауапты:

	1. Қазылардың ескі жөнжоралғыларды ұстануына;

	2. Барымтаны жоюына;

	3. Себепсіз ұрлық жасағандарды өлім жазасына кесуге;

	4. Ақсақалдар мен дәулеттілердің ықпалына қарамастан барлық жағдайда әділдікті сақтауға;

	5. Егер ел ішінен хан жарлығын орындамайтындар табылса, құн кесуге;

	6. Хан ордасынан шалғайдағы жерлерге сұлтандар мен билер, ақсақалдар ұсақтүйек қылмыс жасаса, оларды ханның қатысуынсыз жазаға тартуға;

	7. Сұлтандардың хан үкімінсіз адамды өлім жазасына кесуіне жол бермеуге;

	8. Егер біреу ханға қол жұмсаса, әлгі қолын ел алдында шауып тастауға;

	9. Егер біреу адам өлтірсе, қылмыскер мен оның жеті ер ағайынын өлім жазасына кесуге;

	10. Елден ханның мұңмұқтажы үшін белгілі мөлшерде мал жинап беруге.

	Осы заң тармақтарындағы кісі өлтіргені үшін жазалы да, оның жеті ағайыны да өлтіріледі деген үкімді И. Шангиннің қайдан естігені айтылмайды. Мұндай жазаны қазақтың ескі заңдарымен таныса жүріп біз де осыған дейін кездестірген жоқпыз.

	Негізгі әңгімемізге оралайық. Тарихқа ықыластыларға «Записки о некоторых народах и землях средней части Азии» еңбегімен белгілі Филипп Назаровтың Құдайменде туралы пікірі И. Шангинге қарағанда иманжүзділеу.

	Ф. Назаров Корпус командирі генераллейтенант Глазенаптың тапсырмасымен арнайы ұйымдастырылған экспедицияны бастап шығады. Мақсат белгілі – қазақтарды зерттеу, бекіністер салатын жерлерді анықтау, сұлтанбилердің Ресейге көзқарасын білу, т.б.

	Қарулы казактардан құралған экспедиция Ақмола – Қараөткел өңіріне іліккен соң қазақтардың кез келген уақытта шабуылдауы мүмкін екенін аңғара бастайды. Далаға аса беделді біреудің қамқорлығы қажет болады. Ондай адам осы ұлан аймақта жалғызды. Құдайменде сұлтаннан басқа ешкім бұларды қорғай алмайды.

	Сұраған ел сұлтанның Есіл мен Нұра өзендерінің аралығындағы Ақмола жазығында көшіпқонып жүргенін айтады. Экспедиция Есілге аялдап, Құдаймендеге хабаршы жібереді.

	Кеткен адамдар алты күнге дейін оралмаған. Амалы таусылған Назаров өзеннен өтіп, Нұраға құятын Қозыкөштің жағасында ат шалдырады. Осы жерде жолыққан қыр қазақтары орыстардың Нұраға қарай бет алғанын естіген Қарпық болысы мен Қаракесектегі Қояныштағай елі оларды қолға түсіруге қамданып жатқанын айтқан.

	Ақмола өңірі сұстанып алғандай еді. Ат басын кері бұрған экспедицияны мылтықпен, найза, қылышпен қаруланған қазақтар торуылдап үрейін ұшырған. Казактардың дүркіндүркін атқан мылтығынан қаймықпай, сескендірмек болған сайын өршелене түседі.

	Филипп Назаров бұл өшпенділіктің сырын кейін білген. Хансұлтандар Ресейдің қолтығына кіргенмен, Орта жүздің орыстарға бодан болуын қалың ел құптамаған еді. Далаға бойлап енген экспедицияларға әредік шабуыл жасалып жатты. Торуылдаған қазақтардың қатары толыға береді. Экспедиция ығысаығыса Қорғалжынға жетіп, одан әрідегі Құланөтпес өзеніне ілігеді. Айнала елсіз, майдан ашуға ыңғайлы. Назаров қапталдаса ерген ызғарлы топтың енді аянбайтынын түсінеді. Осындай қысылтаяңда тағатсыз күткен хабаршылар зарықтырып жетеді. Сойылды, найзалы қазақтарды қақ жарып желіп шыққан аттылылар Құдайменде сұлтанның адамдары еді.

	Сұлтан Назаровқа Жақсыкөң өзенінде кездесуді ұсынған. Көп адам ертпеуі, қажет нәрседен басқаны алмауы керек. Қауіптенбеуіне әбден болады.

	Құдайменде үш офицер мен екі урядниктен тұратын нөкерімен келген оған он шатыр тігеді, барлық жағдайды жасайды.

	«Сұлтанның шатырын үш жүздей қарулы сарбаз күзетіп тұрды», – деп жазады бұдан әрі Ф. Назаров. – Олардың бәрі сауыт киген, қолдарында найза, белдерінде қылыш.

	Сұлтан 60 жас шамасында, орта бойлы, сұсты. Екі жағында тізіліп билер жайғасқан. Олардың бәрі бізді торуылдаған қазақтардың руларынан екенін білдік.

	Құдайменде шарт қойды.

	– Сендерді елден шыққанша қорғаймын. Тек кері қайтасыңдар, Ресейге. Осындай жағдайда ғана мына отырған билер өздеріне тиесілі руларды тыныштандыра алады.

	Біз келістік. Сұлтан шаймен сыйлап, екі сағаттай әңгімелесті. Содан кейін бірге ере келіп, экспедиция керуенін қарап шықты. Жолбасшылыққа он алты жастағы ұлы Қоңырқұлжаны, Бұлқайыр сұлтанның жиенін белгілеп төлеңгіттерді қоса берді».

	Назаровтың жазбаларынан Құдайменде сұлтанның неге айға жуық хабар салмағанын түсіну қиын емес. Сондайақ қарулы қазақтардың осынша уақыт шабуылдамай, сырттан торуылдауының себебін де аңғара аласың. Мұның бәрі дала көкжалының айлаамалы. Мылтықты казактар қорғаған Ресей экспедициясын әбден ықтырып барып қантөгіссіз кері қайтару үшін осылай жасау керек еді. Отарлаудың салқынын сезген елдің қолдан келген қарекеті болатын бұл.

	Сұлтан жөніндегі тағы бір дерек Петропавл гарнизонында капитан шенінде қызмет атқарған, өмірінің соңын Семейде өткізген әскери инженер Иван Григорьевич Андреевтің «Описание Средней орды киргизкайсаков» еңбегінде жүр.

	1779 жылы Сібір линиясының командирі генералмайор Огаревке Абылайға хан мәртебесін беру рәсімін орындау тапсырылған. Огарев Абылайды тауып әкелуге Петропавл шекара батальонының капитаны Лилиенгрейнді жібереді. Жанына тілмаш ретінде коллеж регистраторы Бичуринді және он екі адамды қосады.

	Лилиенгрейн Абылайға Нұраның жағасындағы жайлауда жолығады. Сұлтан Ресейдің хан дәрежесіне көтерген құрметінен бас тартады.

	– Мұныңыз болмайды, – дейді капитан.

	– Сіз маған бұйыра алмайсыз, – дейді Абылай. – Мен Қытай тарапының да дәл осындай қошеметін қабылдаған жоқпын.

	Лилиенгрейн осы жерде Абылайдың Қытайға бодан болуға келіскен найманға Дайыр сұлтанды аттандырып, осыған мұрындық болғандардың бәрін дарға астырғанын естиді. Тауы шағылып кері оралады. Жолшыбай Құдайменде сұлтанның Уфа уезінің Орынборға бара жатқан башқұрларын тұтқында ұстап отырғанын біледі. Ресейдің атынан оларды босатуды талап етпек болады, бірақ батылы бармайды.

	* * *

	Сұлтан балаларының ішінде Ақмола өңірінің тарихында елеулі орын алатыны – Қоңырқұлжа. Сондықтан оның Ресей құжаттарындағы ғұмырнамалық деректерін түгел келтірейік.

	«Мәдени мұра» бағдарламасы бойынша жарық көрген «История Казахстана в русских источниках ХVІХХ веков» дестесінің VІІІ томында (бірінші кітап) сұлтанға тікелей қатысты бірнеше мәлімет бар. Аталған еңбектің «Аса құрметті және ерекше ықпалды ордалықтар» тарауындағы №40 құжат «1848 г. Формулярный список о службе старшего султана Акмолинского высшего окружного приказа полковника султана Конуркульджи Худаймендина» деп аталады. Қаз-қалпында тәржімалауды жөн көрдік.

	«Шені, атыжөні, қызметі, жасы және діні?

	Полковник Қоңырқұлжа Құдаймендин, Ақмола округтік приказының аға сұлтаны, 54 жаста, мұсылман дінінде.

	Шыққан тегі?

	Сұлтан балаларынан.

	Жылдық жалақысы?

	Жалақысы 342 ру. 85 тиын күміспен.

	Атаанасының, өзінің, әйелінің жылжымайтын мүлкі бар ма?

	Жоқ.

	Қызметке қандай шенде, қандай іс атқарып жүргенде, қай жерде кірісті? Шенінен басқа марапаттары қандай?

	Омбы облысының бастығы генерал-лейтенант де Сент-Лоран мырза Шекара әскери отряды бастығының ұсынуымен және қазақтар сайлаған соң 1832 жылғы қыркүйекте Ақмола округі приказының аға сұлтаны етіп бекітті.

	Ресейге адалдығы және жан-тәнімен қызмет еткені үшін аса мейірімді ағзам 1833 жылғы 2 сәуірде подполковник шенін берді.

	Ішкі істер министрінің таныстыруымен мәртебелі сарайда 1834 жылғы 18 сәуірде қабылданғанда, Ресей тағына жақындығы және мызғымас адалдығы үшін аса мейірімді ағзам Анна лентасына тағылған, алмаспен көмкерілген алтын медальмен марапаттады және сыйлы шекпен мен қайтар жолына 5000 рубль тарту етті.

	1836 жылғы 16 мамырда аса мейірімді ағзам қызметіне ерекше берілгені және табандылығы үшін Ресей империясының мәңгілік текті дворяны мәртебесіне жоғарылатты.

	1840 жылғы 5 ақпанда аса мейірімді ағзам полковник шенін берді.

	1842 жылғы 18 қарашада халықтың аға сұлтан етіп басқа адамды сайлағанына байланысты бұл қызметтен босатылды.

	1845 жылы 27 тамызда халықтың сайлауымен тағы да Ақмола округінің аға сұлтаны болып анықталды.

	Дұшпанға қарсы жорықтар мен шайқастарға қатысты ма?

	Қатысқан жоқ.

	Сотқа немесе айыпқа тартылған ба? Тартылса не үшін?

	Тартылған жоқ.

	Үкімет қызметін жалғастыруға қабілетті ме? Шенін жоғарылатуға лайық па?

	Қабілетті және лайық.

	Демалысқа шыққан ба? Шықса қашан және қанша уақытқа?

	Одан мезгілінде оралды ма?

	Демалыста болмаған.

	Шені көтерілуіне байланысты немесе онсыз қызметтен кеткен бе?

	Жоқ.

	Үйленген бе? Қанша баласы бар? Олар қанша жастарда және қайда тұрып жатыр? Қандай дінді ұстанады?

	Үйленген, балалары бар. Ұлдары: Бегәлі – 29 жаста, Жан-әлі – 27 жаста, Шыңғыс – 27 жаста, Әділ – 26 жаста, Абдол – 23 жаста, Төке – 22 жаста, Мәмбетәлі – 20 жаста, Абылай – 17 жаста, Әбілғазы – 15 жаста, Әпсәлам (Абдусалям) – 7 жаста. Қыздары: Шәке – 13, Қанапия – 7, Хадиша – 5, Халифа – 3 жаста. Бәрі өзінің жанында, діні – мұсылман.



	Төраға үшін – Советник Климовский.

	Советник үшін – Советник Чигиринцов.

	Стол бастығы үшін – Зудилов.



	Осы еңбектің 381бетінде Қоңырқұлжа сұлтан хақында тағы да өмірбаяндық қысқа шолу берілген.

	«Қоңырқұлжа Құдаймендин 54 жаста, – делінеді онда, – алғыр, қарапайым. Аса дәулетті. Тама болысынан, Есім ханның руынан. 1832 жылы 3 қыркүйекте Омбы облысының бастығы генераллейтенант де СентЛоран халық сайлауының қорытындысы бойынша Ақмола округінің аға сұлтаны етіп бекітті. 1842 жылы 18 қарашада халық сайлауында басқа адамның аға сұлтан болуына байланысты ол қызметтен босатылды. Ал 1845 жылғы 27 тамыздан – 1849 жылға дейін халық қалауымен тағы да осы қызметке оралды. 1849 жылдың 18 қарашасында шығарылды. 1833 жылғы 2 сәуірде Ресейге берілгендігі және жантәнімен еңбек сіңіргені үшін подполковник әскери шені берілді. 1834 жылы 18 сәуірде мәртебелі сарайда Ішкі істер министрінің ұсынуымен қабылданып, Ресей тағына кінәратсыз жақындығы және шынайы адалдығы үшін аса мейірімді ағзам Анна лентасына тағылған, алмаспен көмкерілген алтын медальмен марапаттады және сыйлы шекпен мен қайтар жолына 5000 рубль тарту етті. 1836 жылы 16 мамырда аса мейірімді ағзам күшжігері және қызметіне барынша берілгендігі үшін Ресей империясының мәңгі текті дворяны деп жариялады. 1840 жылғы 5 ақпанда аса мейірімді ағзам полковник шеніне көтерді. Жаз жайлауы Қозыкөш, Есіл, Нұра, Көкпектам, Құндызды өзендерінің, Майбалық көлінің атырабын, Ақтасты өзенінің бойын алып жатыр. Солтүстігінде 130 шақырымнан астам. Қыстауы – Бұғылы, Таматау, Құсмұрын, Тектұрмас тауларында, приказдың шығысына қарай 300 шақырымға созылады».

	Тағы бір деректе: «Қоңырқұлжа Құдаймендин. Киіз саны белгісіз. Әкесі Құдайменде Есімханов қайтыс болған соң екі ірі болысты – Алтай және Қарпық болыстарын күшжігерін аямай басқарып келеді, саудагерлерді қырағы қорғауда. Алтын медаль мен оқалы киімге ұсынылады» делінген.

	Сұлтанға Ресейдің лауазымды үкімет адамдары берген осыншалық зор баға Қоңырқұлжаның заманындағы ірі қоғам қайраткері болғанын көреміз. Ол Орта жүздің белді хансұлтандары ант берген патша тағына бүкіл арожданымен адал болған және қылаусыз қызмет еткен. Сұлтанды осы қасиеті үшін кінәлаймыз ба, жоқ па, ол жағын кесіп айта алмаймыз. Егер өз кезінің билігі мен саясатына еңбек сіңіргендерді тарихтың күресініне лақтыра берсек, арғыбергі ғасырлардағы қазақ білімдарлары мен тізгін ұстағандарының көпшілігінен бас тартар едік. Бұл тарих үшін әділдік болып шыға ала ма? Атабабалардың, әкеағалардың бәрінен ерлік пен елдікті дәмету тегінде дұрыс па? Заманның теперіші сесті ме, әлде ұлттың азаматынан күткені пәрменді ме? Өткір сауалдар, жағадан алатын жандарал сұрақтар.

	Құдайменденің тарихта дәл Қоңырқұлжадай атақдаңқы атойламағанымен, ел тегіне орай сұлтан деп бетке ұстаған басқа ұлдары да болған. Олар – Бек пен Бөрі, Арыстан.

	«История Казахстана в русских источниках ХVІХХ веков» дестесі VІІІ томының бірінші кітабында (156 бет) Бөрі туралы мынандай жолдар бар.

	«Бөрі Құдаймендин, сұлтан, 34 жаста. Тұйық және қарапайым. Дөңгелек дәулеті бар. ТоқаҚарпық болысында. Жаз жайлауы Бұлқайыр Сарин сұлтанмен бірге, қыста Ортауда отырады, жылжып Қалыбек, Көктің көлі маңына барады. Приказдан 130 шақырым жерде алты ай қысты өткереді».

	Бек жайындағы мәліметтер де жұтаң.

	«Бек Құдаймендин, сұлтан, 30 жаста. Ақылды, сөзге сараң, қарапайым. Дәулетті. ТоқаҚарпық болысында. 1832 жылдан 1839 жылға дейін болыс болған. 1832 жылы мәртебелі сарайда болғанда коллеж асессоры шенімен ардақталып, Александр лентасына тағылатын алтын медальмен марапатталды және сыйлы шекпен жабылды.

	1833 жылы 2 маусымда аса мейірімді ағзам ерекше көзге түскені және ықыласты еңбегі үшін Андреев лентасына тағылған алтын медальмен марапаттады. 1840 жылы есауыл Панковтың бүлікшіл қазақтарға қарсы аттанған отрядындағы елеулі ісәрекеті бағаланып, сарай (надворный) советнигі шені берілді».

	Есімнен туған Құдайменденің балалары әкеден қалған билікті ұзақ уақыт қолдан шығармаған. Ақмола округіне әуелі Қоңырқұлжа, одан кейін Арыстан аға сұлтан болды.

	Арыстан заманында көштен қалмаған, көп жағдайда үзеңгілестерінен мойны озық жүрген. Ол жайындағы Ресей кеңсесінің мәліметі «История Казахстана в русских источниках ХVІХХ веков» дестесі VІІІ томының бірінші кітабында 464бетте беріліпті.

	Мәлімет 1851 жылы әзірленген. Арыстан (Арыслан делінген) Құдаймендин, майор, Ақмола округтік приказының аға сұлтаны, 41 жаста. Мұхаммед дінін ұстанады. Анна және Владимир ленталарына тағылған екі алтын медалінің иегері. Жалақысы күміспен 343 рубль 10 тиын.

	Сұлтан балаларының бірі, сауатсыз. 1832 жылы ТінәліҚарпық елінің қолдауымен осы болысты басқарады.

	1833 жылы 3 сәуірде Анна лентасына тағылған алтын медальмен, 1840 жылы 23 шілдеде Владимир лентасына тағылған алтын медальмен марапатталды. 1838 жылы майор шені берілді.

	1844 жылы өзінің өтініші бойынша Шекара басқармасы бастығының жарлығымен отставкаға жіберілді.

	1849 жылы 18 қарашада қазақтардың сайлауымен және Ақмола округтік приказының ұсынуымен Арыстан Құдаймендинді Батыс Сібір генералгубернаторы Ақмола округі приказының аға сұлтаны етіп бекітті.

	Патшалық ресейдің жауларына қарсы жорықтарға қатыспаған. Әртүрлі жағымсыз әрекетімен сотта болмаған. Үкіметке адалдардың ішіндегі ең сенімдісі».

	Құдайменде бұл ұлын Онбай сұлтанның қызы Нұржанға үйлендіріпті.

	Ұлдары – Сейіт, Рүстем, Нүрпейіс, Ескендір. Қыздары – Айза, Рабиға, Загоря (бұл есімді қазақша ыңғайға келтіре алмай жазылған қалпында бердік).

	Арыстан Ақмола – Қараөткел тарихында көрнекті тұлға емес. Аты ел ішінде айтыла бермейді. Тәрізі даудамайдан, елдің өзекті шаруаларынан аулақ жүріп, губерния басшылығының тапсырмаларын айғайшусыз атқарумен өмірін өткізген секілді.

	Қоңырқұлжа өзі аға сұлтандықтан кеткен соң кіндігінен тараған ұлдары босаңдау болып, билікті осы інісіне жатпайтұрмай ұстатқан шығар. Әлде патша ағзамның сеніміндегі осы әулеттің беделін әрі қарай сарқа пайдаланғысы келген үкіметтің қалауы ма, әйтеуір Арыстанға бақ қонғаны анық.

	Қоңырқұлжаның бел балаларынан Бегәлі аталады. Оған дерек 24 жасында жиналыпты. Ақылды, ақкөңіл делінеді. Дәулетті. 18321834 жылдары Қареке Алтайға болыс болады. Бірақ ұзақ басқара алмаған. Ру ақсақалдарының наразылығымен жылы орнын босатады.

	Тағы бір деректе 18471850 жылдары Айтқожа – Қарпыққа болыс сайланғаны айтылған.

	Қоңырқұлжаның Абылай есімді ұлы жайлы дерек тіпті мардымсыз. Ресми бекітілмеген сұлтан, дәулетті, қызба, бірбеткей, Тама болысында деумен тоқталады.

	Әділ ныспылы ұлы әкесі Қоңырқұлжамен бірге Кенесарыға қарсы күресіпақ бағыпты. Сұлтан деген бейресми даңқы бар. Елмен тез тіл табысатын елгезек болғанымен, екіжүзді, уәдесінен тез таяды деген мінездеме берілген. Жері Тама болысында. 1844 жылы хан Кенеге майдан ашқан Сотников пен Рыбиннің отрядына қосылып, Кенесарының ауылдарын шабуға қатысады. Сол қызметі үшін Хорунжий шенін иеленген.

	Құдайменде мен Қоңырқұлжа әулетінің ықшам тарихы осындай.

	* * *

	Кенесары бастаған ұлтазаттық қозғалысында Қоңырқұлжамен бірге оған айрықша қарсы болған билердің бірі – Аққошқар Кішкентаев. Соған орай қысқаша таныстырайық.

	Ресей шенеуніктері оны ақылды әрі қу деп суреттейді. Малды болыпты, Әлеке – Байдалы болысын аузына қаратқан ділмар. Алтай ішінде Өмірқұл бұтағынан. 18461847 жылдары болыс билігіне қолы жетіпті. 1844 жылы Сотниковтың жазалаушыларымен бірге Кенесарының ауылдарын талаптонағаны үшін Батыс Сібір генералгубернаторы алтынмен дәріптелген барқыт шапан кигізеді.

	Аққошқар осының алдында Кенесарыны қолдаған еді. Ақмола округінде сұлтанға қосылып бірқатар ереуілдерге қатысқан. Кім білсін, бұл арпалыс түбінде сәтсіз аяқталатынын сезді ме, әлде басқа себептері бар ма, беделді би содан кейін азаттық деп атқа қонғандардың бәріне теріс қараған.

	* * *

	1868 жылы қабылданған «Орал, Торғай, Ақмола және Семей облыстарын басқару туралы уақытша ереже» бойынша осы бисұлтандар басқарған өңірлер Ресейдің билік жүйесіне толық қосылды. Осы ереженің мәні жайында белгілі тарихшы, саясаткер П.П. Румянцев: Енді «қырғыз (қазақ) халқының тарихы жоқ, ауыл тұрғындарының ғана тарихы бар», – деп жазды. Г.И. Спасский ешқандай заңдық негіз жоқ анархиямен теңестірді.

	Бұған дейін, атап айтқанда, 1831 жылдың өзінде Ресейдің әскери құрсауы Арқаның тынысын тарылтып үлгерген еді. Осы жылы Орта жүз жерінде – 20, батыста – 8, шығыста 28 дистанция құрылды.

	Осы қыруар әскери құрылымды ұстап тұру үшін қомақты қаржы керек болатын. Ақмола облысының экономикалық жағдайына сол кезден бері жыл сайын жасалып келген шолулардан елге салынатын салық көбейгенін көреміз. Сол салықтың түрлері:

	1. Ішкі шараларға;

	2. Әскери шараларға;

	3. Сот қажетіне;

	4. Дін ісіне;

	5. Сұлтандардың қажетіне (мал, соғым);

	6. Шаңырақ, яғни түтін салығы.

	Мұның бәрін ұдайы төлеп тұру оңайға түскен жоқ. Ақмола облысында дүркіндүркін жүргізілген мал санағына қатысқан есепшілердің бірі Г. Колмогоровтың анықтауы бойынша, әр қазақ шаңырағында осы салықтарға төтеп беріп, тарықпай өмір сүруі үшін 20 жылқы, 30 ірі қара, 100 қой болуы керек екен. Мұндай дәулет екінің біріне бітпегені белгілі. Ел тарыға бастады.

	Ақмола округінің аға сұлтаны Қоңырқұлжа Құдаймендин осыған байланысты 1837 жылғы 5 сәуірде халықты мал түрінде алынатын салықтан босатуды сұрайды. Оған екі себепті көлденең тартады. Біріншісі – 1836 жылы қыс қатты болып, елдің жұтқа ұшырағандығы, 139 мың мал қырылған. Екіншісі – Ташкент жағынан келген қарақшылардың көптеген ауылдарды тонап кетуі.

	Аға сұлтанның бұл өтініші ескеріледі, Ақмола жұрты 1840 жылға дейін салықтың әлгі түрінен босатылады.

	Қоңырқұлжаның осыдан үш жыл бұрын Петербургке арнайы барып, қазақтарды әскерге алмау және әскери жұмыстарға жалдамау жөніндегі талабы да қанағаттандырылған. Оған Сібір қазақтары қазір де, бұдан алдағы уақыттың бәрінде де әскерге алынбайды деген жауап берілген.

	Осыдан аға сұлтанның қамсыз, қаракетсіз жатпағанын көреміз.

	Қоңырқұлжа туралы бертінгі тарихшылар, әсіресе өз тарихшыларымыз салқын сөйлейді. Бұған аға сұлтанның Ақмола бекінісі мен Кенесары көтерілісіне байланысты қадамдары себеп. Енді осы кезеңді қысқаша шолып өтейік.





VІ. АЛҒАШҚЫ АЗАТТЫҚ КӨТЕРІЛІСІ




	Бұл дүние шіркін жалған, бірде масайратып арқадан қақса, бірде аһ ұрғызып жағадан алады. Бетіне жан қаратпаған айбынды ғұндардан, кемеңгер Әз Тәукеден соң күмәнді күндер туады десе, кім сенген.



	Еркін өскен ел едік,

	Көңілі түссе көл едік.

	Көз алартқан жауларға

	Етектей жерді бермедік.

	Арқаның саумал желі ескен,

	Ат жалында күн кешкен

	Күндерім еске түседі.

	Ата жаумен егескен,

	Жауыр болған жабыдай.

	Саяқсып жүрген халқымай,

	Руға, жүзге бөлініп,

	Шашырап кеттің тарыдай.

	Қамшының қысқа сабындай,

	Мерзімі шолақ ғұмырай.

	Баладай аңқау халқыма

	Жар бола гөр, уа, құдай! –



	деп тілеп кеткен, «қазақтың басын қоса алмай, кәрілік дерттен аса алмай» өткен Қанжығалы қарт Бөгенбайдан соң жылмиған жылымшы жылдар жылжып жетеді десе, кім иланған.

	Сол солғын заманның сарыны 1830 жылы Қараөткел бойын салқын кезіп кетті. Осы жылы патшалық Ресейдің қазақ даласындағы ықпалын біржола күшейту мақсатымен арнайы әскери экспедиция әзірленіп, подполковник Федор Шубиннің басшылығымен Ақмолаға аттандырылады.

	Ақмолалық журналист А. Дубицкий «Город на Ишиме» атты кітапшасында бұған АлтайҚарпық және Қуандық болыстарының әлділері БатысСібір губернаторы Вельяминовқа жазған өтініш хат себеп болды деген дәйек келтіреді. Олар Қоқан жақтан қарақшылық шабуылдың жиілеп кеткенін, содан қорғану үшін осы өңірде округ құрудың қажеттігін дәлелдесе керек. (Мұндай дерек 1979 жылы жарық көрген «Қазақ ССР тарихында»да бар).

	Губернатор бұл тілекті қабыл алады, аталған аймақта Ақмола деп аталатын төртінші округ құру жөнінде патша келісіміне қол жеткізеді. Осы саяси маңызы зор шаруаның мұқтажына 31 мың рубль бөлініп, «іске сәт» деп алақандарына түкіреді.

	Сол округтің орталығына орын Шубиннен бұрын белгіленген деген ақпар бар. Ол тұс – Тайтөбенің етегінен көсілетін ұлан жазық болатын. Қыр арқасында Ғұн империясы қамал салған Тайтөбе белі, сол қапталын орай ағып Нұра сарқырап жатыр, ал қарсы маңдайда Есіл ен көсілген. Әскери бекініс пен дала шаһарына бұдан артық қандай қолайлы орын бола қойсын. Осы жерге қақыратып қазық қағылады. Таңдалған мекеннің сызбасы БатысСібір губернаторы Вельяминовқа жеткізіліп, ол мақұлдайды.

	Осы шаруаны тындырушылар кеткен соң ел ақсақалдары жиналып кеңес құрады.

	Қоқанның қарақшылығынан араша сұрап жүргенде, мынандай күйге душар боламыз деп ойлап па едік. Арғысы Сарысу, бергісі Қараөткел, Қорғалжын елі алты ай жаз арқажарқа қатар қонатын ен жайлаудан біржола айырылғанымыз осы шығар. Түбінде солай болмасын десек, бір амалын табайық деседі.

	Кеңесе келе «нартәуекел» деп қазықты суырып алып, Есілдің арғы бетіне, қаланың қазіргі орны тұрған суы ащы, топырағы сор жерге әкеліп қағады. Тайтөбе маңы туралы, «өте қолайсыз қойнау, қыста қар қалың түседі, көктемде екі өзен жарыса тасығанда су жайылып, тасқынның астында қалады» деген лақап таратады. Бұған губернатордың айналасындағыларды әбден сендіреді.

	Осылай кесіп айтуымызға А. Дубицкийдің жоғарыда аталған кітапшасында мемлекеттік архивке сүйене отырып келтірілген нақты дәйек бар.

	«Судья по всему, губернатор Вельяминов мыслил строить приказ в глубине урочища Акмола на Нуре, примерно в двадцати верстах от КараУткуля, но впоследствии место сочли неудачным, стоянка была перенесена в другой, более северный пункт, о чем 7 сентября 1830 года Чириков сообщил в канцелярию Сибирского казачьего воиска: «Постоянное пребывание отряда, состоящего под командою... полковника Шубина, приискано при урочище КараУткуль, где и устраивается ныне помещение людей и лощадей».

	Есіл өңірімен таныс емес ел үшін айта кетейік, Ақмола Тайтөбе маңының, Нұра мен Есіл аралығының атауы, ал қазіргі Астана тұрған жер ежелден Қараөткел делінген.

	Сонымен жер біржола таңдалып, дені Сібір казактарынан тұратын мұздай қаруланған топ арнайы жіберілген мамандардың басшылығымен әскери бекініс пен қаланы салуға бел шешіп кірісіп кетеді. Құрылыс жұмысы екі жылға созылады да 1832 жылғы 22 тамызда аяқталады. Сол күні Ақмола округі де ресми жарияланып, осы екі оқиғаға арналған азанқазан той өткізіледі. Казактар жүздеген мылтықтан оқ атып, зеңбіректер отыз бір рет жеркөкті солқылдатады. Осы жылы Қоңырқұлжа Құдаймендин округтің аға сұлтаны болып сайланады.

	Қараөткелде әскери бекіністің салынуы, оның алдында қабылданған «Сібір қазақтарының уставы» бойынша хандықтың жойылуы, елдің ішін болыс және сұлтан сайлауларының жікке бөліп, қырық пышақ етуі халықтың наразылығын күшейтіп жіберді. Мұның үстіне Ресейден тақыр кедейлер Ақмоланың құнарлы жеріне ағылып, байырғы тұрғындар атақонысынан ысырыла бастады. Ұлан далада бекіністер мен әскери дистанциялар қаптап, қарулы казактардың зорлықзомбылығы көбейді. 1831 жылы ғана Қазақстанның батысында – 8, орта аймақта – 20, шығыста 28 дистанция ұйымдастырылды. Бейсауат жүрген адам, шығып кеткен малдың сау қайтуы азайды. Ашынған, қорланған елдің намыстылары мен арлылары Көкшедегі Кенесарыны төңіректеді. Жерін талатып тақ, елін тонатып бақ тапқан талай ездің тексіздігі Кененің көкірегін қақ айырды. Жүрегі сыздаған хан тұқымы:



	Сенгеніміз – жансыз,

	Көсеміміз – қансыз,

	Шешеніміз – мәнсіз,

	Сатқынымыз – сансыз,

	Ұрпағымыз – тұлдыр,

	Болашағымыз – бұлдыр,

	Заманымыз – сұм,

	Жігеріміз құм болдыау, –



	деп күйзеледі.

	Тақсыреті талайға кеткен, талайлардың түбіне жеткен, хан тағынан тайған, шарасыз ел көрінген көк аттыға алақан жайған кезең Кенесарыны ақыры атқа қондырды. Қараөткел қайдасың деп тебіренді. 1838 жылдың 25 мамырында Ақмоладағы әскери бекіністі тікелей шабуылмен тасталқан етті. Бекіністен Қоңырқұлжа мен осындағы казак әскерінің басшысы Карбышев, бірдіекілі солдат қана түн жамылып қашып шықты.

	Көкжал туған хан Кененің осынау ерен ерлігі, ұлтазаттық қозғалысының алғашқы жеңісі қазақ даласының талай саңлақ батырларын атқа қондырғаны белгілі. Сол қарулы қозғалыстың діттеген жеріне жетпегені де мәлім. Ақмоладан кейін Жезқазғанның жалпақ даласындағы Ақтау бекінісін жерменжексен еткен, алты алашқа бостандықтан жол салсам деп көксеген, елі үшін арыстанша алысқан есіл ер өмірінің соңында:



	Қошаман бол, Сарыарқа – өскен жерім,

	Қайтқан қаздай қалың ел көшкен жерім.

	Тізе қосып бар қазақ ел бола алмай,

	Ит пен құсқа жем болып өшкен жерім, –



	деп күңіреніп өтіпті.

	Шерлі сөз шерменде жүректен өріледі. Көсем сөз көшелі көкіректен талпынады. Ұран болар ұлағатқа тұмар болар құрмет жарасады. Астана хан Кенені құрметтеуден кенде емес. Есілдің жағасында асқақтап ескерткіші тұр. Қаланы қақ жарып Кенесары даңғылы өтеді. Тек осы қаһарманмен бірге Ақмола бекінісін талқандаған аруақты батырлар ұмытылмаса дейміз. Патша бекінісі болған жерге салынған орталық стадионға сол жаужүрек ерлердің есімдері жазылған ескерткіш тақта қойылса. Азаттық деп жанын шүберекке түйген баһадүрлер мыналар: Шұбыртпалы Ағыбай, Сүйіндік Жанайдар, қыпшақтан шыққан Иман, Басығара, арғын Жеке батыр, табын Жоламан, дулат Жәуке, Сұраншы, Бәйсейіт, Бұғыбай, атығай Аңғал.

	Кенесарының дауылынан соң қазақ даласы іштен тынды. Есіл мен Нұра өңірінде арасалмақ күрт өзгерді. 1850 жылдары сол кезде Қазақстанға ағылған Ресей мен Украина шаруаларының 56%ынан астамы Ақмола облысына келіпті. Ал қала біртебірте ауқымын кеңейткен. 1862 жылғы 23 қазанда оған қала дәрежесі берілді. Сол тұста шаһарда 4777 дворян, үйжанымен 1320 солдат, 1487 қарулы казак, 130 татар, 1319 ортаазиялық, 11 дін иелері, 300ге жуық қазақ болыпты. 1880 жылы алғашқы өндіріс ошақтары қара танытады. Екі май балқытатын, бір сабын қорытатын, тері илейтін зауыт жұмыс істеген. Бір класты үш училище, мешіттің жанынан татар мектебі ашылған.

	Қаланың негізгі кәсібі ұзақ уақыт сауда болды. 1865 жылы сауда айналымы бір жарым миллион сомға жетеді.

	Ташкент саудагерлері 1864 жылы ғана осында мал айдап келетін қазақ байларынан 30 мың қой сатып алған. Осындай алысберіс Ақмола 1868 жылы уезд орталығы болған кезде тіпті жандана түсті. Константин және Дмитриев жәрмеңкелері ашылды. Алғашқысы 21 мамыр – 10 маусым, екіншісі 22 қазан – 22 қараша аралығында өткізілген. Сарыарқаның малдылары мен қалталылары түгелге жуық жиналып, атақты балуан, әншікүйші думанын асыратын сол жәрмеңкелер үшін қазіргі Шұбар шағын ауданының жері таңдалыпты.

	Осыдан бір ғасырға жуық уақыт өткенде, 1961 жылғы 20 наурызда Ақмола Целиноград қаласы болып өзгертілді. Бес облыс құрамына енген Тың өлкесінің орталығына айналды. Қаланың бұдан кейінгі тағдыры елге белгілі.

	* * *

	Сол кейінгі тағдыр да, Хан Кененің кезіндегі тағдыр да арнайы зерттеуді қажет етеді. Біз Ақмола бекінісінің тарихына да лайықта баға берген жоқпыз. Қазақ тарихшыларының ішінде Кенесарының осы қамалға шабуылы жөнінде екіұдай пікір айтылады. Бірі талқандады десе, екіншісі күйрете алмаған деп дәлелдемек болады. Бұлар негізінен Ресей саяхатшылары мен зерттеушілерінің дәйектемелеріне сүйенеді. Оларды жинақтап айтсақ, Кенесары бекіністі өртеген, қорғанған казактардың көбі оққа ұшқан, бірақ хан әскері ішке енбеген дейтін байламға саяды.

	Осы және басқа да архив деректерін мұқият талдаған көрнекті ғалым Ермұхан Бекмаханов «Қазақ халқының Кенесары бастаған азаттық қоғалысы» атты тарихи монографиялық еңбегінде көтерілісшілердің бекіністі басып алғанын айқын жазады. Жазушы Естай Мырзахметов «Сардаланың сардары» көлемді мақаласында: «Оның (Кенесарының – ред.) қолбасылық көрегендігін, түкті жүрек батырлығын жарқырата көрсеткен аса бір ірі жеңісі – Ақмола қамалын алуы. Бұл Арқаның дәл кіндік тұсына қадалған көк сүңгі іспетті, зеңбірекпен, карабин мылтықпен қаруланған мықты гарнизон Қоңырқұлжаның жасағымен бірлесе қорғап тұрған мықты қамалтұғын. Жанжақтан келетін жолдарға да мықты күзет қойылғанды. Сөйтсе де, Кенесары 1838 жылдың 25 мамыр күні тіке шабуылмен қамалдың қақпасын қақырата ашты», – деп жазады.

	Хан Кененің Ақмола бекінісіне шабуыл жасаған кезде әскері сан жағынан да, қаружарақ жағынан да осал емес еді.

	Дала көтерілісінің саяси, ұлттық және басқа қырларын тәптәуір зерттегендердің бірі – Н.Н. Середаның мына бір бағамына зер салайық. «Кенесары өз жасағының ықыласына лайық билеуші бола білді. Оның жасағының рухы жоғарылығына еуропалық әскердің қайсысының болсын қолбасшысы қызғана қарайтындай еді. Шабуылдары кезінде сондай жылдам, бейне бір жолындағының бәрін күйрететін дала дауылы сияқты, Кенесары қандай бір кедергі болса да тоқтамайтын. Қайта, қандай бір кедергі болмасын оның еркін өрлендіре түсіп, өзінің ойлаған мақсатына жету жолында кездескен барлық тосқауылдар, оның топан суындай қуатының алдында күйремейінше, оны екпіндетіп, өз ісінде өжеттендіре түсетін. Кенесарының бойындағы осы қасиеттерін біздің көшпелілер жоғары санайтын және оның серіктерінің жүректері өз қолбасшыларына шексіз, жанқиярлық сеніммен соғатын!» (Е. Бекмаханов. «Қазақ халқының Кенесары бастаған азаттық қозғалысы»).

	Осындай қуатты рухани жігер Кенесарыны Ақмола бекінісін күйретпей тоқтатпайтыны хақ.

	Хан атқа қонбастан бұрын Ресейден елді өз еркінде қалдыруды өтініпақ баққан. Е. Бакмаханов монографиясында сондай тілекке толы талай хаттарынан үзінділер келтіреді.

	«Аталарымыз мұра еткен Есіл, Нұра, Ақтау, Қарқаралы, Қазылық, Жарқайың, Обаған, Тобыл, Құсмұрын, Оқият, Тоғызақ, Оралға дейінгі жер қазіргі патша тұсында бізден тартып алынып, ол жерлерде бекіністер салынды, – деп жазады хан Кене. – Қазір күн сайын біздің жерлерімізді тартып ала отырып, ол жерлерге бекіністер салып, сонысымен халықты өте қиын жағдайға жеткізуде. Бұл тек біздің болашағымыз үшін ғана емес, сонымен бірге өмір сүруімізге де қауіпті».

	Кенесарының осы, тағы басқа хаттарына берілген жауаптар оның арнамысын қорлаумен болды. Ондай жауаптың бірінің мазмұны мынандай:

	«1. Орынбор мекемесінің қырғызқайсақ даласын мекендеген барлық қырғыздар Россия империясының ажырамас меншігі болып табылады және жылына әр шаңырақтан күмістей 1 сом 50 тиын салық алынады.

	2. Орынбор қырғыздарынан зекет жинауға сізге тыйым салынады, себебі олар қазынаға үй басы салығын төлейді.

	3. Ұрлық және ауыр қылмысты істер Ресей империясының заңдарымен сотталады.

	4. Қашқан орыстарды, татар, башқұрттарды жасыруға рұқсат етілмейді. Қазіргі күнде қарамағыңызда жүрген мұндай адамдар тезірек Ресейге қайтарылуға тиіс.

	5. Орыс патшасының бағынышты адамы ретінде Кенесарының «Ресей дұшпаны» саналатын елдермен және адамдармен қарымқатынас жасауға қақысы жоқ.

	6. Сұлтан мырза, сізге, сіздің туыстарыңызға, серіктеріңізге, ордалықтардың ешқайсысына да үкімет берген атақтан басқа ешқандай атақты, дәрежені өз беттеріңізбен иемденуге рұқсат етілмейді».

	Кенесары қонысқа сұраған жерлер де берілмеді. Ол Ырғыз, Ұлытау, Торғай, Сарысу, Есіл мен Нұраны еркін жайламақ еді. Орынбор шекара комиссиясының төрағасы генерал Ладыженский осы ен өлкенің орнына Қара қоға бойын ал деп жауап берген.

	Әбден қорланған Кенесары Долговқа былай деп хат жөнелтеді: «Орыстар неге бізге жер сыйлауда, ол жерлер онсыз да бізге тиісті ғой».

	Қорлықзорлықта шек жоқ еді. 1842 жылы Сотников басқарған Сібір отряды Кенесарының әйелі Күнімжанның ауылын шауып, оны малжанымен алып кетеді. Арада аз уақыт өткенде отряд хан Кененің Ақсақал төбедегі ауылын талайды. Жүзге жуық адамды өлтіріп, 3 мың жылқы, 10 мың қойды айдап әкетеді. Жиырма бес адамды тұтқындайды.

	Осындай қатыгездіктер туралы Кененің князь Горчаковқа хат жазып жіберген адамдарын Орынбор әскери губернаторы өз үкімімен жазалайды. Сап түзеген әскердің алдынан өткізіп дүре соқтырады. Содан аман қалғандарын қызметке беру, ал кемтар болғандарын Шығыс Сібірге жер аудару жөнінде шешім қабылдайды.

	Хан Кене осылардан соң ештеңеден тайынбайтын еді, Ақмола бекінісін талқандамай тоқтамайтын. Оның жанындағы Ақмола батырлары да қамалды қансыратпай кері шегінбейтін. Бұлар да шетінен кекті еді.

	1838 жылы қаңтарда құрамында 800 солдаты бар патша отряды Қарпық пен Темеш руларын шауып, 400 адамды өлтіреді, 100 адамды айдап әкетеді.

	Осы жылы Қоңырқұлжа Құдаймендин мен старшина Карбышев бастаған 300 солдаттан тұратын отряд Құшақ Қасымов пен Сайдақ дейтін адамның ауылына түре тиісіп, 21 қыз, 8 әйел, 25 еркекті атып кетеді. 80 кісі тұтқындалады.

	Мұндай жауыздықтан соң Кенесарымен бірге Ақмола бекінісін шабуылдаған арғын Жәуке секілді батырлар дегеніне жетпей іркіле ме?! Сестенген, бірақ сескендіре алмаған қамал тізе бүкті.

	Осы байламға біржола нүкте қою үшін Е. Бекмахановтың аталған еңбегіндегі мына жолдарды айнақатесіз берейік.

	«1838 жылдың күзіне қарай Кенесарының жазалаушы отрядтарымен қарулы қақтығыстары ұзаққа созылып, табан тірескен сипатқа ие бола бастады. Әсіресе Ақмола приказы үшін шайқас өте қиянкескі болды.

	Ақмола приказы күшті бекіністі аудан болды. Оның айналасы қазылған ормен қоршалып, жақын жолдардың бәріне тосқауыл қойылды. Ақмоланың аға сұлтаны Қоңырқұлжа Құдаймендиннің отряды және әскери старшина Карбышев басқарған қамал гарнизоны қорғады.

	Кенесарының шабуылы 1838 жылы 7 тамыз күні таңертең басталды. Оның садақшылары қамалды садақ оғының ұшына тез тұтанатын шүберекті жағып атқылады. Қамалдың көптеген жерлерінде өрт шықты. Гарнизондағы солдаттардың бір бөлігі өртті өшіруге ұмтылғанда, Басықара батыр бастаған Кенесары отрядының бірі қалаға басып кірді. Қамалды шабуылдау кезінде Басықара батыр ерлікпен қаза тапты. Оның отряды гарнизонның тегеурінімен шегіне бастаған кезде Кенесары Басықараның денесін тастамауды және алынған шептен шегінбеуді бұйырды. Кенесарының шақыруына қанаттанған Ағыбай, Иман және Наурызбай батырлардың отрядтары қамалға қайтадан басып кірді.

	Қантөгіс, көше шайқасы басталып, ол табан тірескен түрде кеш батқанша созылды. Түнде әскери старшина Карбышев және Қоңырқұлжа кішігірім отрядтарымен қамалдан қашып шықты. Келесі таңда үйінділерге айналған қамал әлі де өрт құшағында жатты. Кенесары әскери олжалар мен тұтқындарды қолға түсірді».

	Ақмола қамалы жайлы келтірілген тарихи деректерді осы жерде тағы бір сараласақ, шабуыл жасалған күн көбіне 25 мамыр деп көрсетілетінін, ал Е. Бекмаханов 7 тамызды атайтынын көреміз. Біздің ойымызша, алғашқысы дұрыс.

	«7 тамыз» дерегі туралы тек бір ғана жерде айтылатындығына қарап осылай ұйғардық.

	* * *

	Хан елім деп ереуілдеп жүргенде, сұлтантөрелер оған сан рет сатқындық жасады. Қоңырқұлжа Құдаймендинге зерттеушілердің іші жылымайтыны осыдан. Сұлтандардың ұлтазаттық көтеріліске, алғаш рет АқмолаАрқа елі бастаған майданға қосылмауы, қосылмақ тұрмақ, қарсы шығуы, қадам басқан сайын сатқындық жасауы түңілдіретін еді.

	Сібір шекаралық қазақтарының бастығы подполковник Талызин 1838 жылы жазған мәліметінде былай дейді:

	«Жыртқыштыққа Ақмола округі сұлтандарының көпшілігі қосылған жоқ, сонымен бірге Баянауыл, Қарқаралы және Көкшетау округтерінің қосылғаны анық».

	Сұлтандардың кейбірі Кенесарыны ашық қолдаса, кейбірі сырттай қолдаған сияқтанды, анығында Ресей генералгубернаторларына қызмет етті, кейбірі анық қарсы шықты. Солардың тарихи деректерде аты аталатындары: Маман Абылаев, Қоңырқұлжа Құдаймендин, Күшік Айшуақов, Дайыр Көбеков.

	Қоңырқұлжа туралы әңгімені аяқтар алдында оның аға сұлтандыққа хан тұқымы Саржан Қасымовпен таласқанын айтып өтейік. Саржан осы егесте жеңіп шығу үшін 1830 жылы Ресей азаматтығын алған. Алайда оның Кенесарымен ағайындығы патша үкіметін күдіктендірсе керек, аға сұлтандық бұйырмаған, Қоңырқұлжа жеңіп шыққан.

	* * *

	Ақмола – Қараөткелде болған ұлтазаттық көтерілісін жалғыз Кенесарыға байланыстырсақ, осы өңірдің сол кездегі отарлауға қарсы үздіксіз күрескен намысты елінің қаһармандығын төмендеткендей болмаймыз ба деп те ойлайсың. Қалың жұрт Ақмолаға Хан Кене 1837 жылы алғаш келіп, ереуілді елді ширықтырып кеткенге дейін де ат үстінен түспеген.

	Орынбор және Сібір шекара комиссияларының мәліметтерінде Ақмола, Ақтау және Нұра бойы қазақтарының 1825, 1827, 1830, 1831, 1832, 1836 жылдары казак отрядтарына шабуыл жасап, олардың біржола кетуін талап еткендері көрсетіледі. Осындай шабуыл 1837 жылы екі рет, 1838 жылы төрт рет жасалған.

	1837 жылы Арғын, Қыпшақ және Керей руларының көптеген ауылдары дүр сілкінгендей еді. Еркек біткен топтоп болып ат ойнатып Ақмола маңын торуылдады. Оларға қазіргі Жаңаарқа жеріндегі Ақтаудың арлы азаматтары қосылды. Осы дала тауында да әскери бекініс салынған болатын.

	Сібір генералгубернаторлығы соғыспай тоқтамауға бекінген осы елді сабасына түсіру үшін Қоңырқұлжа сұлтан мен титулды советник Менковичке барып сөйлесіңдер деген тапсырма береді. Сол тұста Қоңырқұлжа тізгінін ұстаған округте Орта жүздің Алтай, Бөрші, Қарауыл, Қаржас, Қыпшақ, Тарақты, Тоқа, Төртруыл, Шұбыртпалы, Уақ, Қояныштағай рулары топтасқан еді.

	Сұлтан мен советниктің елге сапары сәтсіз болады. Ат үстіндегі жұрт Ақмола мен Ақтаудағы приказ жойылғанша тоқтамаймыз деп табан тіреп тұрып алады.

	Менкович 1837 жылы берген рапортында: «Қырғыздардың (қазақтардың) ойы қатты бөлінген, себебі мен осы округтегі қырғыздарды тыныштандыруға тырысқаныма қарамастан ештеңе істей алмадым. Бұрыннан қоныстанған жерлеріне қайта қояр ма екен?!» – деп шынын айтады.

	Осы жылы Омбы облысының бастығы Толызинге жазған хатында да ақиқатты айнақатесіз жеткізген. «Оларды ауыздықтау үшін отрядтар арқылы қатаң шаралар қолдану қажет, егер олай болмаса, табысқа жету мүмкін емес. Себебі аталған болыстардың қазақтары ерте уақыттан бері тәуелсіздікке үйреніп қалған, ал бағынуды ауыр езгі деп санайды».

	Ереуілшілердің қатары уақыт өткен сайын көбейе түскен соң Омбы және Сібір шекара комиссияларының басшылары Қоңырқұлжа Құдаймендинді тағы да мазалайды. Ол өзі елмен тіл табыса алмаған соң Омбы облысының басшылығы балалары Жанәлі мен Шыңғысты жібер деп бұйырады. Екі ұлының қауіпсіздігіне қанша қорықса да амалсыз көнеді.

	Жанәлі мен Шыңғыс та ештеңе өндіре алмаған. Қорғалжындағы Тінәлі мен Темеш, Қозыкөш өзені мен Нұра аралығындағы Қарпық руларын нәтижесіз кезіп қайтып келеді. «Елдің беті жаман, атыспай беріспейтін түрі бар», – деп оралады.

	Қоңырқұлжа енді округ үшін емес, өзінің амандығы үшін алаңдайды. Талызинге сол күндері жазған хаты мынау:

	«Кенесары Қасымов менің Ресей үкіметіне берілгенім үшін маған елеулі зиян келтірудің жолын іздестіріп жүр. Оған, Қасымовқа, берілген осы округтегі қырғыздар да жағдай жасауда».

	Осыдан соң Ақмолаға қарулы отряд жіберілген. Отряд командиріне қыр қазақтары мылтық атылысыменақ тұра қашады деп сендіреді. Көшпелі далалықтарға патша тыныштыққа шақырған үндеуді беріп шығарып салады.

	Бірақ қазақтар қаһармандықпен шайқасты. Отряд бірнеше ұрыстардан соң көп адамынан айырылып кері қайтты.

	Кенесары бостандық аңсаған осы елдің бұқаралық буырқанысына ұйымдасқан сипат берді, оны бір қолбасшының төңірегіне топтастырды. Кекті сұлтанның соңына АқмолаАрқа халқы алғаш 1837 жылы 27 қарашада ерді деуге болады. Осы жылы Хан Кене қалың қолмен Ақтау бекінісіне шабуыл жасауға кіріскен еді.

	Бұл қандай бекініс еді?

	Сарыарқаның Сарысуға қарайғы алқабындағы дала тауына салынған осы қамал туралы «Хронологический перечень с кратким изложением сущности Высочайших грамот, указов и узаконений, изданных с 1731 по 1896 год по отношению к киргизам и населяемым ими степными областями Акмолинской, Семипалатинской, Семиречинской, Уральской и Тургайской» жылнамасында бөлек атап көрсетілген.

	Деректі қазқалпында берейік.

	«15 сәуір 1837 жыл. Омбы облысының Ақтау қойнауында полковник немесе подполковник шенінде басқарылатын тұрақты бекініс салу шешілді. Бекініс комендантына мына міндеттер жүктеледі.

	1. Ақмола, Қарқаралы және Аягөз шекаралық үш округіндегі ішкі тыныштықтың сақталуын қадағалау.

	2. Облыс ішінде және Бетпақдала төңірегінде қырғыздарды (қазақтарды) көшіпқонуы кезінде қорғау.

	3. Шекараның бұзылмауын, облыс қазақтарының сырт өңірлерге, ондағылардың ішке өтпеуін бақылау.

	4. Бейбіт керуендерді шабуылдардан қорғау.

	Осы міндеттерге сәйкес Ақтау бекінісі комендантына аталған үш округ пен олардағы әскер түгелдей бағындырылды. Сонымен Арқада тағы бір қадағалаушы және жазалаушы қарулы қамал пайда болды. Оған ерекше маңыз берілгені соншалық, мол қаражат бөлінді, тек қана аттардың күтіміне алғашқы жылы 17 мың рубль жұмсалды. Айлық ақысы 100 рубль болатын священник қызметі тағайындалды.

	Мына бір дерек бізге тосын болып көрінді. Бекіністе офицерлер мен солдаттарға қызмет көрсету үшін 38 кемтар қатардағы жауынгерлер, оларға басшылық жасайтын бір оберофицер, үш унтерофицер жіберілген.

	1837 жылдың 27қарашасында Ақтау бекінісінен елуге жуық солдаты бар отряд шығады. Оның міндеті Петропавлдан Тәшкенге баратын керуенді қорғау. Отряд командирі біраз жер ұзаған соң, қандай себеппен екені белгісіз, 20 шақты солдатты Қойлыбай деген жерде қалдырады да өзі қалған жауынгерлермен кері қайтады.

	Отрядты торуылдап жүрген Кенесары жасағы Қойлыбайдағы әскерді түгел жойып, кеткен бөлігінің соңынан қуады. Кешікпей жетіп, толық талқандайды, отряд командирі де оққа ұшады.

	Бекініске шын қатер төнгенін сезген Ақмола округінің басшылары Ақтау өңірін жайлаған Қуандық руының қазақтарына Күшік Айшуақов сұлтанды жұмсаған.

	Қуандықтар оған нақты талаптарын кесіп айтады: «Ақтау бекінісін жойсын және орыстарға тартып әперген жерлерді түгел қайтарсын».

	Ел бұдан басқа тағы бір жоталы талап қойған. «Ақтау мен Ақмола орталығында басқа да бекіністер салмақ екен, – дейді көтерілген жұрт. – Мына бекіністің солдаттарынан көрген жәбіріміз аз емес. Егер қамалдар қаптаса, өрістегі мал түгілі, аяқ басатын жер қалмас. Патша үкіметі ол ойын да доғарсын». Бұдан әрі Ақтау бекінісі мен Аягөзге қарайғы жерлерде бекеттер салуға қажет деп елден ат пен түйе алынып, кейін қайтарылмағаны айтылады. Елде мал санағы басталғанын, мұның соңы салықты көбейтумен тынатынын да сөз етеді.

	Күшік сұлтанның салы суға кетеді, түк өндірмей қайтады.

	Бағзыдан хандар жайлаған, аңқұсы қойдай өрген, Атасу мен Сарысу, Қоңырөлең, Манақа өзендері көсіле аққан, тауы даласына, даласы қазақтың баласына жарасқан өңірге кісен салу құдіретті империяның қолынан да келмеді. Ақтау бекінісін Кенесарының жасағы тасталқан етті. Бұл атақты сұлтанның Арқадағы тағы бір ерен ерлігі еді. Ел еңсесін тіктеді, құйындай ұйтқып, құландай құлдырады.

	* * *

	Ақтаудағы шайқас жайында мен бала жасымнан естігем. Атам Смайыл әкесі Жұмағұлдың сол оқиға туралы әңгімесін әлсінәлі айтып отыратын.

	– Жұмағұл жарықтық елге аты жайылған күйші болған, – деуші еді атамыз. – Ақтау бекінісіне маңайдағы жұрт барып тұрыпты. Бірі наразылығын айтады, бірі саудасаттық жасайды. Сондай алысберісте Жұмекең қамалдағы бір солдаттың қолынан домбыраға ұқсас аспап көреді. Тартқызады, өзі де шертіп көреді.

	Күндердің бір күнінде әлгі солдат тосын ұсыныс айтады.

	– Сен домбырада, мен балалайкада тартып сынасайық.

	– Жарайды, – дейді Жұмекең. – Шарт мынадай болсын. Менің тартқанымды сен айнақатесіз орындайсың. Сенің шерткеніңді сол сәтте домбыраға мен саламын.

	Екі жақ осылай келісіп, әскердің басшылары мен ауыл ақсақалдары ыңғайлы бір сәтте алқақотан жиналады. Жарыс кешке басталғаннан таңға дейін қызады. Жұмекеңнің небір қиын күйлерін анау сым шекті аспабында мүдірмей шерткен де отырған. Оның бұрын естімеген әуендерін Жұмекең де айнытпай салған.

	Сонымен таң ата екі жақ та болдыруға айналады. Домбыраны қағақаға әкейдің ақтырнағы көбесінен сөгіле бастайды. Қос шекті енді жонған ағашпен сөйлетеді.

	Қазақтың иірімі көп, бояуы қалың, қағысы қиын қай күйін көкірегінде сайрата берсін, қарсыласы қанша шебер болса да бір мезет мүдіріп, іркіле бергенде, ел бітті десіп шу ете қалады.

	– Жұмекең әулие адам еді, – деп сабақтайтын әңгімесін атам. – Кенесары бекіністі алғанда әлгі солдатты және аман қалған орыс жауынгерлерінің бәрін жолбасшы беріп ұзатып салуын сұрапты.

	– Сен кетесің, соңыңнан жеткен патша әскері бізге өшігеді, – дейді.

	Хан Кене қарсы болмайды, түгел еркіне жібереді. Әккі сұлтанның бұлай тез келісуінің сырын ел кейін түсінген. Манақа өзенінің талды арнасында сайдың тасындай іріктелген сарбаздар жасырынып тұрып, қарусыз солдаттар жеткенде қырып салған.

	* * *

	Ақмола және Ақтау бекінісін Кенесарының қалай алғаны жөнінде Мәшһүр Жүсіп Көпейұлының «Қазақ шежіресінде» (Астана, Алтын кітап, 2007 жыл, 134бет) де баяндалған. Осы оқиғаға арналған тарау «Кенесары – Наурызбай хақындағы әңгімелер» деп аталады.

	«...Қараөткелде Қоңырқұлжа деген аға сұлтан дуан басы болған. Кенесары Қараөткелге өрт саламын деп қамағанда, Қоңырқұлжа қарсы тұрып ұрыссоғыс салған, – деп жазады Мәшһүр. – Ақтау, Ортауда Кенесары мен Қоңырқұлжа тағы қарсыласып соғысқан. Қараөткелді қамағанда Кенесары күлдірмамай деген мылтығымен Тайтөбенің басында тұрып, орыстың қарауылшы баласәйкесін (полицейскийін – ред.) атып мұрттай ұшырған екен. ТамаТанаш батыр бір шапанды майға бұлғапбұлғап, бір шетін отқа жандырып найзаның ұшымен көтеріп, атып тұрған оқты керек қылмай апарып тастай берген екен. Басқа шапқан батырлардан Қыпшақ Басықара батырға оқ тиіп, қан майданда қала берген екен. ТамаТанаш батыр Басықарамен құшақтасқан дос екен. Өлсем өлейін, Басықарамен сүйегім бір жерде болсын деп, қайта шауып барып Басықараның сүйегін алдына алып өңгеріп келгенде, Кенесары хан айтқан екен: «Дос болсаң, ТамаТанашпен дос бол», – деп.

	Орыс Ақтау, Ортауға қала салып, солдат тұрғызып, казак, орыс қыстатып, сол жерге соғыс сайманын жинаған. Кенесары мұнда да қамап соғысқан. Жүз солдат қатар тұрып мылтық атып, маңайына жан жуытпаған. Сонда Кенесары да жүз кісімен келген. Қосшықолаңшы салықтарын кейінге тастап. Сонда бұл жүз кісі баялыш деген отынды шылбырға буып алып, ер басына бір арқа отынды салып домалатып, соның тасасымен еңбектеп, атқан оққа қарсы келе жатады».

	Мәшһүр Жүсіптің бұдан арғы әңгімесінде арғын ішіндегі қырғыз Толыбай батырдың қамалға жұрттан бұрын қарғып түскені, одан басқалары енгені, Қоңырқұлжа бастаған казакорыс солдаттарымен қоянқолтық араласқаны баяндалады.

	Осы әңгімеде бізге бұлыңғыр көрінгені – Ақтау бекінісінде Қоңырқұлжа сұлтанның болғандығы. Мұндай дерек осы шайқас жөніндегі ешбір құжатта жоқ. Сірә, Мәшекең ауызекі сөзге жүгінген.

	Екінші анықтайтын дерек – Ортауда да бекініс салынуы. Бұл да сол кездің ресми мәліметтерінде жоқ дәйек. Ақтаудан Аягөзге дейін талай қамал тұрғызу жоспарланғанымен, Кенесары көтерілісі оған мүмкіндік бермеді.

	Қазақ халқының Орта жүзде Ақмола – Қараөткелде басталған алғашқы ұлтазаттық көтерілісінің қиын тарихы осындай.

	* * *

	Елдің еркіндікке ұмтылған күресі жеңіліспен аяқталды. Қазақ естілері отарлау саясатынан қарудың күшімен қашып құтыла алмаған соң, оны жеңілдетудің жолдарын көз ілмей қарастырды. Қарудың күшімен қорғана алмаған ел енді ой мен сөз жарыстырып есе жібермеуге тырысты. Айтылған ұсыныс, келімсектер мен жалаңтөс казактардың болмай тұрмайтын қысымы туралы шағым, Госдума шығарып жатқан қолайсыз заңдарға наразылық империяның зердесіне жетсе деп талпынды.

	1842 жылы Ертіс бойындағы «барлық адал берілген қазақтардың басқарушысы» (осылай жазылған) Ханқожа Татенов пропорщик Тоқпан Айтуаров, Семен Танатбаев секілді рубасыларымен бірге Дала Думасын құруды ұсынған. Бұған 1846 жылғы «Сібір казак әскері туралы ереже» де себеп болған еді. Аталған заң қазақ елін осы әскерге түгелдей жығып берді, бар билік соның қолына көшті.

	Қазақ әлділері бұл Думаның қандай мақсат көздейтіндігін барынша айқын көрсеткен.

	«...Бүгінде игі қарымқатынастың, Ресей державасы билігіне берілгендік пен ықыластың, шаңырағын түзеп, егін өсіріп, мал басын көбейтудің үлгісі болып отырған қазақтарымыз азаматтық тұрмысы мен өмірін үйлестіру үшін Үкіметтің ерекше ықыласын аудару құқына ие болса игі. Олар өздері сайлағандар арқылы осындағы жоғарғы басшылықтан айрықша Дала Думасын құруды көптен бері сұрауда...» (Павлодарское Прииртышие в новое время», «Қазақстан мұрағаттары», 16бет).

	Орыс тілінде барынша сауатты жазылған бұл ұсынысталапқа аталған Думаның елді басқаруға ауадай қажет екені дәлелденіп баққан. Бірақ патша үкіметі көптің тілегін күресінге лақтыра салды. Егер бұған жол берсе, Дала Думасы қазақтардың өзінөзі басқаруына қол жеткізуге арналған алғашқы ұмтылысының орындалуына әкеліп соғар еді. Одан кейін Дума генералгубернатордың, казак әскерінің, толып жатқан әкімшілік құрылымдардың құрсауынан құтылудың басқа да жолдарын ұдайы іздестірумен болар еді.

	Дума туралы осы талаптың Алаш қайраткерлерінің азаттық идеясымен үндесетінін байқаймыз. Дала Думасы – қазақтың өз билігін өз қолына алу бағытындағы алғашқы саяси талап.





VІІ. АҚМОЛА – ОКРУГ ОРТАЛЫҒЫ




	Қазақ даласына, жіктеп айтқанда, Ақмола аймағына арнайы тапсырмамен шыққан Ресей экспедициялары осы ұланғайыр өңірді әскери және экономикалық жағынан қалай еңсеріп, игеруге болатынын егжейтегжейлі зерттейді. Ремезов, әкелібалалы Рычков, Шангин және басқа экспедициялар жетекшілерінің жазбалары иен даланы саясиәлеуметтік отарлаудың жолдары туралы ұсыныстарға толы.

	И. Шангиннің жанында болған майор Набоковтың Сібір корпусының командирі генераллейтенант Глазенаптқа жазған рапорты бұлардың ешқайсынан кем түспейді. Ол генералға бірнеше ұсыныс айтқан.

	Бірінші. Қырғызқайсақтар сабырлы, қызбақанды емес, оның үстіне қонақжай әрі аңқау. Олар біздің не мақсатпен жүргенімізді сұраған емес. Кен орындарын көрсету жөніндегі өтінішімізді себебін білместен болымсыз сыйсияпат үшін орындап жүрді.

	Бұлар өзара дүрдараздық пен барымтадан шаршаған. «Егер біз келіп қала салсақ, тәртіп орнатсақ, қалай қарайсыңдар?» – деген сауалымызға ойланбастан келісе салған ру ағаларын жиі кездестірдік.

	– Бұл тыныштық үшін дұрыс болар еді, – дейді олар. – Алысжұлыстан ел қажыды.

	Қырғызқайсақтардың арасында ұзақ жүргенде бірдебір қақтығыс болған жоқ. Оларды аз ғана қарулы жасақпен билеп алуға болады. Сондықтан бұл жерге алаңсыз ене аламыз. Сізден осындай қадам жөнінде ойланып, нақты әрекетімізді қарастыруды өтінемін.

	Екінші. Бұл далада байлық тұнып тұр. Петропавл қамалынан 50 шақырым шығысымен кен орындарына кездесе бастадық. Одан әрі ұзаған сайын мұндай жерлер көбейе түсті. Есіл мен Нұра, Дамса және Колутон өзендерінің қос қапталынан сирек металдар өндіруге болатынын анықтадық. Бәрінде завод салып игере алар едік. Ол үшін жағдай жеткілікті. Кен орындары өзендерден алыс емес.

	Үшінші. Қырғызқайсақ даласын осылай өндірістік мақсатта игеру қорғаныс шараларын ойластыруды қажет етеді. Біз жүріп өткен аймақта үш қамал салынғаны дұрыс. Бірін Жақсы Еңістау көлінің жанынан, екіншісін Ақмоладан, үшіншісін Нұра өзенінің басталар тұсынан тұрғыза аламыз. Әр қамалға бір жаяу батальон мен 200 казак, екі зеңбірек жеткілікті.

	Оларды азықтүлікпен қамтамасыз ету де аса қиын емес. Мен суреттеп отырған өңірде астық егуге болатын құнарлы жерлер баршылық. Өзен алқаптары шалғынға бай, малға қолайлы. Осындай аймақтарға орыс шаруаларын қоныстандырсақ, қамалдар азықтан тарықпайды. Әр қамалдың төңірегіне 300ден 500ге дейін шаруа отбасын орнықтыруға болады.

	Маңызды ұсыныс ретінде Ақмоладан қамалды алдымен салу жөніндегі ойымды бөліп айтқым келеді. Даладағы керуен жолдарының бәрі дерлік осы арада тоғысады. Есіл мен Нұра өзендері бірбіріне жақын ағатын болғандықтан маңайы құнарлы. Осындай қолайлылығына орай, ел басқа өңірлерге қарағанда тығыз орналасқан.

	Біз жүздескен Керей, Уақ, Атығай руларының ақсақалдары Тоқымбет, Дербіт, Бимырзалар орыстардың келуіне соншалық қарсы емес. Басқалары да осындай пікірде».

	Набоков рапортында өңір жұртымен санасуды артық деп есептеген. Оны үркек, батымсыз етіп суреттейді. Сол пікіріне дәлел ретінде Қорғалжыннан әрідегі Жақсыкөң өзенінің бойында болған мына оқиғаны әңгімелеп береді.

	«Алдыңғы отряд жолда көлденең созылған қыраттың үстіне шыға келгенде, етектегі ауыл шу етіп көтерілді. Қарулы жатжұртықтар үрейлендіргені соншалық, ерсіліқарсылы жүгіріп, қайда қашарын білмеген ел бірінбірі қағыпсоғып жатты. Әйелдер аңырап, бала жылап азанқазан. Біреулер үйдің киізін сыпырып, біреулер атқа жүгіріп жанталасып жүр. Мына аласапыранды көрген біз таңырқап тұрдық та, мәнжайды білуге жолбасшы қазақ Баймырза мен Биболды жібердік. Олар ұзақ бөгеліп, Бибол жанына ауылдың бір адамын ерте келді.

	– Бұл ауыл ағасы Торғай батыр, – деп таныстырды.

	– Баймырза қайда? – дедік.

	– Оны ел аманатқа алып қалды, – деді Бибол. – Егер Торғай батыр оралмаса, өледі.

	Торғай өзін Кіші жүзбін, оның ішінде тама руынанмын деп таныстырды. Қарауында мыңға жуық жан бар екен. Бұғылы маңындағы Дария өзенінен осында жаз жайлауға көшіп келген.

	– Ауыл неге дүрлікті? – дедік.

	– Аяқ астынан мылтық асынған белгісіз салтаттылар шыға келген соң дүрлікпегенде қайтеді, – деді ол. – Мына иен өңірде шауып кету, қуып кету болып тұратын жәйт.

	Торғай кетерінде ауылға соқпауымызды қайтақайта өтінді.

	«Онсыз да өрекпіген елді одан әрі үркітпеңдер», – деді».

	Осындай рапорттардан соң Ресей жағы несіне тартынсын. Набоков ұсыныстары айтылған 1816 жылдан соң көп ұзамай, атап айтқанда, сегіз жылдан соң Қарқаралы, Көкшетау, ал 1832 жылы Ақмола бекінісі салынды.

	1845 жылы Ақтау қамалы мен әкімшілік басқару нүктесіне айналған Атбасардың арасында почта байланысы орнатылды. Осында сол жылдың 31 шілдесінде Ақтау, Көкшетау, Ұлытау, Баянауыл, Қарқаралы, Аягөз, Коряков, Көкпекті, Өскемен және Пресногорьковск бекіністері мен шекара бекеттеріндегі священиктердің жиыны өтеді. Діндарлар бекіністердегі казактарды және солардың маңайына қоныстана бастаған орыс шаруаларын Ресейдің мүддесін қорғауға жұмылдырудың жайжапсарын талқылайды. Қазақтарды шоқындырудың жолдарын ойластырады.

	1850 жылғы 12 сәуірде Атбасар жеке округ болып бөлініп шығады. Оның құрамына Тарақты, Қуандық пен Сүйіндік, Байдалы руларының сол төңіректегі ауылдары түгел енген.

	1860 жылы 30 наурызда Ақмола қалашығында да почта байланысы қалпына келтірілсе, арада екі жыл өткенде Ұлытаудағы әскери станица ол жерде маңызын жойғандықтан Сандықтауға көшіріледі. Бұл, екінші жағынан, Ақмола мен Көкшетаудың арасын қарумен қорғауды жақсарту үшін де жасалған еді.

	Осы жылы (1862) 7 мамырда Ақмоланың дәрежесі көтерілді. Ресей Ішкі істер министрі Сібір комитетіне Ақмола елді-мекенін Ақмола қаласына айналдыру жөнінде ұсыныс түсірді. Аталған ұсынысқа сәйкес Батыс Сібір генералгубернаторы

	Ішкі істер министрлігіне мынандай хабарлама жолдайды.

	«Ақмола округтік приказындағы Сібір қазақтарының өңіріне казактармен бірге саудагерлер, бақалшылар көптеп топтануда. Соңғы он жылда олардың осында ағылуы айқын байқалып отыр. Себебі Ақмолада сауда жақсы дамып келеді, тауарлары тез өтеді. Қалашық қазақ облысының кіндігінде орналасқан, Ташкент пен Қоқан жағынан Петропавлға өтетін керуен жолдарының бәрі осы жерде тоғысады. Саудагерлермен бірге тұрмыс бұйымдарын іздеген қазақтар да үздіксіз келіп жатады. Көптеген керуендер әкелген заттары Ақмолада толық сатылатын болғандықтан, сапарларын әрі қарай жалғастырмай кері қайтады.

	Келіпкетіп жататын елге арналған қонақжай, 70тен астам лавка бар.

	Ақмола елдімекенінің таяу мерзімде Батыс Сібірдегі тамаша сауда ошағына айналатындығына күмән жоқ. Соған байланысты онда полицейлік бақылауды күшейту қажет. Қыруар елді және көптің мүлкін қорғау осындай шарасыз мүмкін емес.

	Осының бәрі Ақмоланы Семей облысындағы Сергиполь, Көкпекті, Қапал қалаларындағыдай полицейлік басқармасы бар округтік қалаға айналдыратын кез жеткенін білдіреді. Мұнда құрылатын полиция басқармасының шығынын болыстардан түсетін 17181 рубльден алуға болады, осы қаржының аз ғана бөлігі приказға қажетті кеңсе үйлерін салуға бөлінеді. Атбасарда мұндай құрылыстарға 6 мың рубль жұмсалған болатын. Кейін полиция шығындары қалада жиналатын қаржы есебінен жабылады. Ірі сауда орны ретінде қалыптасуға мүмкіндігі бар, Сібір мен Ресейден көпестер келіп құйылып жатқан Ақмола келешекте қаражаттан тарықпайды, қала шаруашылығы дамитын деңгейге тез жетеді».

	Осыдан соң Әскери министр мен Қаржы министрлігінің басқарушысы аталған министрліктердің тарапынан Ақмоланы округтік қалаға айналдыруға және оған қажетті қаржыны хабарламада көрсетілген жолмен жабуға қарсылық болмайтынын мәлімдейді. Семей облысындағы Сергиполь, Көкпекті және Қапал қалаларына берілген артықшылықтар қарастырылатыны қоса айтылды.

	Есепқисапқа аса ұқыпты министрліктер осы қалалардағы полицей басқармаларының шығынын көрсете кетуді де ұмытпаған. Аягөз (Сергиполь), Көкпекті, Қапалда ерекше штаттағы әскери оберофицер шеніндегі городничий – 150, хатшысы – 18, қызмет киіміне – 30, кеңсе шығындарына 30 рубль алады.

	Сол кезеңде ақшаның құнды екенін ескерсек, бұл аз қаржы емес. Патша үкіметі мүддесін қорғайтындарға жомарт болғанын көреміз. Сауданы қыздырғандардың жағдайын да естен шығармаған. 2000; 1000; 400 рубльдің саудасын жасауға қабілетті, бірінші, екінші және үшінші гильдия көпестеріне арнайы үй, басқа да қажетті құрылыстарды қазына есебінен салған. Мал саудалаған қазақтар 100 жылқы, 100 бұқа, 100 қой сатса, «жасақ» салығынан, яғни қолмақол заттай төлейтін салықтан босатылған. Округтен тыс жерлерден келген байырғы ел саудасын арнайы куәлік алмай жасаған.

	Енді осының бәрі Ақмолада жүзеге асырылады.

	Батыс Сібір бас басқармасының Ақмола елдімекенін округтік қала дәрежесіне көтеру қажеттігі жөніндегі ұсынысын негізге ала отырып, Ішкі істер министрлігі мен Қаржы министрлігінің басқарушысы төмендегідей шешімге келді.

	1. Сібір қырғыздары (қазақтары – ред.) облысындағы Ақмола елдімекені Сергиполь, Көкпекті және Қапал қалаларына берілген құқықтарды иеленетін қала дәрежесіне көтерілсін.

	2. Онда полиция басқармасы әлгі қалалардағы үлгіде және штатта құралып, әскери губернаторға, облыстық басқарма мен Ақмола округтік приказына бағындырылсын.

	3. Полиция басқармасының шығыны жергілікті қаржы көздері қалыптасқанша болыстардан жиналатын ақшадан, ал қала қоры толыққанда, соның қаржысынан өтелетін болсын.

	«Ішкі істер министрі осы шешімді Сібір комитетінің қарауына ұсынады. (Материалы по киргизскому землепользованию собранные и подписанные экспедицией по исследованию степных областей. Акмолинская область. Акмолинский уезд. Том ІІй. Часть ІІая. – Чернигов, 1900 г., стр. 484, 485, 486, 487)

	Ақмола осылай қала атанды, Есілдегі шаһардың жаңа дәуірі басталды. Оның маңызды жол торабында тұруы және сауданың дамуы болашағын айқындап берді. Маңайындағы жоталанудан дәмелі елдімекендерге тиісті мәртебенің бәрін өзіне бұйыртып, тұлғаланып келе жатты.

	Ақмоланың 1850 жылы жеке округ ретінде бөлініп шыққаннан бергі ірі оқиғасы осы еді. Сол округқа 1852 жылдың 8 қазанында Ыбырай Жайықбаев аға сұлтан болып сайланды.





	Ыбырай Жайықбаев



	Қоңырқұлжадан кейін өңірдің «тағына» отырған бұл шонжар жайлы алғашқы ресми дерек «История Казахстана в русских источниках ХVІХХ веков» дестесінің сегізінші томының бірінші кітабында берілген (380381беттер).

	«Ыбырай Жайықпаев, старшина, 51 жаста, – делінген онда, – Ақылды, әділ. Аса дәулетті. Құлан қыпшақ болысынан, руы – құлан. 1827 жылы 20 сәуірде облыс бастығы қызметін атқарушы полковник Броневский мырза старшина дәрежесіне көтерді. Ол мұндай құрметке үлгілі тәртібі, татарша және орысша сауаттылығы үшін ие болды. Жаз жайлауы Колутон және Дамса өзендерінің бойында. Қыста Есіл өзеніндегі Сартерек жазығында отырады, приказдың батыс жағында 150 шақырым жерде.»

	Аталған дестенің VІІІ томының екінші кітабында жаңа аға сұлтан туралы тағы бір мәлімет бар. Ол «Ақмола облысы әскери губернаторының айрықша тапсырмалар жөніндегі кіші шенеунігі Ыбырай Жайықпаевтың қызмет тізімі. 1869 жыл» деп аталады (340, 341, 342, 344, 345беттер).

	Сол тұста жергілікті билік құрамындағылардың іскерлік қабілеті мен жеке адам ретіндегі қасиеттеріне қаншалықты мән берілгендігін көрсету үшін осы ресми мәліметті қазқалпында берейік.

	«Шені, аты-жөні, қызметі, жасы, діні, марапаттары?

	Полковник Ыбырай Жайықбаев, Ақмола облысы әскери губернаторының айрықша тапсырмалар жөніндегі кіші шенеунігі, 68 жаста, мұсылман дінінде. Мұсылмандар үшін белгіленген ІІІ дәрежелі Станислав орденінің иегері, сонымен бірге Анна лентасына тағылған алтын және 18531856 жылдардағы соғысты есте қалдыруға арналған Владимир лентасына тағылған қола медальдарымен марапатталған. Жылдық қажетіне 800 рубль алады.

	Шыққан тегі?

	Қырғыз (қазақ – ред.) балаларынан.

	Әулеттік үй-жайы бар ма?

	Жоқ.

	Қай жерде тәрбиеленген, оқу орнында ғылымның толық курсын бітірген бе, қызметке қандай шенде қай жерде кірген, жұмысында айрықша көзге түсті ме, қандай наградалары бар, сотта болған ба?

	1827 жылғы 2 сәуірде облыс бастығының қызметін атқарушы, Дербес Сібір корпусы штабының бастығы гвардия подполковнигі Броневский үлгілі тәртібі, татарша және орысша сауаттылығы, Ресей тағына адалдығы мен жұмсаған күшжігері үшін старшина дәрежесіне көтерген.

	Омбы облысының бастығы генераллейтенант де СентЛоранның тапсырмасымен Баянауылға қазақтарды осында округ ашуға дайындауға және Шоң мен Шорман билердің арасындағы алауыздықты тоқтатуға жіберілген. Бұл тапсырманы ойдағыдай орындап шықты.

	Батыс Сібір генералгубернаторының 1836 жылдың 5 желтоқсанындағы №130 бұйрығы бойынша Омбы облысының бастығы 1837 жылғы 17 наурызда Қыпшақ болысының басқарушысы етіп бекітті және осы болыстағы өзара араздықты тоқтату жүктелді.

	Батыс Сібір генералгубернаторы шынайы берілгендігі үшін құрмет шапанын жапқан.

	Шекара бастығы полковник Вишневский 1842 жылғы 25 сәуірде Шекара басқармасына Ақмола және Күшік руларын Баянауыл округіне даудамайсыз орналастыруға көмектескені үшін ризалық білдірді.

	1842 жылы Батыс Сібір генералгубернаторы, айрықша тапсырмалар шенеунігі Кривоноговтың сол кезде Ресей Үкіметінен тәуелсіз Ұлы жүз қырғыздарымен (қазақтарымен – ред.) байланыс жасауына ықпал етті.

	1845 жылы 23 сәуірде Сібір қазақтары Шекара бастығының қызметін атқарушыдан күміс темекі құтыны сыйға алды.

	1851 жылы Батыс Сібір генералгубернаторы алтын жалатқан күміс темекі құты тарту етті.

	1851 жылы жоғары мәртебелі үкіммен Іле өзенінің сыртындағы Ташкент бекінісін талқандауда көрсеткен көмегі және осы оқиға үстінде танытқан күшжігері үшін пропорщик шені берілді.

	1852 жылы Шекара бастығының қызметін атқарушы генералмайор Клейст қылыш пен құрмет шапанын сыйлады.

	1852 жылы әскери старшина Мединскиймен бірге біздің қазақтарымыз бен еркін Байжігіт тайпасының арасындағы қақтығысты тоқтатуға жіберілді. Бұл міндетті тамаша атқарып, Дербес Сібір корпусының командирі, инфантерии генералы Гасфорт алғыс жариялады.

	1852 жылғы 31 қазанда халықтың сайлауымен Батыс Сібір генералгубернаторы Ақмола округтік приказының аға сұлтаны етіп бекітті.

	1855 жылы патша сарайында болып, ұлы мәртебелі императорға қырғыз (қазақ) халқына мейірімділігі мен қамқорлығы үшін шын берілгендікпен алғыс айтты.

	1855 жылғы 30 шілдеде әскери губернатордың қызметін атқарушы табанды және адал қызметі үшін алғыс жариялады. 1856 жылдың 30 тамызында Үкіметке Орта Жүздегі қырғыз (қазақ) халқының депутаты ретінде сіңірген ерекше қызметі мен адалдығы үшін есаул дәрежесіне көтеріліп, Анна лентасына тағылған медальмен марапатталды.

	1856 жылғы 27 қыркүйекте әскери губернатордың қызметін атқарушы қырғыздардың (қазақтардың) еркінсіп кетуіне жол бермей, ұзақ уақыт күрескені үшін ризалық білдірді.

	Батыс Сібір генералгубернаторы және Дербес Сібір корпусының командирі Қаратау қырғыздарының (қазақтарының) шапқыншылығын болдырмай, алдын ала жасаған шараларын жоғары бағалап, 1856 жылғы 29 желтоқсанда Сібір қырғыздары (қазақтары) облысының әскери губернаторына хат жолдады.

	1858 жылы 30 сәуірде Дербес Сібір корпусы командирінің ұсынысымен Сібір комитетінің ережесіне сәйкес аса мейірімді ағзамның монархиялық ықыласы білдірілді.

	1859 жылы 30 сәуірде майор шеніне ие болды.

	Халық тағы да үш жылға аға сұлтан етіп сайлап, осы қызметке бекітілді.

	1860 жылғы 14 қыркүйекте Дербес Сібір корпусы командирінің атынан ерекше еңбегі үшін алтын сағат тапсырылды.

	Халық алдағы үш жылға аға сұлтандыққа сайлады. (сірә, бұл сайлау мерзімінен ерте өткен – ред.)

	Сібір қырғыздары (қазақтары) облысы әскери губернаторының қызметін атқарушы 1852 жылғы 12 қазандағы №1762 жазбасында далада талантаражды тоқтатқаны, Ресей тағы мен Үкіметіне берілгені үшін басқа сұлтандармен бірге алғыс жариялады.

	Сібір қырғыздары (қазақтары) облыстық басқармасының 1864 жылғы 3 қыркүйектегі №4784 жарлығымен подполковник шеніне көтерілді.

	Атбасар қырғыздарының (қазақтарының) талаптарын тыңдап шешкені үшін генералгубернатордың 1864 жылғы 1 қыркүйектегі №29 бұйрығымен алғыс жарияланды.

	Сібір қырғыздары (қазақтары) облысының генералгубернаторы генераллейтенант Фон Фридрихс 1864 жылғы 11 мамырда №1163 бұйрығымен қажырлы еңбегін ескеріп, шын жүректен ризашылығын білдірді.

	Бестаңбалы қырғыздарының (қазақтарының) Ақмола және қарақалпақ барымташылары айдап кеткен жылқысын тез қайтарып, тапсырманы жедел орындауына байланысты Сібір қырғыздары (қазақтары) облысының әскери губернаторы полковник Майдель 1864 жылғы 11 қарашада Жайықбаевтың атына алғыс хат жолдады.

	1865 жылы 19 қарашада Ақмола округі халқы тағы да үш жылға сұлтандыққа сайлады, осы қызметке бекітілді.

	Мұсылмандар үшін белгіленген ІІІ дәрежелі Станислав орденімен марапатталды.

	1868 жылы 12 шілдеде Омбыда ұлы князь Владимир Александровичтің қабылдауында болғанда мәртебелінің атыжөнінің алғашқы әріптерімен өрнектеліп, гауһармен безендірілген жүзік тарту етілді.

	1869 жылғы 1 қаңтарда Сібір қазақтары облысы қайта құрылып, аға сұлтандық жойылғанда штатта қалдырылды.

	1869 жылғы наурызда Ішкі істер министрінің ұсынуымен полковник шені беріліп, қазақ даласындағы әкімшілік өзгерістерге сәйкес қызметінен босатылды, мемлекеттік мүлік министрі мүмкін деген көлемде жеке меншігіне жер телімі бөлінді.

	1869 жылы 29 сәуірде Ақмола облысы губернаторының бұйрығымен өзінің жанындағы айрықша тапсырмалар шенеунігі болып тағайындалды.

	Жауға қарсы жорықтарда болып, шайқастарға қатысты ма?

	Жоқ.

	Бойдақ па, әлде үйленген бе? Балалары бар ма? Бар болса қанша және қандай жастарда? Олар қайда тұрады, қай дінді ұстанады?

	Үш әйелі бар. Бәйбішесі – Ұлдай, одан туған балалары: Теңіз (Тенис) – 1879 жылы 10 сәуірде, Омар – 1851 жылғы 5 тамызда, Мұхаммед – 1825 жылғы 3 қыркүйекте, Бите – 1821 жылғы 4 сәуірде, Айғожа – 1827 жылғы 2 наурызда, Байғожа – 1830 жылғы 4 ақпанда, қызы Жібек (Джипике) 1840 жылғы 7 ақпанда дүниеге келген.

	Екінші әйелі Көркемнен – Мұхамедияр (1836 жылғы 20 желтоқсан), Ахметше (1839 жылғы 7 ақпан), Рахымжан (1855 жылғы 10 желтоқсан), қызы Фатима (1849 жылғы 10 желтоқсан).

	Үшінші әйелі Ұмсыннан – Мұхаметжан (1838 жылғы 5 қазан), Ғалижан (1840 жылғы 5 наурыз), қыздары Алтын (1837 жылғы 12 сәуір), Заура (1852 жылғы 10 мамыр).

	Әйелдері мен балалары өзімен бірге тұрады. Бәрі мұсылман дінін ұстанады.

	* * *

	Ресей деректерінде Ыбырай Жайықбаев осылай таныстырылады. Нақты деректерден аға сұлтанның ақылды әрі алымды, мұсылманша және орысша сауатты, ел арасында беделді болғанын көреміз. Ру мен руды, би мен шонжарды табыстыруда ұдайы жолы болуы қазақ арасының жөнжобасына жетік, сөзге ұста екендігін де аңғартады. Оған мұндай қасиеттер бітпесе, Баянауыл жұртын сонда округ ашуға көндіріп, осы мәселеде бірі қостап, бірі қарсы шығып текетірескен Шоң би мен азулы Шорманды пәтуаластыра алмас еді. Батыс Сібір генералгубернаторы Кривоноговты патша билігіне мойынсұнбай жүрген Ұлы жүз қазақтарына бастап келіп, екі жақтың тіл табысуына ықпал етер ме еді. Қайтақайта аға сұлтан болар ма еді.

	Ыбырай Жайықбаев туралы ел аузындағы әңгімелер де баршылық. Соның бірін маған сұлтанның әкесі Жайықбайдан туған Басарға шөбере болып келетін Ғазиза Мұхамедкәрім қызы айтып берген еді.

	* * *

	Ыбырайымның (Ыбырайдың шын аты осындай) арғы аталары бір заманда Қазанда хан болған екен. Ұлы әкесінің есімі – Әмен. Одан туған Жақып тағдырдың тәлкегін көп көрген.

	Баланың есін білербілмес шағында Әбен қайтыс болады да хан билігін уәзірі жүргізеді. Даңқы шығып, дәулеті шалқып тұрған қала мен төңіректі жекедара иеленеді. Елге ызбарлы болғанымен Әбеннен қалған жалғыз тұяққа жылы қараса керек. Бала он сегізге толғанша емінеркін өсіп, хан ұлына тән білім алады. Ақылдылығымен, зеректігімен көзге түседі. Ел тақ мұрагері мәртебесіне лайық деседі.

	Хан билігінің құдіретін қимаған уәзір мазасыздана бастайды, Жақыптан бұғанасы бекімей тұрғанда құтылмағанына өкініп, оның көзін жоймақ болады. Әбенге кезінде жақын жүрген сарай адамдарының бірі соны сезіп, Жақыпты сақтандырады: «Қарағым, мына уәзірдің не ойлап жүргенін білемісің?! Есебін тауып жазым қылмақ. Хан тағынан айырылғысы келмей аласұрып жүр. Бас сауғала», – дейді.

	Жақып осылай туыпөскен қаласынан, атажұртынан кеткен. Жалғыз сабылып елден ел кезген. Ұзақ сенделіп қазақ жеріне ілігеді, күндердің бір күнінде Керекуге жетіп тоқтайды. Қанша арыпашса да хан тұқымына тән кісілігін сақтап қалған әрі құранға жетік, өзгеше бітімді жігітті ел жатсынбайды. Жұрт бас қосқан жерде төрге шығарып, дін исламнан қозғаған әңгімесін ұйып тыңдайды. Алысжақынға ғұлама атанады, шалғайдағы жұрт ат жібертіп алдырады.

	Сондай күндердің бірінде Кереку өңіріне беделді Қошқарбай батырдың көзіне түсіп, сол ауылда тұрақтап қалады.

	Жаугершілік заман жортуылсыз болған ба, батыр жорыққа қамданады. Ат үстінде тұрып Жақыпты шақыртады.

	– Шырағым, жөнің де, сөзің де бөлек еді, қатерлі сапарға бара жатырмыз, батаңды бер, – дейді.

	Жақып жүгініп отыра қалып, ақ жол тілейді.

	– Жолым болып олжалы оралсам, қалағаның сенікі, – деп атын тебінеді Қошқарбай.

	Талай қиынқыстауда шашасына шаң жұқпаған ақжолтай батыр бұл сапарда да жауын жапырып, елге мол қазынамен қайтыпты. Тоқ көңілмен ырғалыпжырғалып келе жатқанда, соңынан желмая мінген әйел қуып жетеді. Сұрай жүріп Қошқарбайды табады. Қарсы тұра қалып:

	– Бәрекелді даңқыңа,

	Өлім келсін сиқыңа, – дейді. Бақыр өте өңсіз адам болыпты.

	– Бар айтарың осы ма? – дейді Қошқарбай. Бұл шабылған ел төресінің әйелі екен.

	– Елді шауып, малын алдың. Малмен бірге жанын алдың.

	Қолыңда әлпештеген қызым кетіп барады. Босат! – дейді.

	Батыр келіспейді.

	– Ендеше, – деп таялады әйел. – Текті қызды қор етпе, не өзің ал, не өзіңдей жақсыға қос. Одан туған ұрпақ үшін өкінбейсіңдер.

	Соны айтып, желмаясын боздатып байғұс ана кері қайтыпты.

	Қошқарбай елге жеткен соң Жақыпқа берген уәдесі есіне түсіп өкінеді. Уылжыған аруға көзі түскен сайын іші қан жылайды. Бірақ уәде – құдай сөзі, батырдың екі айтқаны – өлгені.

	– Қалағаныңды ал, – дейді жігітке.

	Алдынан үйірлеп жылқы, отарлап қой өткізеді. Жақып үндемейді. Алтынкүміс жасауымен небір көрікті қызкеліншекті ерсіліқарсылы жүргізеді. Селт етпейді. Ең соңында төренің текті қызы көрінгенде, орнынан тұрып Қошқарбайдың алдына ертіп әкеледі.

	– Ризалығыңды бер! – деп шарт жүгінеді.

	– Қосағыңмен қоса ағар! – дейді сөзінен тая алмаған батыр.

	Ел аузында Жақыптың Қошқарбайға кезігуін басқаша тарататын екінші әңгіме де бар. Соған құлақ түрсек, оны Абылай хан Қазандағы Әменнен сұрап алып, елге мұсылман дінін таратуды тапсырған екен. Қошқарбайға баскөз боласың, қорғайсың, – депті.

	Бұл әңгіме сендіре қоймайды. Қазанды билеп тұрған хан жалғыз ұлын қазаққа дін үйретуге жіберсін бе.

	Тағы бір сөзде Жақыптың әкесі хан емес, ғұлама болған деп айтылады.

	Руы Алтай Қоғабай ақынның Ыбырай сұлтанның немересі Ғаббас Омарұлына өлеңмен жазған мына хатын «Қараөткел» газетіне 1992 жылы Шайхы Ілиясұлы ақсақал әкеліп тапсырған еді.



	Әуелі сөз сөйлейін ағузі биллә,

	Бір қарпы ағузінің мың бір ділдә.

	Өрбіген Ақкөбектен күллі қыпшақ

	Баласы Қошқарбайдың Жақып молда.



	Молданың жеті ұлы бар ерке туған,

	Бәрі де көкке қолын серпе туған.

	Алтауын, жетеуін не қылайын,

	Жайықбай ортасында серке туған.



	Одан туған Басар, Сасар, Ыбырайды,

	Бегілік, билік құрса қуы ұнайды.

	Отыз жыл сұлтан болып билеп тұрған,

	Тең қылған құбыласын бір құдайды.



	Он екен Ыбырайдан туған бала,

	Құдайым көкірегіне берген сана.

	Өзгесі немеренің былай тұрсын,

	Ғаббасжан, мына сөзді тыңдап қара.



	Омар мен Жар екеуі егізімсің,

	Қол жетпес қабырғаға семізімсің.

	Айғожа, Байғожа мен Биғожалар

	Оқыған арабпарсы теңізімсің.



	Билеген үш софыны ағаңыз Жар,

	Кең көше Жарды көрсе оязға тар.

	Билеген бес мың үйді Рахымжан,

	Осылай сөз сөйлейін, ой бағылан.





	Молданың ұрпағына берген екен,

	Ұрпағы жөн мен жоба көрген екен.

	Баласы Омекеңнің Ғаббас мырза,

	Ерекше жарық жұлдыз ол бір тұлға.



	Әңгімеқауесет қалай құбылса да, Ыбырай сұлтанның тегі Қазаннан екені анық.

	Жақып Қошқарбай қимай берген қыздан бес ұл сүйген. Олар – Есілбай, Еркебай, Жайықбай, Жаңабатыр, Кенжекей. Екінші әйелінен Қосарал туады.

	Жайықбайдың балалары – Басар, Мұхамедсадық, Ыбырайым.

	Шайқы ақсақалдың айтуынша, Ыбырай сұлтанды ағайын жұрт Тағайекең дейді екен. Ол Омбы облысында Ертіс бойындағы Шарлақ ауданында 1801 жылы дүниеге келеді. Орыс мектебінде оқыған. Жасынан өткір, ширақ, сөзге жүйрік болыпты. Ат жалын тартып мінген соң әкімдердің шаруасына жүріп ысылады, тындырылымдығымен көзге түседі.

	Кенесары шабуылынан кейін округтің берекесі кетіп, Қоңырқұлжа сұлтанның беделі түседі. Көтерілген елге қарсы шығып, ауылауылды кезеккезек шапқанын жұрт кек тұтады, үстінен жазылған арыз қарша борайды.

	Осындай жағдайда Сібір қазақтарының генералгубернаторы оның орнына қолайлы адам іздесе керек. Таңдау епті, сауатты әрі пысық Ыбырайым Жайықбаевқа түседі.

	Сұлтан Омбы жақтағы елінен жалғыз келмей, өзіне қараған жұртты ерте шыққан. Жолаба, Сағал, Құлан қыпшақтан бір қауым ел Ақмолаға қоныс аударған.

	Бірде мерейі тасып, болыптолып келе жатқан Ыбырайға Шауыпкел ақын қарсы жолығады.

	– Ақын екеніңді көрейін, мені мықтап жамандашы, – дейді аға сұлтан. Сонда Шауыпкел:



	Батыр балпаң болғанда, жоқта жалтаң,

	Атабабаң шығып ед сыбайсылтаң.

	Жолда жатқан қыдырдың ізін басып,

	Алтын менен күміске толдыау қалтаң, –



	дей бергенде, Ыбырай қаһарлана ақырады:

	– Тілің кесілсін! Әкел қылышты, басын шабамын, – деп түтігеді.

	Шауыпкел:

	– Дат, тақсыр! – дейді.



	Дәулетің төрт бұрышы дөпдөңгелек,

	Дария ортасында сіз бәйтерек,

	Бұтағы жалғыз мені көтермесе,

	Болғаны неге керек бұл бәйтерек.



	Сұлтан райынан қайтып, ақынды ауылында қонақ қылады, құрметтеп күтеді.

	Ыбырайдың ұрпағы өзіндей билік құрмаса да сыйлы адамдар болған. Басардан тарағандар дін жолын ұстап, адал ғұмыр кешіпті. Батыр, Мұхамедкәрім мен Құрман Меккеге барып қажы атанған. Мұхамедсадық болса, дәулетімен танылыпты, Сабыр Біләлұлы Ниязбековтің нағашы атасы.

	Сұлтанның Жар атанып кеткен баласы Мұхамедияр Омбы кадет корпусында оқып, қызметке ерте кіреді, полковник шеніне дейін көтерілген, Шоқанмен араласқан. Ол ағасы Рахымжанға қайтақайта айтып жүріп 1915 жылы ауылда мектеп аштыртады.

	Рахымжанның тұсында Ыбырайға қонған бақ оралғандай болады, баласы Нұрмұхамед болыс сайланады.

	Қошқарбай батырға өзі шапқан ел төресінің әйелі айтқан сөз тура келген. Жақып қалап алған текті қыздан тараған ұрпақ өкіндірмейді, өркенін өсіреді.

	Ақмола өңірінде қалың елге белгілі болған алғашқы дәрігер де Ыбырай тұқымы, Рахымжанның баласы Дәнду. Әкесі 1920 жылы Ақмоладағы бастауыш мектепке береді. Оны бітірген соң Омбыға аттанған, осында оқып жүрген Қаныш Сәтбаевқа кезігіп, соның көмегімен медицина институтына түседі. 1930 жылы дәрігертерапевт мамандығы бойынша бітіріп шыққан соң Көкшетау облысындағы Степняк кенішіне жұмысқа жіберілген. 1943 жылы майданға аттанып Варшава, Берлин бағытындағы талай қиянкескі шайқастарға қатысады. Қызыл жұлдыз, ІІ дәрежелі Отан соғысы ордендерімен наградталған.

	Соғыстан 1948 жылы оралып, Қарағанды теміржолына қарайтын Ақмола станциясында мамандығы бойынша еңбек етеді. 1956 жылы поезд апатынан қаза болады. Үлкен ұлы Ерік – шахтаның бас инженері, кіші баласы Анатолий Целиноград аудандық партия комитетінің бірінші хатшысы, қызы Фәрида облыстық аурухананың бас дәрігері қызметтерін атқарады.

	Ел іші құнарлы, шежірелі әңгімелерге толы ғой. Ыбырай мен әкесі Жайықбай, олардан тараған ұрпақ жайындағы естелік сөздер әлі күнге айтылады.

	Кереку мен Қараөткел атырабына аты мол жайылған жезтаңдай шешен Байсерке абыз Қошқарбай батырдың көп балаларының біріне тұрмысқа шыққан қызының шақыртуымен дәм жазып келіп қалады. Батыр абызбен әңгімелесіп отырсын деп Жайықбайды алдыртады. Ол екпіндеп жетіп, қарияға тізе түйістіре жайғасады. Амандықсаулықтан соң суырылып сөйлей жөнеледі. Баласының аға сұлтандығын тілге жиі тиек етіп ұзаққа сілтейді. Реті келген бір тұста Байсерке тамағын қырнапты.

	– Айтыңыз, – дейді әңгімедүкеннің билігін өз қолына бір-жола алған Жайықбай. Абыз жорғалата жөнеледі.



	Нақ бедеу мен қазанат,

	Шабына түртсең, теппейді.

	Нәсілі жақсы азамат

	Шамдандырсаң, сөкпейді.

	Негізі жаман адамдар

	«Сен» дегенді кектейді.

	Іс түскенде басыңа

	Туысың келер қасыңа.

	Түбі бірге кетпейді,

	Туысқа ешкім жетпейді.

	Байлауы жоқ шешеннен

	Үндемеген есті артық.

	Параға алған түйеден

	Адалдан жиған ешкі артық, –



	деп, Жайықбайдың сұйылтып көп сөйлегенін, Ыбырайдың ызбарымен ықтырып біреуден параға түйе алғанын бетіне басыпты. Сөз төркінін түсінген Жайықбай тымтырыс отырып қалыпты.

	* * *

	Дүние шіркін бір орнында тұра ма, заманның ыңғайымен шырайналарын, аға сұлтандықтың ғұмыры ұзақ еместігін Ыбырай ертерек ойлаған. Сауатты сұлтан патша үкіметінің алдағы күндерде межелеген саясатынан хабардар болып отырған. Қазақ даласын әр аймаққа бөліп, қалауынша басқарған генералгубернаторлар аға сұлтан институты тиімсіз дегенді айта бастайды. Бұл бұрынғы хандық биліктің аты өзгерген жаңа түрі екенін, қазақ халқын болыстар арқылы ұстап отыру әлдеқайда тиімді болатынын дәлелдеуге кіріседі. Бодан елдің билік құрылымы барынша тәуелді және ықпалсыз болуға, өзінен жоғарыдағыларға шыбындап тұруға тиіс.

	Ыбырай Жайықбаев мұнан хабардар еді, сондықтан қарамағындағы елді алдағы өзгерістерге бейімдемек болды. Заман өзгеріп, билік жаттың қолында кеткенде, ел боламын десең, басым жұрттың өмір сүру тәсілдерін меңгеруің керек.

	Осы оймен білім беретін ошағы бар ауылдар салуды қарастырады. Сібір қазақтарының әскери губернаторына он бес үйден тұратын қонысқа жер бекітіп беру жөнінде өтініш жазады.

	Әскери губернатор оның бұл өтінішін аяқсыз қалдырмаған. 1864 жылғы 1 шілдеде Батыс Сібір генералгубернаторына мынандай мазмұнда ұсыныс түсіреді: «Ақмола округінің аға сұлтаны Ыбырай Жайықбаев балаларымен қазіргі күнде отырған жерін басы бүтін меншікке беріп, он бес тұрғын үй және училищесімен мешіт салуды сұрайды. Біз осы жерді зерттеп, мынаны анықтадық:

	1. Ы. Жайықбаевтың қалап отырған жері Есіл өзенінің бойында, Қараменде бекетінен Колутон бекетіне баратын жолдың бас жағында. Сұлтанның төл жұрты болып табылатын Құлан қыпшақ болысына («Кулан Катаковской волости» деп жазылған, біз «Құлан қыпшақ» дедік – ред.) қарайды.

	2. Ақпан деп аталатын осы жерде тұрғын үйлер мен мешіт салуға көрші үш болыстың жұртшылығы келісімін беріп, үкім шығарылды.

	3. Мешіт пен училищенің бүкіл қаражатын Жайықбаевтың өзі және балалары көтереді.

	4. Орынбор діни жиналысы осында мешіт салуға қарсы емес, тек Құрылыс жарғысының ХІІ томындағы 261, 264 және 265 беттеріндегі ережелердің сақталуын талап етеді.

	5. Мешіт қызметіндегі адамдардың саны әлгі Жарғыдағы белгіленген мөлшерден аспауға тиіс.

	Аға сұлтан Жайықбаевтың өтінішімен бірге Сіздің қарауыңызға ауыл мешітінің құрылыс жобасын жіберіп отырмын.» (Казахскорусские отношения в ХVІІІХІХ веках, 499бет).

	Ыбырай осылай салған ауыл кезінде төңіректегі елдің мәдени ошағына айналған. Ел талапты балаларын оқытқан. Бірақ бұл жаңа сипаттағы шаңырақ даланың басқа әлдіауқаттыларына ой сала алмады.

	Жұрт ескі салтдәстүрмен көшіпқонып жүре берді.

	* * *

	Ақмола қаласы мен өңірдің бұдан арғы тарихын мұрағаттарда сақталған ресми деректер арқылы нақты тарату үшін тағы да «Хронологический перечень с кратким изложением сущности Высочайших грамот, указов и узаконение изданных с 1731 по 1896 год, по отношению к киргизам и населяемым ими степными областями Акмолинской, Семипалатинской, Семиреченской, Уральской и Тургайской» құжатына жүгінейік.

	1868 жылы 21 қазанда Ресей патшасының кезекті жарлығы шықты. Орынбор және Сібір қазақтарын басқарудағы олқылықтар мен қиындықтарды жою мақсатымен облыстарға бөлу жүйесі қайта қаралып, императорлық шешім қабылданды.

	1. Орынбор, Сібір және Семей қазақтары облыстары мен Орал, Сібір казак әскерлеріне қарайтын жерлерде Орал, Торғай, Ақмола, Семей облыстары құрылсын.

	2. Ақмола облысы Сібір қазақтарының Көкшетау, Атбасар, Ақмола округтерінен және Сібір казак әскері алты полк округтерінің 1, 2, 3, 4, 5 бөліктерінен ұйымдастырылсын, Омбы мен Петропавл қалалары енгізілсін.

	3. Облыстық қалалар болып: Ақмола облысы үшін Облыстық Басқарманың кеңсесі орналасқан соң Ақмола қаласы, Семей облысы үшін Семей қаласы болып табылады.

	4. Сібір казак әскері бұрынғы тәртіппен Сібір казак әскерінің пәрменді атаманы лауазымы берілген Батыс Сібір генералгубернаторы қызметін қатар атқаратын Батыс Сібір әскери округі қолбасшысының басқаруында болады және Ақмола, Семей облыстарындағы әскерлердің бәріне жетекшілік етеді.

	Патша жарлығының соңғы тармағынан қайта ұйымдастырылған облыстардың казак әскерлерімен мықтап қорғалғанын көреміз. Енді даладағы мал баққан ел түгілі ұшқан құс, жүгірген аңның бәрі қарауылда тұрды.

	1869 жылғы 13 наурызда Батыс Сібір генерал-губернаторы ішкі істер министріне Ақмола және Семей облыстарының ашылғаны туралы мәлімет берді.

	Осы территориялық әкімшілік бөліністерге байланысты Ақмола облысының оңтүстігін басқару үшін жедел түрде Сарысу уезі құрылған.

	Мына бір дерек те тарих үшін мәнсіз емес деп ойлаймыз. Ақмола облысы басқармасының қаржы шығыны 11 650 рубль болып бекітілді. Ал облыс полициясының құрылымы уақытша мерзімге есептеліп, Ақмола уезінің бастығына бағындырылды. Полицияның приставы мен надзирателіне, хат тасушысы мен кеңсе шығындарына 1800 рубль жеткілікті болды.

	Осы ресми мәліметтермен танысқанда патша үкіметінің ойламаған, ескермеген нәрсесі сірә да жоқ шығар дейсің. 1877 жылдың 19 қарашасында Ақмола облыстық басқармасының штатына VІІ класты облыс архитекторы қызметі енгізіліпті. Оның зейнетақысы V разрядқа жатқызылып, 630 рубль жалақы белгіленген. Осы жылғы 14 желтоқсанда облыстық статистика комитеті жұмысқа кіріскен.

	1878 жылы 7 ақпанда, сірә, облыстың басқару жүйесін қаржыландыру қиынға түскен шығар, Тайынша және Константинов жәрмеңкелеріне мал дәрігерлікполициялық бақылау жасау, Ақмола өңірінің саудаөндірістік мұқтажын өтеуді қамтамасыз ету үшін аталған жәрмеңкелерден ел сатып алған әр малдан айрықша ақшалай салық жинау жөнінде бұйрық беріліпті. Бұл салықты жәрмеңкелер комитеттері құрылғанша арнайы іссапарға жіберілген адамдар жинаған.

	Мына бір жаңалық біздің назарымызды ерекше аударды.

	1880 жылғы 2 қазанда облыстың басқарма бастығы бұрын болмаған жарғы қабылдайды. Соның кейбір баптарын қазқалпында келтірейік.

	1. Ақмола облысының қазақтарына көмек ретінде, атап айтқанда, олар табиғи ауыр жағдайларға душар болғанда және үй шаруашылығы мен өндірісін сақтап дамыту үшін облыстық басқарманың жанынан несие кассасы ашылсын.

	Ескерту. Несие тек қана Ақмола облысының қазақтарына, оның ішінде шын мұқтаж болғандарға беріледі.

	2. Несие кассасының айналым қаржысы 28777 рубльден тұрады. Қазақтардан олардың қоғамдары жинаған қайтарым төлемдері генералгубернатордың нұсқауымен несие қорына жіберіледі.

	3. Несие меншік жөніндегі кітапта тіркелген құны 10 рубльден 300 рубльге дейін бағаланатын киіз үйі атына жазылған шаңырақ иесінің қолына беріледі.

	Ескерту. Несиенің мөлшері кассада бар ақшаның мөлшеріне сәйкес анықталады және несие алушыға тиесілі мүлік құнының оннан бір бөлігінен аспайды.

	Осындай өзгерістер әр салада болып жатты. 1881 жылы 27 ақпанда Ақмоладағы приход училищесіне Халық ағарту министрлігінің ұйғарымымен қалалық училище мәртебесі берілді. Сол жылдың 11 шілдесінде Орынбор генералгубернаторлығы таратылды. Бір жылдан кейін 18 мамырда Батыс Сібір генералгубернаторлығы мен Батыс Сібір Бас басқармасының Кеңесі де жұмысын тоқтатты. Оның орнына Дала генералгубернаторы қызметі енгізілді, штабпәтері Омбы қаласына орналастырылды. Жаңа губернияға Ақмола, Семей және Түркістан генералгубернаторлығынан бөлінген Жетісу облыстары қаратылды.

	1886 жылы 17 ақпанда Ақмола, Петропавл, Қарқаралы қалаларында уездік қазыналық мекемелер ашылды. Соның салдары ма, ілешала әр шаңырақтан алынатын салық 4 рубльге көбейтілді.

	Жаңа облыстар, қалалар елдің әлеуметтік өмірінде елеулі өзгерістер туғызды. Орталық шаһарларға көпессаудагерлермен бірге сенімдісенімсіз жұрт жанжақтан ағылды. Алысжақыннан ұрланған малмүлік те осы жерлерге тоғытылды. Жоқ іздегендермен бірге баукеспелер сапырылысып жүрді.

	Жәрмеңке сайын қызынып алған елдің топтоп болып қырқысуы дәстүрге айналып кетті.

	Осының бәрі Ақмолада 1890 жылдың 17 сәуірінде түрменің ашылуына әкеліп соқты. Оны басқаратын уақытша штат белгіленді.

	Әрқайсы жарты Еуропаның жеріне тең аймақты алып жатқан облыстарды тиімді басқару оңай емес еді. Олардың билік жүйесі мен құрылымы әредік өзгеріп отырды. 1891 жылы 25 наурызда Дала генералгубернаторының штаты қайта қаралды, оған қосымша азаматтық және қылмыстық сот пен прокурорлық бақылау палатасы пайда болды.

	Жаңа ереже бойынша облыстар уездерге бөлінді. Ақмола уезіне Омбы, Ақмола, Атбасар, Петропавл, Көкшетау өңірлері енді. Бұл өзгеріс шаруашылық және халық ағарту салаларына тың көзқарасын ала келді. 1895 жылы 15 ақпанда бұрын жабылып қалған қазақ мектептері қайтадан ашылды. 1897 жылдың 29 мамырында Ақмола, Семей және Жетісу уездері бірнеше учаскелері бөлініп, әрқайсына дәрігер, фельдшер, фельдшеракушерка әйел тағайындалды. Оларды дәрігерлік инспекторлар іріктеп, әскери губернаторлардың бекітуіне ұсынатын.

	Халық денсаулығын қадағалауға тағайындалғандар өздеріне белгіленген аумақтардағы ауылдар мен қалалар тұрғындарына тегін дәрігерлік қызмет көрсетіп, дәрідәрмекті тегін таратты. Осы шараларға қажетті қаржы дәрігерлік инспекторлардың иелігіне түсіп, солар бөлетін. Олардың жалақысы 300 рубль болуы осы қызметке елеулі мән берілгенін көрсетеді. Мұның сыртында кеңсе шығынына қосымша 250 рубль және бөлінді.

	Ақмола облысындағы денсаулық сақтау қызметінің штаты қандай болғандығы жөнінде де мәлімет бар. Бекітілген ереже бойынша әрқайсы жылына 1200 рубль еңбекақы алатын 15 учаскелік дәрігер, 15 фельдшер (жылдық еңбекақысы 200 рубль), 15 фельдшеракушер әйел (жылдық еңбекақысы 360 рубль) жұмысқа қабылданған. Мұнымен бірге іссапарларда жүретін дәрігерлік дайындығы бар 19 адам және бар.

	1897 жылы 19 желтоқсанда Ақмола облысы Сібір әскери округіне қаратылды. Өңірдегі әкімшілік басқару реформасы осымен аяқталды.





	Ақмола уезі



	Орталығы – Ақмола қаласы.

	1909 жылы қалада 6939 ер адам, 7304 әйел есепке алынған. Олардың 94і дворян, 11і православия, 5еуі мұсылман дін басылары, 33і құрметті азаматтар, 93і көпестер, 3201і мещан, 1655і крестьяндар, әскерилер – 442, шетелдіктер – 7491, қалғандары – 227. Православия дінін ұстанатындар – 6064, еврейлер – 152, мұсылмандар – 7532. Тұрғын үйлердің саны – 1221, 1080 – аула, сауда лавкалары – 185.

	Қалада сол кезде жалғыз шіркеу болыпты, синагога да жалғыз, мешіт екеу. 104 зауытфабрика жұмыс істеген.

	КонстантинЕленинская жәрмеңкесі 21 мамыр мен 10 маусым аралығында қызса, осы жерге жанжақтан 1 миллион 300 мың рубльдің малмүлкі жеткізіліп, 2 миллион 600 мың рубльге саудаланған.

	Сол кездегі уезд бастығы сарай советнигі Александр Григорьевич Нехорошков. Оның көмекшісі, хат таратушысы және аудармашылары болған.

	Мемлекеттік мекемелер:

	1. Крестьян бастықтарының Ақмола съезі;

	2. Ақмола қазыналық кеңсесі;

	3. Почтателеграф кеңсесі;

	4. Сот;

	5. Салық инспекторы кеңсесі;

	6. Акциздік бақылау кеңсесі;

	7. Қоныс аударушылар басқармасының Ақмола ауыл шаруашылық қоймасы;

	8. Дәрігерлер тобы: Ақмола жергілікті лазаретінің аға дәрігері, Ақмола қоныс аударушылар пунктінің меңгерушісі және қаладағы 15ші учаскенің дәрігері;

	9. Мал дәрігерлері кеңсесі;

	10. Қала басқармасы;

	Бастығы – Ақмоладағы ірі кәсіп иесі Степан Андреевич Кубрин.

	Басқарма мүшесі – Петр Гаврилович Ярушин. Қала думасының хатшысы – Василий Иванович Кошкин.

	11. Оқумәдениет орындары:

	– 3 кластық қалалық училище;

	– Ақмола ауылшаруашылық мектебі;

	– Ақмола қалалық қоғамдық кітапханасы.

	12. Почта бөлімшесі.

	Уезд бен қаланың басқару жүйесі мен мемлекеттік мекемелері осы құрамда ұзақ уақыт жұмыс істеді.

	Сол жылы Көкшетау қаласында 3523 адам тұрыпты. Оның 2058і мещан, 655і крестьян, 393і шетелдіктер. Православия дініндегілер – 2856, 647 адам мұсылман дінін ұстанған. Шіркеу біреу, мешіт жоқ. 45 зауытфабрика болыпты.

	Көкшетауға қарағанда Атбасардың салмағы басымдау. Үш шіркеу, екі мешіт салынған. Жәрмеңкелер саны бойынша Ақмоладан да асып түседі. 10 маусымнан 5 шілдеге дейін ашылатын Петровская, 27 қарашадан 6 желтоқсанға дейін жұмыс істейтін Знаменская, 315 қыркүйекте ел жиналатын Воздвиженская жәрмеңкелері заманында бүкіл қазақ даласына белгілі еді.





	Сауда



	Жәрмеңке қазақ даласында бірнеше мәнмазмұнға ие болғаны белгілі. Ол алысберістің ыңғайлы орны болуымен қатар мерекедуманның да ошағы еді. Әншікүйші, ақын, палуан, байманап жиналып, мал соңындағы күйбеңкүйбең тірліктен қажыған ел емінеркін көңіл көтеретін. Әр рудың әлділері жәрмеңкелерге алдын ала дайындалған, ақынын баптаған, палуанын шыңдаған, жігіттерін қайраған, жүйрігін бауырынан жаратқан. Алысжақын андыздап жететін думан кімнің кім екенін айқындап беретін. Ақыны жеңген, палуаны жыққан жақ айдарынан жел есіп, ауыздыға сөз бермесе, белдескені бүгіліп, егескені еңкейіп еңсесі түскендері басынан бағы тайғандай теңселетін. Жәрмеңкеде айтылған әр сөз алты айшылық жерде жаңғырығып, шырқалған ән алты алашқа шығандап кететін.

	Жәрмеңкелерге үйірүйір жылқы, отаротар қой, табынтабын сиыр барлық аймақтардан айдалатын. Сабасаба қымыз бен қазықарта, жалжая жесең де арман, жемесең де арман еді. Дала халқы өндірмейтін ыдысаяқ, шайқантты қала көпестері бұлдап бағатын. Азиядан жеткізілген кездеме, киімкешек пен жемісжидек алушысын таппай қалмайтын. Еуропаға тән шыны, темір бұйымдар мен инежіп елдің, опадалап, сырғамоншақ қыздың зәру заты екенін білетін саудагерлер бағасын түсірмей тұрап алушы еді. Жәрмеңкеде көрікті қызкеліншек білегін түріп сапырған сары қымызға бусанған қазақ қызына келе сұрағанын беріп, бұйырсын деп жүре беретін.

	1890 жылы Ақмола уезіндегі жәрмеңкелерде 8 миллион 73123 рубльдің саудасы жасалған. Әкелінген мал әуелде 1 миллион 525129 рубльге бағаланса, сауда барысында 160 мың рубльге асып түсіпті.

	Жыл өткен сайын жәрмеңкелерге қырдан айдалатын малдың саны кеми бергені байқалады. Оған жырынды саудагерлердің базарда малдың құны өсіп шыға келетінін біліп, елге өздері шығуы, алыстан арзанға әкетуі себеп.

	Жәрмеңкелердің ішінде Ақмоладағы Константинов, Атбасардағы Петров, Петропавлдан 110 шақырым жердегі Тайынша жәрмеңкелерінің сауда айналымы ауқымды болды. Оларға көпестер мен дәулеттілер Сібір мен Ресейден, Түркістан мен Қоқаннан керуен жөнелтті.

	Жәрмеңке комитеттері соны пайдаланып сауда аясын барынша кеңейткен, Қарқаралыдағы Қоянды секілді атақты талай жәрмеңкелермен байланыс жасап, сатылатын бұйымдарды өзара келісіп отырған.

	Келекеле мұндай сауда нүктелері көбейе бастады. Атбасарда – Знаменская, Көкшетауда – Қазан, Арықбалық станциясында – Александр – Невский, Петропавл уезінде – РождественскоБогородская, Михаловская, Никольская, т.б. жәрмеңкелер аз ғана уақыттың ішінде аймаққа танылып үлгерді.

	Константинов жәрмеңкесі

	Салқын көктемде ашылатын болғандықтан әкелінген мал бұл кезде аз және арық болатын. Қазақтар қала тұрғындарының сұранысын ескеріп, шамалап жеткізіп жүрді. Мұндағы сауда негізінен Қарқаралыдағы Қоянды жәрмеңкесі тараған соң қызады. 10 шілдеден бастап күн сайын жылқы мен сиырды қосып есептегенде, тоқсан мың мал айдалып әкеледі. 1890 жылы осы кезде 3923 жылқы, 4133 сиыр, 88735 қой, 25 түйе бір күнде сатылған екен. Мұның сыртында 20550 жылқы терісі, 147 мың қой мен 3500 қозы терісі, 10948 түйе терісі өткізілген.

	Елде малдың аз болмағанын мына мәліметтен көре аламыз. Тек қана Константинов жәрмеңкесі арқылы екі маусымда 1889 жылы 521059 бас жылқы мен сиыр сатылған.

	Петров жәрмеңкесі

	Арқадағы жол тораптарының бірі Атбасарда, қолайлы жерде орналасқан. Тобыл мен Орынбордан, Пермь губерниясынан, оңтүстікте Бұхардан түрлі тауарлар үстіүстіне келіп жататын. 1890 жылы осында 287650 бас мал сатылып, қыр қазақтары 113 мың 745 рубльдің тұрмыстық бұйымдарын алыпты. Жәрмеңке сайын 500 мыңға жуық рубльдің малы өткізіліп тұрыпты. Ел бір қатынағанда 3500 жылқыдан, 4700 ірі қарадан, 27000 қойдан кем әкелмеген.

	Тайыншакөл жәрмеңкесі

	15 маусымнан 30 тамызға дейін созылатын сауда үшін жыл сайын 150 киіз үй тігіледі. Онда мал алатындар негізінен алыпсатарлар болған. Қазақтар әкелген төрт түлікті тік көтеріп сатып алып, Ресей жаққа жөнелтіп отырған. Қыр малының еті дәмді екенін білетін орыс ақсүйектері оларға арнайы тапсырыс береді екен. Ал өз кезегінде қой мен марқа етін Петербургке патша сарайына жөнелткен. Француз Маркиз де Кюстин «Николай Ресейі» атты еңбегінде сарайда болғанын, ерекше дәмді ет жеп, оның жайжапсарын сұрағанда, қыр қазақтарынан алдырылған марқа еті және жылқының қазысы екенін айтқанын әжептәуір әңгіме етеді.

	Қазақ малы сонымен патша дастарханына да жеткен. Жыл сайын Москва – 375 мың, Петербург 345 мың пұт ет алдыртып отырыпты, қара халық үшін емес, ақсүйектерге.

	Владимир губерниясына – 450, одан әріде Еуропаға, мәселен Ревель мен Либаваға 405 мың дана тері жөнелтіледі екен. Берлин де сапалы тері бұйымдарына қажетті шикізатты қазақ даласынан іздеген, жылына 380 мың дана алдырып отырған.

	Мұнымен қатар Петропавл арқылы Қазан мен Петербургке 180 мың пұт мал майы жіберіліп тұрған.

	Осы барлық мал өнімдерінің тек Петропавлдан ғана әрі асырылған көлемін ақшаға шаққанда, 8 миллион рубль болады. Жәрмеңкеге келсек, мұнда жыл сайын 1 миллион 356 мың 789 рубльдің саудасы жасалып келіпті. 1890 жылы ғана 405943 мал, 80 мың рубльдің түрлі бұйымдары өткізіліпті.

	Малды әр түлікке бөлсек: жылқы – 2104, ірі қара – 13700, қой – 205390. Бұлардың ішінде Қапалдан ұзын саны – 92750, Бішпектен 11050 бас мал айдалып әкеліпті. Соған қарағанда қазақ даласындағы жәрмеңкелер Алатау қырғыздары үшін де тиімсіз болмаған секілді.

	Әр жәрмеңкеге жеке тоқтала бермей, олардың 1890 жылғы жалпы көрсеткішін қорытып берейік.

	1890 жылы Ақмола, Атбасар, Көкшетау, Петропавл жәрмеңкелерінде 10995 жылқы, 23383 ірі қара, 322675 қой тірідей сатылған. Ет пен терісін саудаға салу үшін 24466 жылқы мен сиыр, 308195 қой сойылған. Жылқының – 175937, сиырдың – 161754, қойдың – 1 миллион 185009, қозының – 510459, түйенің 4712-дана терісі өткізіліпті. Дәл осындай көлемдегі мал мен мал өнімдері қазіргі Ақмола мен Солтүстік Қазақстан облыстарында бір жылдың ішінде сатылмайды. Осы өңірлерде бүгінде сонша жылқы мен сиыр, қой мен түйе болса, қуанар едік.





	Жер. Дәулет. Дәстүр



	Ақмола облысы ұланғайыр жерді алып жатты, жалпы көлемі 479200 шаршы километр ен өлке төрт құбылаға құлашын кең сермеп, емінеркін шалқыды. Оның 75 мың шаршы километрі оңтүстікке қарай жазылып, біртебірте шөлейт аймақтарға ұласты. 1908 жылғы есеп бойынша, осы шексіз далада 988 мың адам өмір сүрген. Оның 520 мың 398і ер адамдар, 467 мың 607сі әйелдер. 1868 жылмен салыстырғанда халық саны едәуір өскен. Әр жылға шақсаң, 1897 жылы 318 мың, 1907 жылы 293 мың жан қосылыпты.

	«Памятная книжка. Адрескалендарь Акмолинской области на 1909 год» деп аталатын Ақмола Статистикалық комитеті 1909 жылы әзірлеп жариялаған есепшолудан бұдан басқа да құнды деректер табылады. Статистикалық комитеттің мамандары облыстың жер көлемі мен халқын Еуропамен салыстырады.

	Германияның Боден көлінің жарты жағалауымен қоса алғандағы жері – 547 мың 808 шаршы километр. Онда 60 миллион 641 мың адам бар. АвстроВенгрияның Босниямен бірге есептегендегі жері 675 мың 879 шаршы километрден аспайды, халқының саны – 46 миллион 932 мың. Ұлыбритания мен Ирландия 315197 шаршы километр жерге ие. Соны 39 миллион 252 мың жан қанағат еткен. 33 миллион 440 мың италияндық 286862 шаршы километр алқапқа сыйып отыр. Түркия, Швеция, Норвегия жерін бір сүйем кеңейте алмай, іргелес мемлекеттермен ұзақ жылдар жауласты. Ал Ақмола қазақтары көрші ауылға апта бойы ат сабылтып зорға жетеді.

	Өңірдің жері топографиялық ерекшеліктері жағынан екі бөліктен тұрады. Солтүстікбатыс қапталы негізінен құнарлы, қара топырақты, өзенкөлді, тауорманды болып келеді. Сондықтан бұл жаққа Ресейден ағылған жарлыжалқыбай көбірек қоныстанған. Орманы отынға, өзенкөлі аңқұс пен балыққа бай, таулар алқаптары жазда егінге, қыста малға қолайлы.

	Оңтүстік қапталы сары топырақтанып, Бетпақдалаға қарай құмдауыт бола бастайды. Негізгі өзені Нұра бұл өңірдің аз ғана бөлігінде ағып өтеді. Момын таулардан жайлап ағатын дала өзендерінің бәрі дерлік жаз айларында қарасуларға бөлініп қалады. Әйтсе де малға ыңғайлы, көшіпқонатын шөпті, шүйгінді алқаптар аз емес. Таулы жерлерде көз жауын алатын талай көркем қойнаулар бар. Жер асты байлығы бойынша Азия мен Еуропада теңдесі жоқ дерліктей. Соған орай Ресей зерттеушілері қазақ жерін саралағанда, Жетісу өңірін шекаралық маңызы бар, Сарыарқаны стратегиялық өмірлік маңызға ие деп жіктеген.

	Осындай ғаламат мәні бар жерге патшалық Ресей неге қызықпасын. Сарыарқаға қарай сабылғандарға даланың құнарлы аймақтарын ерсіліқарсылы үлестірді. Сібір әскерінің негізін құраған казактарға Ақмола облысының 2 миллион 555522 десятина жері кесіліп берілді. Ащы сызық (Горькая линия) бойын жағалай иемденіп, Омбыдан Қара Ертіске дейін ен жайлады. Петропавл, Көкшетау, Атбасар мен Сандықтау, Ақмола маңына сыналап енді. Осыған сәйкес қазақтар мен жаңа қоныстанушылардың арасалмағы жыл өткен сайын өзгерді.

	1908 жылғы дерек бойынша, Ақмола уезінде отырықшы елдің (казактар мен крестьяндардың) саны 60555 адамға жеткен. Қазақтар осы жылы 85 мың 179 жан болыпты. Ал 1890 жылы олар 127992 адамды құраса, орыс қоныстанушыларының саны небәрі 8008 екен. Сонда жергілікті елдің тең жартысы қайда кеткеніне бірдебір дерек таба алмадық. Бұл айрықша зерттеуді қажет ететін тарихи мәселе.

	Қалаларға келсек, халық саны мына мәліметтерден көрінеді. 1907 жылы Ақмолада 5989 ер адам, 5507 әйел болыпты. Көкшетауда бұл дерек 26562528, Атбасарда 13861321 түрінде сипатталады.

	Ақмола Статистикалық комитетінің зерттемеген саласы қалмапты. Осы жылы қалада тұратын әр мың ер адамға – 888, крестьяндарға – 937, казактарға – 1000, қазақтарға 866 әйелден келген екен. 19031907 жылдар аралығында барлығы 14177 неке тіркеліпті. Оның ішінде қалаларда – 9400. Осы мәліметтерді нақты жылдарға бөлсек, мынандай көрсеткіштерге ие боламыз.

	1907 жылы қалада – 1772, казактар арасында – 1219, крестьяндарда – 3804, қазақтарда 2614 үйлену тойлары өткен.

	Осы заңды некеге тұрғандардан туған балалардың да есебі бар.

	Қала тұрғындары – 7636; Казактар – 4663;

	Крестьяндар – 16400;

	Қазақтар – 12608 сәбилі болған.

	Сол жылы туған әр мың қыз балаға орта есеппен 1051 ер баладан келіпті.

	Статистикалық комитет туғандар мен дүниеден озғандардың есебін алуды да ұмытпапты. Сонымен бірге адамның қай жасының қатерлі екендігі де анықталған.

	1) 05 жас аралығы аса қауіпті. Бұл аралықта әр мың баланың 608і қаза болады. Оның ішінде ер балалар өмірден көбірек кетеді.

	2) 510 жас аралығында қайтыс болатындардың саны азаяды. Әр мыңға шаққанда 4052 жасөспірім көз жұмады.

	3) 1045 жас аралығында әлгі есеппен алғанда 20 ер адам, 22 әйел дүниеден өтеді екен.

	4) 4575 жас аралығында 1 мыңның 32сі жарық дүниемен қоштасады. Қазақ жерін, оның ішінде Алты алаштың алтын бесігі болған Сарыарқа – Ақмоладағы ел жағдайы осындай. Бұл кез – жұрттың болыстарға бөлініп, сайлау сайын руру болып арпалысып жатқан тұсы. Елдің басын біріктірмеу үшін табылған осы тәсіл исі қазақты жалған намысқа қайрап салып, қанжығада көрісетін заманға алып келді.

	Тағы да статистикалық деректерге жүгінсек, сол жылдары Ақмола 20 болысқа бөлініпті.

	1. Сілеті болысы – 147 ауыл;

	2. Қоржынкөл болысы – 137 ауыл;

	3. Қызылтопырақ болысы – 135 ауыл;

	4. Ереймен болысы – 147 ауыл;

	5. Спасская болысы – 33 ауыл;

	6. Қарағанды болысы – 60 ауыл;

	7. Тайлет болысы – 21 ауыл;

	8. Қарабұлақ болысы – 128 ауыл;

	9. Моншақты болысы – 81 ауыл;

	10. Ақмирақ болысы – 93 ауыл;

	11. Есіл болысы – 100 ауыл;

	12. Ақмола болысы – 153 ауыл;

	13. Нұра болысы – 58 ауыл;

	14. Аққұмнұра болысы – 93 ауыл;

	15. Құланөтпес болысы – 85 ауыл;

	16. Шерубай – Нұра болысы – 10 ауыл;

	17. Жыланды болысы – 66 ауыл;

	18. Амантай болысы – 36 ауыл;

	19. Құмкөл болысы – 9 ауыл;

	20. Бұғылы болысы – 25 ауыл.



	Осы ауылдар үшін ең маңызды оқиға болыс сайлауы болғаны даусыз. Ел солай итжығысып, ұран шақырысып жүргенде, өңір мен оның орталығы Ақмола қаласында қазақ халқының түсіне кірмеген өзгерістер болып жатты. Ел енді мал дауы, жесір дауы, дағдыға айналған барымта үшін билерге жүгініп, айып төлеумен шектелмейтін болды, сот алдында жауап беретін зәрлі заң шықты. Оған 1864 жылғы 21 тамыздағы Орынбор қазақтары мен Сібір ведомстволарының арасында тұтанған дауға байланысты құрылған комиссия мүшелерінің Батыс Сібір генералгубернаторына жолдаған рапорты себеп болды.

	«Біз, төменде тамғамызды басып, қолымызды қойған, мөрімізбен бекіткен Орынбор ведомствосы мен Сібір ведомстволарының сұлтанправительдері, дистация бастықтары, ру басылары, билер мен құрметті ордалықтар, болыс башылары, сот қызметкерлері 1864 жылғы 15 маусымда өткен жалпы съезде, мәртебелі парызымызды орындай келе Орынбор мен Сібір қазақтарының арасындағы мал ұрлау, барымта, тонау, т.б. қылмыстардан туындаған дауды халық дәстүрімен шешуге тырыстық.

	1. Орынбор қазақтары мен Сібір қазақтарының бірбіріне мәлімдеген осы күнге дейінгі барлық қылмыстары: малды айдап әкету, барымта, тонау, кісі өлтіру және басқа әрекеттер біржола ұмытылсын, екі арада өзара сыйластық қарымқатынасы орнатылсын.

	2. Бізге басқаруға берілген халқымызда алдағы уақытта қоғам мен жеке адамға жәбір көрсетілуін тоқтату үшін ондай қылмысқа барғандар бірден ауыздықталсын, ал ол мүмкін болмаған жағдайда әділ соттың қолына тапсырылсын.

	3. Сібір қазақтарының болыстары, жергілікті қоғамдар өз араларында ұрылардың жасырын ұяларын ұстамауға, ру басыларының барымтаға қатысуын болдырмауға, қылмыскерлерді заң орындарына беруге және белгіленген тәртіптің сақталуына міндетті болсын.» (Казахскорусские отношения в ХVІІІХІХ веках, «Наука» баспасы, 502503беттер)

	Ыбырай Жайықбаев кеңесші ретінде қатысқан осы съезден соң қазақ арасында «Итжеккен» деген суық сөз шықты. Орыс соты қылмыскер атаулыны жазаға кескенде, алыс Сібірге айдайды екен деп есігендер енді сескенуге айналды. Ақмола уезі бойынша айыбын сол жақта өтеуге жіберілгендер шынымен төбе көрсете бастады. 1884 жылы 9 адам Сібірге қоныс аударылды. 11 адам каторгалық жұмысқа жегілген. Қала түрмесінде 504 қылмыскер қамауда жатты.

	Қыбыр еткеннің бәрін тіркейтін статистикалық комитет мына мәліметті де жазып қалдырған.

	– Қазақтар 1885 жылы 141 рет жылқы ұрлаған. Оларда әр 510шы адам осындай әрекетке барады.

	– Отырықшы елдің ішінде әр 152ші адам қылмыс жасайды.

	– 5 адам өзі сенбейтін дінді қорлаған.

	– 114 қызметкер мемлекеттік және қоғамдық басқару тәртібін бұзған.

	– 639 адам қазына мүлкіне қол сұққан.

	– 100 рет отбасындағы жанжал тіркелген.

	* * *

	Ел арасындағы мал ұрлығы мен барымтаның тоқтамауы жоқшылықтың салдары ма десең, олай емес. Қыруар малдан даланың белі қайысқан. «Обзор Акмолинской области за 1890 год. Географическое положение, пространство и народонаселение» есебінде көрсетілген мал саны таң қалдырмаса да көңіл тоғайтады.

	1890 жылғы санақ бойынша Ақмола облысында 2 миллион 242239 мал болыпты. Оның 221 мың 523і ғана казактар мен крестьяндардікі. Егін еккен әр адамға – 1,3, даладағы әр жанға 5,6 бас малдан келіпті. Егер төрт түліктің әрқайсы кімде көп, кімде аз десек, ірі қараның 58%ы отырықшы елде, ұсақ малдың 60%ы қыр қазақтарында.

	Статистикалық мәліметтерді әрі қарай қуа түссек, даладағы елдің дәулеті әр өңірде әркелкі екенін көреміз. Облыстың оңтүстік бөлігіндегі қазақтарға сол тұста 1 миллион 332232 мал бітсе (66%), солтүстік қапталдағылар барлық тұяқтың 34%ына қанағаттаныпты. Мұны солтүстікке казактар мен крестьяндардың қалың келуімен, жайылымдық жерлердің біразы солардың меншігіне айналғандығымен ғана түсіндіруге болады.

	Қазақта «Бай – бір жұрттық, батыр – бір оқтық» деген мақал бар. Ақмола жерінде қыс алақұла болады. Қақаған аяз алайдүлей борандарға ұласып, елдің таяқ ұстап қалатын кездері аз кездеспеген.

	1892 жылы осындай қаһарлы қыс қырдағы қалың елге жайсыз тиді. Ақмола уезінде ғана 19610 қойешкі қырылып қалды. Мұндай шығын Көкшетау мен Атбасар өңірлерінде де орын алды. Егер сол кезде бір жылқының құны – 15 рубль 25 тиын, қой – 1 рубль 20 тиын, ірі қара – 1228 рубль болса, малынан айырылғандардың оның орнын толтыруы, әрине, оңай емес. Осыдан соң ұрлық пен барымта көбейеді.





VІІІ. АҚМОЛА: ЖЫЛДАР ЖАҢАЛЫҒЫ




	Қала қызмет аясы мен шаруашылық жүргізу, мәдени өмірді түзеу салаларында баяу да болса кемелденіп келе жатты. Осы бағыттағы өзгерістердің жеделдеуі немесе шабандауы шаһар басшылығының оралымдылығына тікелей байланысты еді.

	Сол кезде Ақмола қаласын өз заманының ірі көпесі Кубрин басқарды да, ол өзінің дәулетін еселей түсу үшін жаңа қызмет түрлерін, бүгінгі күннің тілімен айтқанда, шағын бизнесті дамытуға ынталы болды.

	Кубрин қаладағы ірі дүкендердің бәрін иеленді, оның сауда нүктелері бірінебірі жалғасып, тұтас көшеге айналып кететін. Оларды Ресей мен Батыстың тауарларымен ұдайы толтырып отыру оңай емес. Соған орай шаһар қожасы ұсақ кәсіпорындар ашты, мұндай шаруа қолынан келетіндерге де көмектесті. Сөйтіп ХХ ғасырдың бас кезінде осында сабын, май, сыра, тәтті тағам зауыттары кідіріссіз жұмыс істеп тұрды. Жел диірмендер мен ұстаханалар елдің қажетін толық қанағаттандыруға тырысты. Қазыналық шарап қоймасы бірде ортайып, бірде толып отырды.

	Қаладағы кәсіпкерліктің дамуына қазақ іскерлері де елеулі үлес қосты. Шаһардың ерекшелігін, сауда мен өнеркәсіптің қырсырын зерделей білген азаматтар орыс, татар ептілерінен үйрене жүріп жеке бизнесін де дөңгелетіп әкетті. Солардың бірі Баймұхамбет Қосшығұлұлы еді.

	ХІХ ғасырдың бас кезінде Сарысу бойынан (қазіргі Жаңаарқа) Ноғай көпесіне ілесіп, Баймұхамбет деген жетім бала Ақмолаға келеді. Әкесінің аты – Қосшығұл. Өзі зерек әрі ширақ болса керек. Іскерлігімен көпеске жағады да оң қолы болып алады. Түбінде осы бала адам болады деп тәрбиелейді, сауда жасауға үйретеді.

	Баймұхамбет оның шаруасын реттей жүріп, жеке іс ашуды ойынан шығармайды. Қаладағы шағын кәсіпорындарға жиі бас сұғып, жұмыс ерекшеліктеріне қанығады. Ақмолаға келіпкетіп жүретін Ресей, Ташкент, Омбы көпестерімен танысып, сыртқы жерлердегі шаруашылық жайлы құлақдар болады. Ерте есейіп, нартәуекелмен жиғантергенін іске жаратуға бекінеді.

	Оның атын шығарған кәсіпорны Ақмолада ашқан кондитер фабрикасы («Кондитерскопряничное» фабрика) еді. Ол сол кезде қазіргі қызмет көрсету үйі мен «Абай» қонақүйінің арасындағы жерге орналасқан. Бұл тұста дәл осындай кәсіпорын қазақ қалаларында жоқтың қасы еді. Фабрика түрлі тәтті тағамдарды шығарды. Ел ішінде емге табылмайтын конфет, шоколад, зефир, печенье жұрттың зәру асы болатын, сондықтан тез өтті, Баймұхамбеттің дәулеті дөңгеленіп жүре берді.

	Өнімді өзің өндірген соң, өзің сатсаң кірісі мол болады. Баймұхамбет Ақмоладан үш дүкен ашады. Оларға келушілер күн өткен сайын көбейеді. Қала тұрғындары өлшеп алса, бақалшы саудагерлер арбалап алып қырға апарып сатады. Фабрика уақыт өткен сайын қуатын арттыра түседі.

	Қосшығұлұлының тегі Арғын ішіндегі Алсай екен. Атабабалары жөнінде біздің қолымызда мәлімет жоқ. Әйелі Мәдина – татар қызы. Ерлізайыптылар алты ұл, бір қыз көрген. Ұлдары: Құрманғали, Мұхаметқали, Уәли, Нұрмұхамбет, Бекмұхамбет, Қадыркей, қызы – Райхан. Қадыркей ерте дүние салады.

	Балаларының шешесі өз жұртына бұрып кеткен бе, ұлдың бәрі татар қыздарына үйленіпті. Олар да әкеге тартып шетінен пысық болады. Кәсіппен айналысқан, саудамен де шұғылданған. Солар тұрғызған үйлер заманында Ақмоладағы айтулы ғимараттардың қатарында салыныпты. Құрманғалидың үйі шаһардың көрнекті жерінде, бұрынғы облыстық соттың орнында тұрған. Ол жерде бүгінде №3 орта мектеп орналасқан. Уәли де одан қалыспай, қазіргі «Қарлығаш» дүкені тұрған жерде әдемі үй көтеріпті. Ал Мұхаметқалидың еңселі үйін қызыл кәмпескеден кейін «Красный флаг» колхозына мектеп салуға бұзып әкетіпті.

	Баймұхамбеттің балалары өздерімен бірге елдің қамын да ойлаған. Ақмоладағы жалғыз ағаш мешіт өртеніп кеткен соң Бекмұхамбет жеке қаржысына тастан қайтадан тұрғызады, оның жанынан мектепмедресе ашады.

	Қосшығұлұлы большевиктер әкелген тауқыметті көрмей кеткен. 1918 жылы оба ауруынан қайтыс болады. Денесі қаладағы ескі қазақ зиратында.

	Фабрика енді Нұрмұхамбеттің қолына көшеді. Ол әкеден қалған дәулетті өсірмесе кемітпейді, кәсіпорын тоқтаусыз жұмыс істеп жатады. 1929 жылы қызылдар тартып алғанша Ақмола мен оның маңайындағы елді өзінің өнімімен толық қамтамасыз еткен.

	Енді меншіктегі мүлікпен бірге Баймұхамбет балаларының жеке басына да қатер төнеді. Нұрмұхамбет бақылауда болып қаладан ұзай алмаған соң ағасы Құрманғали берекесі кеткен фабриканың құралжабдығын ретін тауып буыптүйіп Жаңаарқаға алып кетеді. Онда да тұрақтай алмай, қолындағының бәрін сатып, Ташкентке көшеді. Сол жақты 1950 жылы өмірден өткен.

	Нұрмұхамбеттің тағдыры одан қиын болған еді. Әкенің де, өзінің де маңдай термен жинаған дәулетінен еріксіз айырылып, 1932 жылы аштан өледі.

	Осы есіл әулеттен қалған Заида Оспанова Астанада тұрып жатыр. Ол – Уәлидің қызы, Баймұхамбеттің немересі.

	Қаланың дамуына осы жерде тоғысып, осы жерден тарайтын керуен жолдары аз ықпал еткен жоқ. Оның бірі Ақмоладан шығып, Сілеті өзенін кесіп өтетін де Керекуге бет алатын. Одан әрі Семей, Өскемен керіліп жатыр. Керекуден Омбыға тіке шыға аласың.

	Екіншісі – Есілдің оң жағасын бойлап отырып, Қарқаралыға бет түзейді.

	Үшіншісі – оңтүстікке қарай жөңкіліп, Рождественка (Қазіргі Қабанбай ауылы) арқылы Нұраны қуып кетеді. Содан Қоңырқұлжа сұлтанның бұрынғы кең өрісін шарлап барып Сарысуға қарай ағылады. Одан әріде Ақтау, Саңғыру, Қаратөбе, Айдаһарлы, Бәйбіше таулары күтіп алып, атақты Бетпақдалаға шығарып салады. Осы ұланғайыр шөлден аманесен өтсең, Шумен сусырап табысасың. Әрі қарай Ақмешіт, Ташкент менмұндалайды.

	Кубрин осы керуен жолында сауда бекеттерін ұстауды армандайтын. Ол арманы орындалар ма еді, кім білсін, заман күрт өзгермесе. Сар далаға қызыл дүрбелең жақын қалған.

	Ал қала жаңалықтың қайқайсын да жатсынбай, шамашарқынша дамып келе жатты.

	* * *

	Біз шаһар жайлы әңгіменің бір бөлігін мәресіне жеткізу мақсатымен оның осы кезден бертінге дейінгі архитектуралық, саясиәлеуметтік және мәдени өзгерістерін деректер тілімен тізіп өтуді жөн көрдік.





	Көшкен жылдар сәулеті



	Іргесі қаланғанына 176, қала дәрежесі берілгеніне 146 жыл өткен шаһардың көне ғимараттары бізге түгел жеткен жоқ. Сәулет ескерткіштерінің қатарына жататын талай құрылыс бағзы атаулыға бүйідей тиген большевиктердің аласапыранында қиратылды.

	Қалалық орталық базардың жанындағы мешіттің орнында бұрын да әсем дін шаңырағы болған. Қызыл кірпіштен өрілген, шығыс архитектурасының сәнсалтанатына бөленген, еңселі мешіт бой түзепті. Ол 1920 жылы жұмбақ жағдайда өртке оранады. Ел мұны қызылдардың әрекеті деп білген.

	Амалы таусылған жұрт өз қаржысына сол жылы ағаш мешітті әупірімдеп тұрғызыпты.

	Архитектуралық кескінділігімен ерекшеленген ғимараттардың бірі – бізге фотокөрінісі ғана жеткен Александр – Невский соборы еді. Ол Александр ІІІ мен отбасының есендігі үшін салынған екен. Патша балашағасымен 1888 жылы Курск – Харьков теміржолында апатқа ұшырайды.

	Собордың сәулетшісі – тоболдық инженертехнолог Павел Голышев. Ғимарат 1881 жылғы 12 мамырда тұрғызылыпты.

	Большевиктер оны бұзуды 1939 жылы бастап, 1940 жылы қиратып бітіреді.

	1928 жылы тарихиөлкетану мұражайы орналасқан Семеновтің үйі де бізге жеткен жоқ. Оның орнына тың игеру жылдары «Москва» қонақүйі салынды. Танымастай өзгертілген, астаналық рең берілген бұл шаңырақта қазір Қазақ ақпарат агенттігі отыр.

	Қаладағы орыстатар әлділерімен дәулет жарыстырып, Ақмоланың ауқатты да сауатты азаматтарының көшін бастаған ағайынды Қосшығұловтар осы өңірде алғаш рет конфет фабрикасын іске қосқан. Қосшығұловтардың үлкені – Шәймерден Ресейдің екінші Мемлекеттік думасына Ақмола облысынан депутат болып сайланған. Жұмысын 1907 жылғы 20 ақпанда бастаған осы дума депутаттарының арасында қазақтан Мұхамеджан Тынышбайұлы, Әлихан Бөкейхан, Алпысбай Қалменұлы, Ахмет Бірімжан, Бақтыгерей Құлман, Бақытжан Бейсалыұлы Қаратай, Молда Тайынұлы, Дәуіт НоянТұндұт, Сәлімгерей Жантөре, Темірғали Нұрекен, Тілеулі Аллабергенұлы бар еді.

	Шәймерден Қосшығұлов думада батылдығымен, терең ойлылығымен көзге түсті. Ресейдің егіншілік пен жерге орналастыру ісінің бас басқарушысы князь Васильчиковтен қазақ даласына орыс шаруаларының ағылуын тоқтатуды талап етеді. Князь: «Қазақтардың көшпелі өмір салтын тоқтату үшін де жаңа қоныстанушылар керек», – деп жауап берген.

	Конфет фабрикасына төңкерістен соң түрлі мекемелер орналасты, Сәкен Сейфуллин ұйымдастырған «Тіршілік» газетінің редакциясы да осында болды.

	Бұл ғимарат та бүгінде жоқ, «Абай» қонақүйі салынғанда ысырылып тасталды. Дәтке қуаты сол жерде Абай ескерткіші тұр.

	Әркім бір тақымдаған уақыт, тарихты тәлкек еткен режим, зердесіздік сәулет өнерінің ескерткіштерін қаншалықты өгейсісе де түгелдей жойып жібере алмады.

	Біздің есебімізде қала бойынша 36 тарихимәдени ескерткіштер бар. Олардың 16сы жергілікті дәрежедегі, 2еуі республикалық дәрежедегі ғимараттар. Соңғыларының бірі – әуелде Тың игерушілер, кейін Конгрессхолл аталған мәдениет сарайы, бірі – Отырар көшесіндегі №31 үй. Бұл үйде кезінде Сәкен Сейфуллин қазақ балаларына сабақ берген.

	Жергілікті дәрежеде деп есептелетін, салынғанына ғасыр өткен көне ғимараттар туралы сөз қозғасақ, бәрі де қаланың тарихынан сыр шерте бастайды.

	Ұлттық қауіпсіздік комитетіне жалғас салынған үй де талай жайдан хабар бере алар еді. Ғимарат 1915 жылы тұрғызылған. Бастапқыда ауыр жарақаттанған солдаттарды емдеу орталығы болды. Большевиктер төңкерісінен соң Халық үйі атанды, кітапхана, тарихиөлкетану мұражайы, драма театры орналасты. Олар біртіндеп басқа мекенжайларға көшірілген соң қалалық милиция басқармасы қоныстанды. Екі рет өртеніп, 1983 жылы толық қалпына келтірілді.

	Қала мұражайының шежіресі осы шаңырақтан басталады. Ақмолалық жазушы, ғалым, еңбектері әлемнің көптеген тілдеріне аударылған Сергей Марковтың дерегіне сүйенсек, 1923 жылғы 1 маусымда тарихиөлкетану мұражайы ғимараттың екінші қабатындағы шағын бөлмеде ашылыпты. Мұражайға тарихтан хабары бар Семенов деген көзіқарақты адам жетекшілік етеді.

	Мұражайдың экспонаттары археологиялық, этнографиялық заттармен баяу толығады. Елдің қолындағы құнды бұйымдарды сатып алуға қаржы жетпейді. Мұражайдың жылдық бюджеті 7 сомнан аспаған. Сол тұста жұртқа көрсетілетін ең бағалы зат қала маңынан табылған жебе, темір дулыға мен қалқан еді.

	Кейін олардың қатарына ескі қаружарақ, білтелі мылтық, зеңбірек, тапаншалар қосылды.

	Ал ең құнды мүліктер ел ішінен 30шы жылдары табылды. Соның ішінде сабына алтын жалатқан болат қылыш бар еді. Қылыштың семсерлігіне «Пожалована государем императором киргизскому султану Абдулмамбету Валиеву» деп жазылған екен.

	Әбілмәмбет – Абылайханның үлкен ұлы Уәлидің баласы. Қылыш оған Екатерина ІІнің тұсында берілген болуы керек.

	Мұражайдағы тағы бір құнды дүние 1853 жылы подполковник Тұрдыбек Көшеновке тапсырылған грамота болыпты. Алтын ілгекті, барқыт тысты қобдишаға салынған осы грамота оған дворян лауазымы берілгенін растаған.

	Біздің заманымыздан бұрынғы дәуірдің теңдессіз белгісі болып табылатын Онған (Ұнған) тәңіртегінің қола мүсіні де осы ғимаратта сақталыпты. Археологтар оны сақ заманына жатқызған. Бұл бізге осынау ұлан далада, Есіл – Нұра бойында тәңір діні тым ерте көктеген деуге мүмкіндік береді. Өкінішке орай, бұл дүниелер бүгінде Ресейде.

	Қала театрының да қилы тарихы бар. Қазіргі облыстық орыс драма театры орналасқан ғимарат әуелде бір қабатты қыздар семинариясы болатын.

	Революциядан бұрын қалада әуесқойлар театры әредік өнер көрсетіп тұрғаны жайлы дерек сақталған. Ресми театр 1919 жылғы 3 желтоқсанда құрылыпты. Оның тұрақты сахнасы болмаған, 1923 жылы Халық үйіне орналасады. 30шы жылы ғимарат өртенеді де Александр – Невский соборына көшіріледі.

	193940 жылдары бұл собор да қиратылады. Театр 1943 жылға дейін жұмысын тоқтатады. 1942 жылы Ворошиловградтан қоныс аударған театр да тұрақтамай, Махачкалаға кетеді. Қазіргі орыс драма театрының шаңырақ көтерген кезі – 1943 жыл. Осы жылы ол орыс – қазақ театры болып кереге керді. Қыздар семинариясының биіктетіліп қайта салынған қазіргі үйіне біржола жайғасты.

	Сол тұста сахнаға Мұхтар Әуезовтің «Еңлік – Кебек», Ғабит Мүсіреповтің «Қозы – Көрпеш» пьесалары шығарылыпты.

	1948 жылы қала басшылары қазақ тобын өзінөзі ақтамады деген сылтаумен жабады. Ұлттық театр арада 42 жыл өткенде облыстық «Тіл және мәдениет» қоғамының табандылығымен Ақмолада қайта ашылды.

	Өзінің бастапқы сәулет кескінін сақтап қалған ғимараттардың бірі – Константин – Еленинский шіркеуі. Шіркеу 50ші жылдары әскери бекіністің жанында, қазіргі Қажымұқан стадионының орнына салынғанын біреу білсе, біреу білмес. Қаржыны Сібір казак әскері берген.

	1876 жылы Ақмоланың әскери қамалындағы қарулы жасақ таратылады да, шіркеу қаржысыз қалады. Жиырма шақты жыл елдің садақасына ғана сүйенеді. 1900 жылы діндарлар қамқорлығына алып, қазіргі тұрған жеріне көшірген. Ағаш ғимаратты бұзып, қайта құрастыру оңайға соқпаған.

	1930 жылы қызылдар шіркеуді жапты. Жез қоңырау мен ұшар басындағы крест мұражайға тапсырылды. Кешікпей дін орнының өзі музейге айналды. Ұлы Отан соғысының жылдарында 29шы атқыштар дивизиясын жасақтаған штаб орналасты.

	Астанадағы тарихи ғимараттардың санатындағы бүгінгі ардагерлер емханасын көпес Моисеев тұрмысқа шыққан қызы үшін салдырған. Құрылыс біткенде қалада қызылдар төңкерісі болады да, көпестің дүниемүлкі тәркіленіп, қызы Қарағандының жанындағы Долинка концлагеріне айдалады. Онымен бірге менің әкем Зейнолланың туған ағасы Арыстан да қамауда болған.

	Қызыл кірпіші Оралдан түйемен тасылған сәнді үй осылай иесіне бұйырмаған.

	Билікті қолға алған большевиктер басшылары ғимараттың кеңдігі мен салтанатына қызықса керек, уезд Совдепін орналастырған. Кейін Ресей коммунистік партиясының уездік комитетіне, одан соң облыстық кеңестің атқару комитетіне беріледі. Ұзақ жыл облыстық партия комитетінің емханасы болды.

	Ірі меншік иесі болған алпауыт Кубриннің өзіне арнап салған үйі де оған құтты болған жоқ, қызығын қызылдар көрді. Отызыншы жылдары НКВД иеленді, одан милиция басқармасына айналды. Соңғы жылдарды өлкетану мұражайы қоныстанды. Бүгінде Украина елшілігіне бұйырған.

	Астана қалалық әкімшілігінің қарауындағы тағы бір тарихи ескерткіштің сексенінші жылдардың соңында Сәкен Сейфуллиннің мұражайына айналғанша қалай бұзылмай келгені белгісіз. Ол 1846 жылы салыныпты. Салдырған – көпес Казанцев. Ал жапсарлас шаңырақта Благовеценский деген дәрігер тұрған. Бұл бүгінде мұражайдың әкімшілік кеңсесі.

	1917 жылы тұңғыш қазақ газеті «Тіршілік» Сәкен Сейфуллиннің ұйымдастыруымен жарық көрді. Қазақ редакциясы «Абай» қонақүйіне таяу салынған екі қабатты ғимаратта болған. Өкінішке орай, ол да бұзылған.

	Ақмоладағы алғашқы қазақ тіліндегі пьесаны да Сәкен жазғанды. Оны ақмолалықтар 1918 жылы 1 мамырда тамашалады. 1920 жылы 1 қазанда драма театры ашылды, ол халық үйіне орналасты. Бүгінде бұл ғимарат қалалық полицияға берілген. Құрылыс 1923 жылы өртенеді де театр Александр – Невский соборына көшеді. Кейін собор қиратылып, театр жұмысын тоқтатады.

	1923 жылы Қазақ Автономиялық советтік социалистік республикасы халық комиссарлары Советінің председателі Сәкен Сейфуллиннің пәрменімен елде, оның ішінде Ақмолада ісқағаздары қазақ тілінде жүргізіле бастады.

	1928 жылы қуаты 18 квт қалалық электр станциясы іске қосылды. Одан тартылған электр желісінің ұзындығы 8 шақырым ғана еді.

	1930 жылы ақмолалықтар алғаш рет аэропланды көрді. Арада алты жыл өткенде телефон жүйесі тартылып, осы оқиғаға байланысты қалада мереке өткізіледі.

	Осы тұңғыштардың қатарында 1958 жылы құрылған Ақмола ауыл шаруашылығы институты да бар. Ол – қаладағы алғашқы жоғары оқу орны.





ІХ. ЕСІЛ ЖЕРДІ АЛҒАНЫ – ЕРІККЕ ҚОЛДЫ САЛҒАНЫ




	Қара шекпен тасқыны



	Тарихшылар қазақ даласына орыс шаруаларының қопарыла көшуін Столыпин реакциясымен байланыстырады. Асылында қазақтар қара шекпен атап кеткен Ресей крестьяндарының Сарыарқаға бет бұруы одан ерте басталған. Петр І мемлекеттің басты мақсаттарының біріне айналдырған империяны кеңейту идеясына сәйкес елдің тізгінін ұстаған билеушілердің бәрі Қытаймен екі арада көсіліп жатқан ұлан далаға көз сүзумен болды. Екінші жағынан Ресейдің қара топырақсыз аймағындағы түрлі әлеуметтік кемтарлықтың салдарынан қалыпты өмір сүруге қабілетсіз тобырдан құтылудың жолдары ұдайы іздестірілді. Руханиадами құндылықтар туралы ойламайтын, бөрі азығы жолда деп кез келген уақытта кез келген жаққа жөңкіліп жүре беретін мұндай ел қатерлі де болатын. Пугачев, Степан Разин бүліншіліктерінің жаңғырығы басылмаған. Өмір сүру дағдысы мен мақсатмұраты әркелкі сословиелерге бөлінген, қайыршылықтан басқа жоғалтары жоқ тобырдың қолына айыр балтасын алып ереуілдеп шыға келуі әбден мүмкінді.

	Осыны ойлаған және державалық араны ашылған империя іргедегі кең байтақ жерді қарусыз отарлауға біржола бекінді. Көрші халықтың табиғи бітімболмысын, дәстүрсалты мен күшқуатын әбден зерттеп алған соң емінеркін іске кірісті.

	Тарихи деректерге табан тірей отырып біз бүгінде қазақ сахарасын «бейбіт» отарлау 1750 жылдары басталды дей аламыз. Сол тұста империяны Қытайдың шекарасына дейін созу үшін алғашқы нақты қадамдар жасалды. 1752 жылы Есіл өзенінің Ресейге таяу жерінде Петропавл қамалы салынды.

	Ақмола Статистикалық комитеті 1909 жылы әзірлеген Ақмола облысына қысқаша тарихи шолуда да дәл осы қамал бой көтерген кезең крестьяндық отарлаудың басталу кезеңі делінген. Бұған дейін де қазақ даласын оқ атпай жаулап алудың амалдары жасалғанын деректермен дәйектеп берген.

	«Қазақтар мекенінің солтүстікшығыс қапталында Петропавл қамалынан бұрын да бірқатар бекіністер, форпостар мен редуттер тұрғызылды, – делінеді аталған шолуда. – Олар Омбыға қарайғы жолдарды қарауылдады, 1718 жылы салынған Семей, 1716 жылы пайда болған Орынбор бекіністерімен бір жүйе құрды. Осыдан кейін қазақтарды отарлау үкіметтің бірінші кезектегі міндетіне айналды» («Астана. История столицы и края: ХІVХІХ вв.», 177бет).

	Әйтсе де әлі тиянақталатын шаруалар бар еді. Ең алдымен Ресейдің қай аймағының халқы қозғалуға тиіс, жат аймаққа қоныстанушылардың саны қанша болуы керек, көшіп барушыларға жерді кім дайындап, қандай тәртіппен бөліп береді деген сауалдарға жауап жоқты. Сондықтан империяның бұл бағыттағы шешімі бұқараға жарияланбады. Қамалдардағы казактардың үйішін көшіріп, соларды орнықтыру шараларымен айналысты. Қазақ даласына жер іріктеу жөніндегі экспедициялар аттандырылды. Басқа да зерттеу қызметтері ашылды. Соның бірі статистикалық комитеттер еді.

	Біз бұдан әрі жиі сілтеме жасайтын осы статистикалық комитеттің де өз тарихы бар.

	18701890 жылдардың аралығында Қазақ елінде ғылыми деректемелік мақсаттағы бірнеше қоғамдар құрылады. 1887 жылы Орынбор Ғылыми мұрағат комиссиясы жұмыс істей бастады. Одан басқа өңірлерде географиялық қоғамның үш бөлімшесі, бес статистикалық комитет ұйымдастырылды.

	Қазақ халқының тарихы мен мәдениетін, жері мен елін, дәстүрсалтын, патшалық Ресейге көзқарасын, бисұлтандардың көптің алдындағы беделін, жоғарғы жақ не тапсырса, соның бәрін аса ыждаһаттылықпен зерттеген осы қоғамдар уақыт өткен сайын кеңейіп отырған. Олар генералгубернаторларға, патша үкіметінің тиісті құрылымдарына, ғылыми мекемелерге құнды мәліметтер берді, Ресей империясының қазақ жеріндегі саясатын ықпалды етуге өлшеусіз үлес қосты. Осы статистикалық сараптама қызметінің деректерін саласала бойынша қорытып отыру үшін Омбыда «Батыс Сібір зерттеушілерінің қоғамы» ашылды. Оның жұмысына орыс ғалымдарымен бірге қазақ оқығандары да тартылды.

	Арада көп уақыт өтпейақ бұл қоғамның шаруасы шашетектен болатындығына көз жеткен еді. Қорытатын, сұрыптап талдайтын және ғылыми пысықтайтын деректер тым көпті. Осыған сәйкес 1887 жылы Ресей географиялық қоғамының Батыс Сібір бөлімі құрылды.

	Зерттеусараптау жүйесінің бұлай ұлғаюы негізгі деректер көзі болып табылатын статистикалық комитеттердің барлық өңірде жұмыс істеуін қажет етті. 70ші жылдардың соңында Ақмола облыстық комитеті құрылды. Оның қызметіне ерекше мән берілгендігін Ақмола облысы вицегубернаторының зерттеуші И. Славцевке жазған мына хатынан да байқауға болады. Ол ғалымға: «Облыс губернаторы Сізді статистикалық комитетті басқаруға лайық санап отыр. Бұл жайында өзіңізге ілтифатпен хабарлауды тапсырған еді», – деп аса сыпайылықпен ізет көрсетеді.

	Ресейдің бірқатар тіс қаққан ғалымдары жиналған бұл құрылымға қызметімен көмектесу жөнінде белгілі дала шонжары Мұса Шармановқа да өтініш жасалған. Ол келісіп, өзінің ертеден жинаған деректерін Г. Потанин мен Ш. Уәлихановқа, А. Гейнске тапсырады. Сол кезде шығып тұрған газеттерде «Қазақтардың қыстаулары мен қыста көшіпқонуы», «Өмірден өткендерді еске алу», «Батыс Сібір қазақтарының мал шаруашылығы туралы», т.б. мазмұнды мақалалары жарияланады.

	Жаңадан ашылған статистикалық комитет алғашқы қадамын ел тұрған жерлерді анықтаудан бастады. 1887 жылы «Памятная книжка Акмолинской области на 1887 год», «Обзор Акмолинской области за 1886 год» шолулары әзірленді. 1890 жылы солардың үлгісімен «Волости и населенные места Акмолинской области», «Обзоры Акмолинской области», «Военноконная перепись» дерекнамалары жасалды.

	Бұл ауқымды жұмысқа жегілген комитет қызметкерлері облыстың түкпіртүкпірін түгел аралады, мал санады, жер өлшеді, қай руда қанша адам бар екендігін анықтады, дәстүрсалтқа байланысты зерттеулер жүргізді. Соның нәтижесінде жиналған мол мәлімет «Памятная книжка» сериясын ұдайы шығарып тұруға мүмкіндік берді.

	ХХ ғасырдың бас кезінде 19011912 және 1914 жылдардың статистикалық деректері дайындалды, мектептердің саны шығарылды. Ал 1911 жылы шоғырланған мәліметтер бір жинаққа топтастырылды.

	Комитет осындай дерек жинаумен шектелген жоқ, ұлттық көрмелер ұйымдастырды. Соның күшімен Ақмола облысы қазақтарының киімкешегі, зергерлік және тұрмыстық бұйымдары Петербург, Қазан, Нижний Новгород, Москва, Екатеринбург қалаларындағы көрмелерге қойылды. 1876 жылы Омбы, Ақмола және Петропавл қалаларында ауыл шаруашылығы көрмелері болып, ел ат жарыстырды, балуан күрестірді.

	Статистикалық комитеттердің мәліметтері нақтылығымен және анықтығымен ерекшеленеді. Осы құрылымдар туралы ережеде міндеттелгендей олар әр губерния мен облыстың статистикалық деректерін барынша дұрыс жинап толтыруға, жер көлемін, халық санын мұқият анықтап, өндірісі мен шаруашылығын жауапкершілікпен зерттеуге тиіс болды. Сондықтан да қазақ тарихын зерделеуде бұл комитеттердің мұрасы ерекше құнды.

	Қоңсы қонған елдегі тегін жер туралы хабар мен биліктің қамқарекеті жайлы алыпқашпа сөз ел ішінде қыдырып кетті. Онсыз да сабылып, бір жерден екінші жерге жөңкіліп жүрген тобыр елеңдей бастады. Қайсыбір өңірлерде крестьяндар араларынан шолғыншылар шығарып, белгісіз аймаққа аттандырып жатты. Қамалбекіністердің төңірегінен шұрайлы жер алып, аузы аққа тиген казактар атажұртында қалған ағайындарына хабар салып, көшіріп алуға кірісті. Уақыт өте келе шалғыны теңіздей толқыған, көктемде қадаған қу шыбық күзде сүмбіл терекке айналған, балығы суға жылқы жаптырмаған ғажайып аймақ жайлы жұмақ әңгіме Ресейдің талай өңірінде гуледі. Жұрт жолға жиналды, алдымен Тобыл мен Қорған губернияларының крестьяндары атқа қонды. Олардың бір бөлігі қазіргі Қостанай, Торғай, Солтүстік Қазақстан және Көкшетау облыстарына тоқтаса, 317 отбасы Ақмоланың Шортанды, Амантай жағына шашырай қоныстанды.

	Енді тұстұстан андыздаған көп мұжықты тежеу мүмкін емес еді, патша үкіметінің оларды толқынтолқынымен жоспарлы қоныстандырмақ болған әрекеті жайына қалды. Аштықтан бұралған, албажұлба, түрлерінен кісі қорқатын сұрқай топ арыпашып келе жатқанда кешегі ақтабан шұбырынды көз алдыңа елестейтін. Қажыған, сең соққан балықтай сенделген жұрттың соңына ере алмай қалып қойғандарға ешкім назар аудармайтын. Ондайлардың талайы айдалада көз жұмды.

	Орыс крестьяндарының жаппай қоныс аудара бастаған осы кезеңі жайлы жазылған деректердің бірінде: «қазақ даласы бостандығынан біржола айырылатын күндердің табалдырығында тұр» делінген. Ақиқатында солай еді. Сансыз қара тобыр ең шұрайлы жерлерге жанжақтан құйылды да жатты және жолындағысының бәрін жапырып келе жатты. Ашжалаңаштар ештеңені талдапталғамайтын. Өзендегі балықтан бастап, арамадал құс, даладағы борсық пен суырға дейін аулап, жүрген жерлеріндегі тіршілік атаулыны жанынан бездірді.

	Ұлан дала: «О, тоба!» – деп түршікті. Ұлан ел: «Сақта құдай!» –деп шошынды.

	Тозтозы шыққан тобырдың дүлей нөпіріне ие бола алмаған патша үкіметі қазақ жерінің есігін ресми түрде ашуға мәжбүр болды. 1824 жылы Көкшетау, 1832 жылы Ақмола, 1838 жылы Атбасар округтеріне барып қоныстануға рұқсат берілді. Осыдан бастап көшіқонды реттеудің кейбір шаралары жүзеге асырылды, өз бетімен шұбыра көшуді тоқтату мақсатымен белгіленген ережетәртіппен қоныс аударғандарға көмек көрсетілетін болды. Әр уездің крестьян бастықтары қызметі тағайындалды. Ресейдің алғашқы кезекте қозғалатын губерниялары анықталды. 1846 жылғы ұйғарым бойынша Орынбор мен Саратов өңірлерінің жарлыжалқыбайлары аткөлігін сайлады.

	Осы толқынмен Ақмола және Көкшетау уездеріне 3852 крестьян келген. Бұлардың арасында казактар да болды. Олардың хутарлары мен станицалары арнайы бөлінген жерлерде тұрғызылып, тез көтеріліп кетуі үшін ақшалай және заттай көмек көрсетілді, себетін тұқыммен қамтамасыз етілді. Мұндай қамқорлық крестьяндарға жайлы тиді, олардың саны жыл санап емес, ай санап көбейді. 1850 жылғы есеп бойынша Ақмола уезінде барлығы 375370 адам болса, оның 101910ы келімсектер еді.

	Енді крестьян бастықтарының беделі өсті. Оларға орыс шаруалары жақсы жер бөліп бер деп жалынса, қазақтар «мына пәлелеріңді қонысыма таяу орналастыра көрме» деп кішірейді. Ақмола уезі сол тұста алты қоныс учаскесіне бөлініп, әрқайсына әлгіндей басшылар белгіленген. Өткен тарихтың әр сәті қымбат, кейінгілер іздесе бәрін осы еңбегімізден тапсын деген оймен осы учаскелер мәліметтерін де қамти кетейік.

	«Список переселенческих участков, представленных ходокам Европейской России» деген сериямен талай анықтама кітапшалары әзірленген. «Ходокам» деп отырғаны Ресейдің әр губернияларынан көпшілік көшпес бұрын қазақ жеріне жіберілетін шолғыншылар. Олар ел мен жер кезіп, крестьян бастықтарына жолығып, болашақ қоныстанатын аудандарды көріп танысқан. Қайта оралып, көп тобырды бастап келген.

	Әлгі «Список» Ақмола облысын бес уезге бөліпті. Олар: Омбы, Петропавл, Көкшетау, Атбасар және Ақмола.



	Ақмола уезі

	Бірінші участок. Крестьян бастығы – Плахов.

	Сібір темір жолының Петропавл станциясынан түсу керек. Ақмола қаласы бұл жерден почта жолымен 472 шақырым. Екінші участок. Крестьян бастығы – Гриченко.

	Сібір теміржолының Петропавл станциясы. Ақмола қаласы почта жолымен 472 шақырым. Үшінші участок. Көшіқон шенеунігі – Бегичев.

	Сібір теміржолының Петропавл станциясынан түсіп, Алексеев селосына бару керек.

	Ақмола қаласына жүретін тіке почта жолының бойында.

	Станциядан 357 шақырым.

	Төртінші участок. Көшіқон шенеунігі – Плахов. Сібір теміржолының Петропавл станциясы.

	Тіке почта жолымен Ақмола қаласы 472 шақырым.

	Бесінші участок. Крестьян бастығы – Белкин. Сібір теміржолының Петропавл станциясы.

	Тіке почта жолымен Александров селосы – 25, Вишнев селосы 45 шақырым.

	Алтыншы участок. Крестьян бастығы – Водяников. Мәлімет алатын жерлер ретінде Александров, Тұрпан,

	Жалғыз ағаш, Батпақ, Шоқай көл, Нұра, Ас үй тас, Анаркөл елдімекендері көрсетілген. Оларға Ақмола қаласынан Қарқаралыға қарай өтетін тіке почта жолымен бара алатыны айтылған.

	Көкшетау уезі – алты, Атбасар уезі төрт учаскеге бөлініпті. Крестьяндар қоныстанатын жерлердің ішінде Зеренді, Сандықтау, Қима, Бурабай, Есіл өңірлері аталғанда еріксіз күрсінесің. Исі қазақтың небір көрікті, тарихы бай, ұлы тұлғалары туған аймақтар жат қолында жетімсіредіау деп қынжыласың.



	Сол кездегі көшіқонды барынша жеңілдету мақсатымен дала толып жатқан бөліктерге жіктелді. Әр бөліктің топырақ құрамы, шөбі, өзенкөлі – бәрі зерттеліп, ішіндегі жарамдылары крестьяндар мен казактарға үлестірілді. «Общий очерк Акмолинского уезда» зерттеуінде өлке осындай ерекшеліктері бойынша 47 учаскеге тарамдалған. Оларға баға берілгенде төрт белгі негізге алыныпты.

	1. Шөпті жерлердің көлемі және шабындықтардың сапасы.

	2. Су көздері, өзендер мен көлдердің ащытұщылығы.

	3. Қысқы мал жайылымына жарамдыжарамсыздығы.

	4. Егін егуге қолайлықолайсыздығы.

	Қазіргі Астана маңы №35 аудан деп алынып, мынандай сипаттама берілген.

	«Алқап түгелімен Есіл, Нұра және Ақмола болыстарының қыста жайлайтын жерлері. Есіл өзенінің орта ағысы мен Нұра өзенінің төменгі ағысындағы шөлейт. Бұл кең аймақ Арықтың жоны деп аталады, әлгі екі өзеннің бірін солтүстікке, бірін батысқа қарай бұрған дөңес түрінде көсіліп жатыр. Есілге қарай еңкейетін қапталы қуаң, Нұра жағындағы жазық шүйгінді, жаз жайлауға қолайлы.

	Дөңестің кей жерлеріне ойдымойдым тобылғы, үйірүйір шілік кездеседі. Көктемде сасыр қаптап өседі, көдесі селдір, жусан кең таралмаған.

	23 ауданға енгізілген Ереймен болысына айрықша назар аударылғаны байқалып тұр. Осы жерден үш бірдей өзеннің бастау алатындығына байланысты мұқият зерттелсе керек.

	Аудан жоталары оңтүстікбатыстан солтүстікке қарай созылып жатқан Ерейментаудың төңірегін толық қамтиды. Өлеңті, Сілеті және Есіл өзендерін әр бағытқа бұрған, осы өңір үшін өмірлік маңызы бар тау жергілікті ел үшін қасиетті саналады. Қатпарлы, жалаңаш тасты шыңқұздардың қойнаулары жандыжансыз тіршілікке бай. Қадам басқан сайын сыңғырлап ағып жатқан бұлақ, ойдымойдым шүйгін, сіресе өскен үйірүйір қайыңтерек қыс қыстауға, жаз жайлауға таптырмайды. Көп бұлақ тау қойнауларынан өтіп, етекте тоғысады да жіңішке өзендерге айналады. Солардың ішіндегі үлкені – Сілеті. Ол Ерейментаудың батыс қабырғасынан басталып, ұлғая келе солтүстікке бұрылады. Өлеңті өзені таудың шығыс қапталынан қайнарланады. Есіл өзеніне құятын шағын өзендердің бәрі оңтүстікбатыс және оңтүстік өңірінен арналанып шығады.

	Еңселі тау батысқа қарай сездірмей аласарып қоянжонданады. Солтүстігінде Қоржынкөлдің жазығына ұласады, шығысында құба белдерге бөлініп барып үзіледі.

	Ағаш тау қойнаулары мен бұлақтардың төңірегінде кездеседі. Биік жоталардың етек жағындағы тастақта қайыңтерек араласа өседі, ылғалды тұстарын қарағаш мекен еткен, төменгі ойпаттарда шілік жиі ұшырасады.

	Өңір елі ауыз суға негізінен бұлақтарды пайдаланады. Олардан құралған өзендердің де суы тұщы, көктемде қатты тасиды. Солардың бірі Жыланды Есілге, Нұралы Сілетіге құяды. Жартас қарасуы, Көшер, Қызылжар секілді бірқатар өзеншелер жаз ортасына жетпей тартылып, ойдым суларға бөлініп қалады.

	Көлдер тек жазықта кездеседі, олардың кейбірі тұзды, мал іше алмайды.

	Топырақ құрамы да әркелкі. Жыланды өзені жағында анық қаратопырақты жерлер бар, далалық беткейлеріндегі алқаптар да құнарсыз емес. Шөптің барлық түрі бар.

	Крестьян бастықтары осылай әбден зерттелген қазақ даласының бірден бір қожасына айналды. Оларға берілген билік те шексіз еді. Қара шекпендерді қалай орналастырамын десе еркінде. Керек болса атам заманнан құтты қоныс етіп келе жатқан жерінен қазақтарды қуып шыға алады. Мұжықтар легі көбейген кезде мұндай жағдайлар жиі болып тұрған. Келімсектер қатары көбейе келе елді өз беттерімен де ығыстыруға көшті. Жалға алған жерлері үшін ақы төлемеу әдетке айналды.

	Дәлел үшін келтірейік, 1897 жылы казак қоныстарының саны 169ға жетсе, оларға 5 миллион десятина жер тегін бөлініп берілді. Осы ұланғайыр аймақтың байырғы халқы күшпен көшіріліп, малға жайсыз қуаң далаға кетуге мәжбүр болды.

	Н. Бекмаханованың «Капитализм дәуіріндегі Қазақстан мен Қырғызстанның көп ұлтты халқы» деп аталатын зерттеу еңбегінде мынандай деректер келтіріледі. «18711896 жылдары аралығында Ақмола өңіріне 119,1 мың, 18971916 жылдары 731,5 мың, барлығы – 850,6 мың қара шаруа Ресейден қоныс аударды. Қазақстанға қарай жөңкілген крестьяндардың 56,2%ы Ақмола облысына тұрақтады. Торғайда олардың үлесі – 15,3%, Семейде – 10%, Жетісуда – 9,1%, Оралда – 6,3%, Сырдария жағында 3,1% болды».

	Осыған байланысты жер қожасы болып келген қазақтардың Ақмола облысындағы үлес салмағы 18971916 жылдарда 25,96% құрады. Бұл көрсеткіш Торғайда – 31,04; Оралда – 15; Семейде 15% еді.

	Ақмола қайдасың деп қаптағандардың 172,8 мыңы Украинадан, 207,8 мыңы Ресейдің оңтүстігінен, қалғандары орыс империясының қазақ өлкесімен шекаралас губернияларынан келген.

	Осы жер қайысқан ашжалаңаш жұрт қазақтың бейғам, еділжайық өңірінен дәм бұйыртқан құдайларына күндізтүні құлдық ұрумен болды. Олар атажұртында түсіне кірмеген жақсылыққа кенелді. Ақмола облысында келімсектердің әр жеке шаруашылығы үшін 61 десятина құнарлы жер тегін берілді. Сол кезде бекітілетін тәртіп бойынша бір қазақ ауылына 18 десятина жерден келген.

	1. Өрісі тарылып, еңсесі езілген қазақ қалың орысқа шамасы жетпей, жайылымдық жерлер үшін өзара жауласты. Осыған дейін қанжығалылар жер аяғы кеңігенде Сібірге дейін жетіп, қыста Ерейменге тоқтайтын. Енді тарихи қалыптасқан жол жабылып, тау етегінде ошарылып қалғанда, сулынулы алқаптарға талас күшейді. Төртуыл жағымен дауласып, соңы жанжалға айналады, қанжығалының жеті адамы өледі.

	Осы қақтығыс мұнымен тоқтамай өршіп бара жатқан соң керейдің билері мен әлділері ара ағайындық жасап, жылқылы байлар Мәті, Дәулен және кірісіп, қанжығалылар орынсыз киліккен Өлеңті өзенінің жағасындағы жеті қыстауды төртуылға қаратады. Сол жерді екі жаққа шекара етеді. Осымен даужанжал тоқтайды.

	Мұндай алакөздік өңірдің әр тұсында болып тұрған.

	* * *

	Патша үкіметі, әсіресе әсіре ұлтшыл генералгубернаторлар крестьяндық отарлауды неғұрлым тезірек рухани отарлауға ұштастыруға асықты. Сондай жандаралдардың бірі, Батыс Сібір губернаторларының арасында саяси белсенділігімен дараланатын генерал Казнаков орыстардың қазақ арасында саны жай ғана артқанына қанағаттанбады. 1875 жылы Ресей патшасына берген есебінде былай деп жазды.

	«Далалық облыстардың жағдайы айрықша назар аударуды қажет етеді. Қазақтар орыс бодандығын алғаннан бері жаңа елдің азаматы ретінде өзгергені шамалы. Егін шаруашылығымен мүлде айналыспайды. Олар ұланғайыр жерде орыс елді мекендерін алыстан айналып өтіп емінеркін көшіп жүре берсе, өздерін ресейлікпіз деп тек сөз жүзінде ғана сезінетін болады, іс жүзінде баяғы еркіндігін сақтайды. Қазақтарға жақын ірге тепкен казактар болса, оларға ешқандай ықпал ете алмай отыр, керісінше кейбірі олардың тілі мен әдетғұрпын үйренуде.

	Аталған мәселелерді ескере келіп, қазақтардың арасына орыстарды байыппен сіңіре беру керек. Бұл орайда қазақтармен есептесудің қажеті жоқ» («Астана. История столицы и края ХVІІХІХ вв.», «Фолиант». – Астана, 2006, 246бет).

	Генерал бұдан әрі «жартылай тағы» қазақтардың әлауқатын жақсарту деген желеумен оларды орыс крестьяндары арқылы «тәрбиелеуді», яғни орыс дәстүрінің ықпалын күшейтуді ұсынады. Бұл ұсынысты Ресейдің мемлекеттік билігі қабыл алды. Жаңадан көшіқон ережесі жасалды. Ендігі кезекте крестьяндар почта жолдары мен саудакеруен жолдарының бойына қоныстандырылатын болды. Қазақтар мұндай жерлерден орағытып өте алмайды, сауда жасау үшін қайтсе де келеді, орыстармен қалай да араласады, олардың салтдәстүріне біртебірте үйренеді.

	Бұл ұйғарым сөз жүзінде қалған жоқ, көші-қон жөніндегі Батыс Сібір бас басқармасының жанынан «Ерекше комиссия» құрылды. Аталған комиссияға қазақ даласын отарлаудың жаңа тәртіптерін анықтап беру міндеті жүктелді.

	Осы жерде назар аудара кетейік, сол кездегі көшіқон хақындағы ресми деректердің бәрінде орыс шаруаларының қоныс аударуын «Крестьяндық отарлау» деп ашық жазған.

	Міне, енді осы отарлау жаңа мазмұн ала бастады. Генерал Казнаковтың ұсынысымен алғашқы тәжірибе – сынақ түрінде Көкшетау, Атбасар мен Ақмола уездерінің сауда жолдарында орыс селоларына жер бөлінді.

	1879 жылы Көкшетау уезінде осы мақсат үшін 164 шаруаның, Атбасар уезінде 210 адамның, Ақмола уезінде 180 крестьянның әрқайсына 30 десятинадан қолайлы жер берілді. Оларға айтарлықтай жеңілдік жасалды. Атап айтқанда:

	1. Жерді қалауынша таңдауға;

	2. Егер қоныстанушы екі жылдың ішінде жер жыртып, егін салып шаруашылығын жүргізіп әкетсе, салықтардан босатуға үкім шығарылды.

	Мұнымен бірге:

	1. 100 түп жеміс ағашының көшеті;

	2. Қайтарымсыз 20 рубль;

	3. Жер өңдеу құралдары мен мал сатып алу үшін тағы да өтеусіз 20 рубль берілді.

	Патшалық Ресейдің бұл ұйымдастыру шаралары нәтижесіз болған жоқ.

	Қоныс аударушылардың жаңа легі Ақмола, Көкшетау, Атбасар өңіріне қарай ағылды. Есіл өзенінің бойындағы керуен жолдарында орыс хуторлары бірінен соң бірі пайда болды. Олардың тұрғындары құнарлы аймақтар әуелден солар үшін жаралғандай мәресәре еді. Есігінен шықса, Есіл ағып жатса, Есілдің балығын көсіп алса, қырда киігі жортып, тауында арқары асыр салса, көктемде көкорайы, күзде астығы жайқалса, құдайдың сүйген құлы менмін демей, не дейді.

	Осыған дейін Сарыарқаға Самар, Воронеж, Харьков пен Дон жағынан келіп жайғасқан крестьяндардың тез көтеріліп кетуі патша үкіметіне отарлаудың қарқынын бұдан да күшейтуге болады деген ой салды. 1889 жылы Ресей императорына Мемлекеттік кеңес осындай ұсыныспен шықты. Енді крестьяндарға Ақмола облысына арнаулы рұқсатсыз қалаған уақытында өз еркімен көшіп-қонуға болатындығы туралы заң қабылданды. Бұл қадам нәтижесіз қалған жоқ. Сол жылдың алғашқы жартысында ғана облыста 8352 адамы бар 19 село пайда болды. Ал жыл соңында мұндай селолардың қатары 24ке, тұрғындар саны 11740 жанға көбейді. Келесі жылы Орынбор жағынан – 5326, Самардан – 810, Ресейдің еуропалық бөлігінен 15 мың кедейкепшік арыпашып жетті.

	Бұл дүниеде бәрі де шектеулі. Ұлан даланың ерке өзені Есіл де бірде тасиды, бірде тасығансиды. Жерді жерітсең – иесінің наласына, елді елемесең – киесінің жазасына қаласың. Мұны қазақтың атажұрты келімсектерге ұзамайақ ұқтырды.

	18901893 жылдар судың да сұрауы бар дегізген жылдар. Үш жыл қатарынан қуаңшылық болды. Селдіреп шыққан шөп ерте қурап қалды. Егілген егіннен тұқымдық астықты жинап алудың өзі мұң болды. «Жұт жеті ағайынды» екенін дәлелдеп, қара шегіртке қаптады. Айыркүрегін ұстап қалған крестьяндар әйелбалаларын жұтаған үйлерінде қалдырып, уезд орталықтарына сабылды. Бәрінің айтары біреу: «Ашпыз! Көмектесе көріңдер!»

	Крестьян бастықтары мен уезд шенеуніктері селоларды аралып, көз алдарындағы көріністерден шошынды. Жарты жапырақ нанды жағаласа жеген ашарық жұрт, хуторданхуторға жылжып алақан жайған қайыршылар, иесіз қалған үйлер, шаңы шыққан егістіктер...

	Суық хабар Москваға үстіүстіне жетіп жатты. Қазақ жерін бейбіт отарлау саясаты жүзеге аспай қалуынан қорыққан және ашыққан тобырдың ереуілдеп бүлік шығаруы кәдік екенінен үріккен патша үкіметі қолдан келген көмегін аяған жоқ. Ақшалай да, азықтүлікпен де жәрдемдеспек болды. 1891 жылы Ақмола мен Семей облыстарына крестьяндардың жаңа толқынын жіберуге тыйым салынды. Алайда бұл кезеңде Ресейдің өз ішін аштық жайлап алған болатын. Қайда жүрсең де өлім деген, тұйыққа тірілген орыс мұжығы қазақ даласына қарай шұбыруын тоқтатқан жоқ, қайта өршіте түсті. 1891 жылы 82 мың, 1892 жылы 84 мың адам келіп жетті. Бұл апатпен бірдей еді.

	Осы жылдарда қазақ жерінде қанша крестьянның көз жұмғаны туралы дерек жоқ. Бәлкім, ол жайында ресми мәліметтерде көрсетпеу ұйғарылған шығар. Оның есесіне отарлаудың тәсілдері мен жолдары ұдайы жетілдіріліп отырғаны жөніндегі деректер жеткілікті.

	1893 жылы 4 наурызда Ресей патшасы атамекенін тастап ел кезіп кеткендердің Сібір теміржолының бойына қоныстануына рұқсат беретін қаулыға қол қойды. Тағы да қауырт дайындық жұмыстары жүргізілді. Темір жолды қуалай шұбырындылардың жаңа легіне жер учаскелері белгіленді. Осы жылдың 13 маусымында қоныс аудандарын таңдау мен оны дұрыс бөлуді мемлекеттік деңгейде ұйымдастыру үшін айрықша деген атқа ие уақытша жер партиясы құрылды. Оның мамандары қазақтардың иелігіндегі соңғы жарамды жерлерді тартып алуға кірісті. Бейбіт отарлау шырқау шыңына жетті.

	Ақмола облысының статистикалық шолуларында осы өңірге қай жылы қанша крестян келгені анық көрсетілген.





	Осы мәліметтен он үш жылдың ішінде елімізге 1 миллион 906492 адамның көшіп келгенін көреміз. 2 миллионға жуық жан қазақтың, оның ішінде Ақмола өңірінің ең шұрайлы жерлерін басып алды. Отарлау саясаты ойдағыдай жүзеге асты. Алты алаштың баласы өз жұртында кірменің күнін кешкен кемғабыл заман басталды.

	* * *

	Өзінен әлдеқайда қуатты мемлекетпен іргелес болған елдің түбінде тірелер жері – тәуелсіздік. Ал тәуелсіздік атаулының бәрі біртекті емес. Еуропа елдері аяғы тиген жерлеріне ғылым мен білім ала келді. Ресей қара тобырдың қазақ халқы ұстанған дін мен ғасырлар бойы қалыптасқан дәстүрлік мәдениетіне кереғар шала мас дағдыларынан өзге ештеңе бере алған жоқ. Қалаларда қара танытқан біренсаран оқу орны әуелде орыс балаларына арналып, қазақ жастары оларға кейініректе қабылданды. Оның өзінде берілген білім деңгейі мен түрлері қатаң сұрыпталғанды. Бастапқыда тілмаштар ғана даярланса, уақыт өте келе біренсаран мамандықтар бойынша төменгі сатылы мектептер ашылды. Қолы ұзын дәулеттілер Омбыдағы 1813 жылы «Войсковое училище» деген атпен ашылған Кадет корпусына балаларын тамтұмдап жіберетін. Кеңбайтақ өңірде бұдан басқа жоғары оқу орны жоқ еді.

	Ашығын айтқанда, отарлаушылар қазақтың білім алуына құштар да болған емес.

	* * *

	Крестьяндық отарлау хақында айтқан соң тек Ақмола өңірінің ауқымымен шектелмей, бүкіл ел көлеміндегі көрінісін ықшамдап баяндап берсек, артық болмас.

	Сонау ХVІ ғасырда басталған көшу үрдісі уақыт өткен сайын құлашын кеңейтіп, қазақ халқы үшін апатты сипатқа ие болды. 18611919 жылдар аралығында жерімізге 1 миллион 544049 адам қоныс аударған. Бұл тарих ғылымдарының докторы А. Құдайбергенованың дерегі.

	Егер тарихшылар мен демографтардың әр кезде шығарған есебіне жүгінсек, орысқазақ қарымқатынасы басталғаннан бері елімізге 7 миллионға жуық ресейліктер мен украиндықтар, басқа да ұлт өкілдері көшіп келіпті. Бұл құбылыстың саяси себептеріне тоқталсақ, Столыпин реакциясы, Ленин төңкерісі, Сталиннің қуғынсүргіні, Тың игеру болып жалғасады. Бір ғана Сталин қысымынан 2 миллион адам Қазақстанға табан тірепті. Тың игеру жылдарында да осынша жан келді.

	Мұның бәрі дәлелденген деректер. Ал қазақ халқының патшалық Ресей кезіндегі саны әлі күнге дәл анықталмай отыр. Госдуманың Әлихан Бөкейханов сынайтын шешімінде 5 миллион деп көрсетіледі. Біздіңше, бұл назарға алынатын деңгей. Ахмет Байтұрсыновтың төңкеріс алдында: «Иншалла, 6 миллион қазақпыз» дегенін еске алсақ, осы мәліметтің ақиқат екендігіне илана түсеміз.

	Егер аталған сан мемлекеттік тұрғыда және ғылыми негізде бекітілсе, оның әлеуметтікдемографиялық маңызы өлшеусіз болар еді. Біз әр кезеңдегі ел санын сол деңгейде есептеп, жоғалтқанымызды дәл анықтай алар едік.

	Қара шекпендер заманынан бері қарайғы кезеңдердің бәрінде келушілердің сүбелі бөлігі Ақмола топырағына ағылған. Аштық жылдары да солай болыпты. 1922 жылы Самар мен Челябі жағының 470 мың күйзеліске ұшырағандары Ақмола губерниясына қарай шұбырған.





Х. РЕСЕЙЛЕНДІРУ МЕН ШОҚЫНДЫРУ




	Қазақстан тарихы жайлы ғылыми әдебиеттерді қадағалаған адам олардағы ақиқат уақыт озған сайын жұтаңдана беретінін аңғарады. Бұл құбылыс әсіресе мемлекеттік тапсырыспен әзірленген ресми еңбектерге тән.

	1943 жылы «Казогиз» арқылы шыққан «История Казахстанской ССР» оқулығындағы ащы шындықтарды кеңес кезіндегі одан соңғы еңбектер түгілі, тәуелсіз Қазақстанда дайындалған шығармалардан да таба алмайсың. Ақиқат керек болса, шаң басқан архивтерді қопарудан басқа амал қалмайды. Тоталитарлық заманда қолымыз кесілсе, бүгінде айналадан жағалай үркіп, өз төрімізде өзіміз еркін көсіле алмаймыз.

	Жоғарыда атап көрсетілген ғылыми еңбекте «Патша үкіметінің орыстандыру саясаты» деген бөлім бар. Сонда келтірілген деректердің қорытындысы төмендегідей:

	«Ресей патшалығы жергілікті халықты күштеп орыстандыру саясатын ұстанды, оның ұлттық ерекшеліктерін, тіпті туған тілін жоймақ болды. Мұның төте әрі тиімді жолы орыстарды қазақ арасына көптеп орналастыру еді. Оны арнайы құрылған мықты аппарат арқылы жүзеге асырды.

	Түркістан генералгубернаторы 1898 жылғы 6 қарашадағы қаулысымен өңірлердегі губернаторларға нақты нұсқау берді.

	1. Жергілікті қыр қазақтарымен жұмыс істейтін қоғамдық басқару орындарында мемлекеттік тілді шұғыл түрде енгізу қолға алынсын. Осы мақсатпен болыс хатшылары қазақ тілін білетін орыстармен алмастырылсын.

	2. Тез арада болыстар аудармашылары, ақсақалдық төрелік айтушылар мен мирабтар, тәртіпті қадағалайтын жігіттер, барлық полицейлік қызметтегілер, уездік және облыстық мекемелердің штатындағылар орыстармен ауыстырылсын.

	3. Болыс басқарушылары, қалалар старшиналары мен ауыл ағалары, олардың көмекшілері мен үміткерлер, халық соттары қызметіне сайланатындар мен тағайындалатындардың бәрі орысқазақ мектебін бітірмесе немесе ерекше бағдарлама бойынша емтихан тапсырмаса, бұл орындарға жіберілмейтіні туралы арнайы ценз енгізілсін.

	Ресейлендіру, анығырақ айтқанда, орыстандыру мұндай шаралармен шектелген жоқ, крестьяндарды қазақ елін православие дініне жаппай енгізу үшін де кеңінен пайдалану көзделді.

	* * *

	Қазақ халқын православиехристиан дініне көшіру мемлекеттің басты саясатына айналса, оның түпкі мақсатын түсіну қиын емес. Діни сана ұлттық сананың құдіретті негіздері, оны күйрету арқылы ұлттың тарихи тұғырын қиратасың. Діни сенім арқылы қалыптасқан өмірлік салтдәстүрді күл талқан етесің. Миллиондардың өзіне, өзін қоршаған ортаға, үлкен мен кішіге, бүгіні мен болашағына деген көзқарасын түптамырымен өзгертесің. Мыңдаған жылдар бойы жасалған, қастерленген, елдіктің нысанына айналған ұлттың мәдениеті мен өнерін жатсынуына жетелейсің. Бұл айналыпүйіріліп келгенде халықтың өзінөзі талақ етуіне әкеліп соғады.

	Осыдан соң қазақтың этникалық тегінен жиреніп, орыс болуға асығуы ғана қалады. Бұл алып айдаһардың маңайындағының бәрін ысқырына жұтып жатқаны секілді үрейлі көрініс болар еді. Қазақ халқы сондай қауіпқатердің алдында тұрған. Әлихан Бөкейхановтың синод пен үкімет шешіміне ашына қарсы шығуы содан еді.

	«Речь» газетіне 1914 жылы жарияланған осы ресми құжатта тұнып тұрған орыстандыру шараларын Ресейдің бұдан ерте бастағанын айғақтайтын деректерді жоғарыда келтіргенбіз. Оған саясиәкімшілік негіз болатын қадамдар туралы да ішінара сөз еткен едік. Соны тағы да қысқа қайырып өтсек, артық болмас.

	«Далалық болыстарды басқару туралы уақытша ережеде» қазақ жері толығымен Ресейдің мемлекеттік меншігі деп жарияланды. Сұлтандық билік пен округ приказы арқылы басқару жойылды. Сол арқылы генералгубернатордың билігі бұрынғыдан да күшейтілді. Даланы ұсақ әкімшілік бөліктерге шашыратып жіберу ел ішінде өзара таластартыстың көбеюіне әкеліп соқты, болыс сайлауы әлеуметтік дертке айналды. Тізгін ұстағысы келген әлділер мен рудың намысын жыртқан әр атаның жұрты генералгубернатор мен ояз не айтса, соған бас шұлғуға дайын еді. Мұны айқын аңғарған орыс үкіметі қазақтарды саяси жеңумен бірге руханидіни тізе бүктіру қиын емес деп шешті.

	Өзара ынтымағы жоқ, көп ретте ортақ намысты бірер күндік ру намысының қанжығасына байлай салатын, онысына артынан өкініп, қолын мезгілінен кеш сермеп жататын қазақты екінші жағынан әскери биліктің ықпалын күшейту арқылы үнемі үрейде ұстап отыруды көздеді. 1808 жылдан бері қарай Сібір линиялық казак әскері нығайтылумен болды. Қарулы күш қатарындағы казактар ерекше мәртебе мен жеңілдіктерге ие еді.

	1871 жылы әскери реформаға сәйкес қазақ даласындағы казак әскері үшке бөлінді. Соның саны жағынан басымы Ақмола жерінде тұрды, қалған екі құрамы Семей мен Том губерниясын қарауылда ұстады.

	Әскери казактар шынымен де құдайы сүйген ерекше пенделер секілді еді. Олар сырт қарағанда армиядағы қатал тәртіпті сезінген жоқ. Әскери бөлімдер шаруашылық және әкімшілік жағынан басқарылатын поселкелерден тұратын. Бұларға поселкелік басқарма мен атаман жетекшілік етті.

	Ақмола мен Семей облысында осындай 173 поселке мен 35 станица шалқып жүріп жатты. Оларға 5 миллион десятина егістік және жайылымдық жер бөлініп берілді. Бұл ұланғайыр жер екі түрге жіктелді.

	1. Поселкелер мен станицалар жері. Одан әр казак 25 десятина алқапты тегін алды.

	2. Әулетінен әскери офицерлер мен шенеуніктердің жері. Жалпы көлемі ½ миллион десятина.

	Әскердің өзіне ғана тиесілі тұрақты қаржысы болды.

	1895 жылы ол 1 миллион 008536 рубльді құраған.

	Казактардың мемлекет алдындағы негізгі міндеті ат, шап десе тік көтеріліп тұра ұмтылу, бейбіт күндері 3150 жауынгерді сақадай сай ұстап отыру. Ал соғыс бола қалған жағдайда 9 мыңға дейін сарбаз беру, онда да атәбзелімен, қаружарағымен. Қазақтарды осы дүлей күшпен әлсінәлсін ықтырып отыру үшін олардың «бейбіт» жорықтары өткізіліп тұрған. Жаз жайлауда отырған бейғам елдің ту сыртынан аттылы әскер шауып шыға келетін де үстіүстіне мылтық атып, қылышын жарқжұрқ жалаңдатып, қиқулап құйғытатын. Ен дала ұлардай шулап, азанқазан дүрлігіп қала беретін.

	Осындай айбарлы, өзінен басқаны көзге ілмейтін кесірлі көптің жанына қазақтарды қоныстандыру шаралары ерте қарастырылғанымен ешқандай нәтиже берген жоқ. Сырт қарағанда дінге селқос болып көрінетін ел шындығына келгенде өзге танымсенімге илікпейтінін көрсетті. Дәстүрі, мінезқұлқы, тіпті ішіпжеміне дейін бөлек ұлттың мәдениетін қабылдамақ түгілі, оны төмен санады. Алайда жат дін мен әдетғұрыпқа тамтұмдап пейіл бергендер де кездесті.

	Дәлелдер тілімен сөйлейік.

	1864 жылғы 20 тамызда Сібір қазақтары облысының әскери губернаторы Батыс Сібір генералгубернаторына қазақтарды христиан дініне тарту шараларының қорытындысы туралы ақпарат жазады. Оны құпия түрде жөнелткен.

	«Жоғары мәртебелім, маған үстіміздегі жылдың 15 мамырында №101 нұсқаумен қазақтарды православие дініне енгізу жөнінде қорытынды жасау тапсырылды. Осы тапсырманы орындай отырып, жоғары мәртебелі мырза, сізге мына жайларды мәлімдемекпін. Сібір қазақтары облысының жері шамамен 750 мың шаршы шақырымды алып жатыр. Осы ұланбайтақ өңірдің негізгі халқы Сібір қырғыздары делінетін ордалықтар. 1863 жылғы санақ бойынша олардың 140013і ерлер, 123202сі әйелдер.

	Олардың арасында орыстардың аз болуы біздің тұрмыс салтымызбен танысуына мүмкіндік туғызбай отыр. Соған қарамастан даладағы православиялық бағыттағылардың қатары жыл өткен сайын көбейіп келеді, әсіресе сауда жолдарының бойында. Орыс тұрғындарының көбеюі арқылы қазақтардың өркениетке жақындауы арта түсетіндігіне күмән жоқ.

	Қазақтар, жалпы алғанда, мұсылманбыз дегенімен діндарлығы соншалықты айқын аңғарыла қоймайды, әсіресе солтүстік бөлігінде. Оңтүстік жағында, яғни Есіл өзенінің арғы бетінде және Қарқаралы округінде фанатикалық исламның ықпалы күшті, сондықтан бұл жерлерде миссионерлердің христиан дінін ашық уағыздауы қауіпсіз емес.

	Солтүстік қапталдағы, оның ішінде Ақмола, Көкшетау және Баянауыл округтерінің казак әскери желісіне жақын көшіпқонып жүрген қазақтары орыс тұрмысымен аздыкөпті танысып үлгерді. Олардың орыстармен және казактармен арада қарымқатынасы бар. Осындай кейбір қазақтар, әсіресе кедейлері казактарда жалшылықта жүріп, православие дәстүрлеріне көз үйретуде. Алайда бұл аздық етеді және қазақтардың ішіндегі татар молдаларынан мұсылман дінінде тәрбие алған білімді әрі дәулетті қазақ әулеттері бұл мәселеде үлкен кедергі болып отыр.

	Осының бәрін сараптай келгенде мынандай қорытынды шығаруға болады: орыс елді мекендері мен казактар станицаларының жанында көшіпқонып жүрген қазақтардың арасында, атап айтқанда, әскери желіден 10 шақырымдық шеңбердегілердің арасында христиан дінін байыппен ашық насихаттау ордалықтардың тарапынан фанатикалық қарсылық туғызбайды. Осындай қадамға бару үшін алдымен әкімшілік дайындық шараларын жүргізген дұрыс деп есептейміз. Христиан дінін қабылдаған қазақтарға жер бөлу кезінде, басқа да мәселелерде жеңілдіктер жасалып, сонымен бірге қаржылай көмек көрсету қарастырылса. Мұндай қадамдар, менің ойымша, қазақтардың арасында христиан дінін таратуды жеделдетеді және халықтың жоғары әрі ықпалды тобының бұл бағыттағы қарсылығын тойтарады, қоғамдағы тәртіптің сақталуына ықпал етеді» («Казахскорусские отношения в ХІІІХІХ веках (17711867 годы»), Издательства «Наука», 501502беттер).

	Сібір қазақтары облысы әскери губернаторының бұл ақпаратынан қазақтарды христиан дініне енгізуге зор мән бергенін, бірақ бұл орайда айтарлықтай нәтиже жоқ екенін көреміз. Елдің көзі ашық, көкірегі ояу азаматтары ислам дінін қорғаған, айнала жұртты ықпалында ұстаған.

	Мұндай жағдайдың Ресей билігін де, православие дінінің басшыларын да қанағаттандырмайтыны анық. Олар енді әскери губернатор ұсынған шараларды жоспарлы жүзеге асыра отырып, мұсылман дінінің ықпалын төмендетуді де қарастырды. Оны сол діннің беделділері арқылы орындаудың жолдары іздестірілді. Генералгубернаторлар мұсылман мешіттерінің указной молласы деген қызмет енгізіп, оған өздері ұсынған адамдардың сайлануын қадағалады. Мұндай дін жетекшілері исламды уағыздаған сияқтанып, іс жүзінде оның күшеймеуіне қызмет етті.

	Ақмола орталық мешітінің указной молласы Юсуповтың 1865 жылы губерния әкімшілігіне берген мәліметінен осының салқынын аңғара аласыз. Мәлімет «Ақмола округіндегі мектептер мен мешіттердің саны туралы ведомость» деп аталады. Сол мәліметтер арнайы бекітілген үлгі бойынша толтырылған.





	«Ескерту: 1) болыстарда осы аталып көрсетілген моллалардан басқа балаларға дәріс беріп жүрген арнайы рұқсаты жоқ татар және қазақ моллалары көп. 2) Жоғарыда келтірілгеннен басқа мешіт мектептері жоқ. Оның есесіне қазақ байлары балаларын молла жалдап оқытады. Ақысын ақшалай төлейді немесе мал береді» («Казазхскорусские отношения в ХVІІІХІХ веках (17711867) годы», 526527беттер).

	Осы мәліметтерді қарап отырып, Ақмола қаласындағы мешіттің указной молласы Ысқақ Юсупов ел ішінде ислам дінінің қанат жаюына ынталы болса, болыстарда әлділердің кісі жалдап балаларына рұқсатсыз мұсылманша білім беретінін хабарламас еді деп ойлайсың. Бәлкім дінімізге ие болғансып жүрген имамдардың христиан жансызына айналу кезеңі осы тұстан басталған шығар. Олар кеңес заманында да түгелдей осындай бітімде болды, қазіргі күнде де дін мұсылман деп ауыздығымен алысып тұрған жоқ.

	Патша үкіметі генералгубернаторлардың қолымен діни отарлау саясатын осылай бір демдеп алған соң миссионерлік насихатты еселеп күшейтуге бел шешіп кірісті. Бұған дәлел шаш етектен.

	Ақмолада 1907 жылы императрица Мария Федоровнаның бүкілресейлік миссионерлік қоғамының бөлімшесі ашылды. Бұл қоғам осыдан 39 жыл бұрын Москвада құрылған болатын.

	Оның түрлі қоғамдық әлеуметтік топтардың өкілдерінен іріктелген мүшелерінің саны 11 мыңнан асып түсіп, Ресей мен одан тысқары жерлерге ықпалы жүріп тұрған, дәуірлеген кезі еді.

	Қоғамға айрықша мән берілгені соншалық, қызметін Москва және Владимир митрополитінің өзі реттеп отырды.

	Осындай беделге ие ұйымның қолын ешкім қаға алмайтын, қоғамнан тапсырма алған миссионерлер Сібір мен Еуропалық Ресейдің орыс емес ұлттары арасында христиан дініне үгіттеуді уақыт өткен сайын күшейтті. Соңғы жылдары Солтүстік Америка мен Жапонияға да шыға бастады. Қоғам олардан қаржы аяған жоқ. 1907 жылы Сібір миссиясына 123428, Еуропалық Ресей миссиясына 73189, Жапония миссиясына 18120, Солтүстік Америка миссиясына 3600 рубль бөлді.

	Күшқуатын мемлекет пен императорлық дін орталығынан алған қоғам Ақмола жеріне табан тіресімен Қазақ миссиясын ашты. Оның жеті ұйымы Ақмола мен Семей облысын шарлап кетті. Бұлармен бір мезгілде әйелдер бөлімдері пайда бола бастады.

	Миссияның орталығында арнайы дайындықтан өткен 20 адам жұмыс істеді. Басқару аппараты мына қызметтерден құралды:

	1. Архимандрий;

	2. Үш иеромонах;

	3. Жеті священник;

	4. Төрт дьякон;

	5. Бес псаломшы.

	Осылардың жанын сала ұйымдастыруымен аз ғана уақыттың ішінде ел ішін аралайтын миссионерлердің саны 8528 адамға жетті, бұлардың 299ы басқа ұлттардан.

	Қазақ миссиясы осылай бұғанасын бекітіп алған соң мұсылмандарды шоқындыру үшін қажетті шаралардың бәрін жүзеге асырды. Облыстың әр тарапынан мектептер ашты. Оларда сол жылдың өзінде 149 ер бала мен 58 қыз оқыған. Бұлардың 17сі жаңадан шоқындырылғандар.

	Мұнымен қатар христиан дініне енгізілген төрт бала мен сегіз қыз қалалық училищелерге жіберілді. Олардың білімі де, күтімі де тегін болды. Миссия көмек сұраған өзге діндегілерге қайтарымсыз 800 рубль, қайтарыммен 200 рубль бере алатын.

	Мұндай көлемдегі қаржы үшін талайлардың христиандықтан қаша қоймайтынын білетін.

	Мен императрица Мария Федоровна құрған қоғамның кең ауқымдағы осындай христиандық ісқызметімен танысқан соң ислам дінін арғыбергі заманда дәл солай дәріптеп жүрген кім бар деп ойладым. Ислам барлық уақытта шабуылдың өтінде жүрді, алайда іргесі де, діңгегі де шайқалған жоқ. Ресей секілді алпауыт әрі қатыгез империяның бұғауында сан жылдар сарсылған қазақтардың біренсараны ғана христиандыққа өтті, елдің қалыңы өз дінінен айныған жоқ. Қазақ ұлты тек осының, дініне, рухына, атабаба аманатына беріктігінің арқасында өзінің бітімболмысын сақтап қалды.

	Иә, өзге дінге жалғызжарымдар ғана пейіл берді. 19071910 жылдардағы әлгі миссионерлік қоғамның есебіне көз салсаңыз, олардың өздері белгілі мерзімдерден соң төл дініне қайтып оралған.

	Жылдар бойы төккен тер мен жұмсалған қыруар қаржы күткендегідей нәтиже бермесе де патша үкіметі мен синод алған бетінен қайтқан жоқ. Олардың кезекті мемлекеттік деңгейдегі ірі қадамы жайлы ақпар «Речь» газетінің 1914 жылғы 22 қаңтардағы санында жарияланған. Оны сәті түсіп қолымызға тиген соң 1991 жылы Ақмола облыстық «Қараөткел» газетіне 11 қыркүйекте берген едік. Сол тарихи құжатты түпнұсқа күйінде тәржімаламай ұсынуды жөн көрдік.





	Открытое письмо членом Госдумы



	Переселенческое управление озабочено не одной раздачею казенной земли в Киргизской степи лицам всех сословий: малоземельным К.Н. Кочубеям. КасаткинымРостовским, гр. Медем др., а также подготовкою Киргизского (казахского) народа к «Восприятию православнохристианского вероучения».

	Вот документ которым руководствуется производитель работ, наделяя киргиз земледельческой нормою и исполняя точное указание центральной власти.

	Святейший синод по определению от 5(26) апреля сего года за №3067, признал желательным, чтобы при землеустроительных работах на местах поселения киргиз, киргизы – магометане и киргизы православные были поселяемы вместе с русскими крестьянами с тем, чтобы при поселении их с русскимикрестьянами число киргизмагометан не превосходило бы половины православного населения данной местности дабы православные люди при решении всех вопросов касающихся их хозяйственного быта и нужд, могли иметь преимущество перед инородцами.

	Указанными мероприятиями, по мнению св. синода киргизское население степных областей и Туркестанского края может быть подвинуто к восприятию православнохристианского вероучения.

	Главное управление землеустройства и земледелия сообщая об этом высказались за желательность совместного поселения киргиз с русским, как в целях распространения и укрепления православие среди иноверцев, так и в виду возможности этим путем достигнуть скорейшего приобщения туземного населения степных областей к русской государственности и русской культуре и слияния его с русскими. Об этом сообщаю Вашему высокородию для зависящих распоряжений, подлинное за надлежащим подписом.

	«Г.Г. заведывающим подрайонами и крестьянским начальникам.



	Настоящая копия уведомления военного губернатора Уральской области от 12 июня сего года №11400 о совместном устройстве православных и магометан, препровождается вашему высокоблагородию для руководства и исполнения.

	Июня 27 дня 1912 года №9373.

	За заведывающего переселенческом делом Константинов. И. об. секретаря

	П. Арсеньев.

	Н. Арсеньев».

	После высочайшего указа 17 апреля 1905 года св. синод находит возможным свое вмешательство в дело веры инославных в форме давления на хозяйственную жизнь 5миллионного Киргизского народа, а главное управление землеустройства и земледелия, после Высочайшего указа 12 декабря 1904 года рекомендует местной администрации и чинам переселенческого управления исполнить не законное определение св. синода.



	«Закон 3го июня», благодаря стараниям охотников на киргизскую землю из князей и графов, лишил нас права защиты с трибуны Государственной Думы.

	Надеюсь что г.г. депутаты обратят свое внимание на то, что в приведенном документе налицо вопиющее нарушение законов и что депутаты воспользуются 35 и 58 ст. ст. учреждения Гос. Думы.

	Член 1ой Гос.Думы Алихан Букей–Ханов. Газете «Речь» 22 января 1914 г.



	Қазақтарды орыстармен араластыру, басқа мәдениетке жүгіндіріп, христиан дініне енгізу арқылы ұлт ретінде жоюға арналған патшалық Ресейдің кезекті әрекеті мен оған Алаш ардақтысы Әлихан Бөкейхановтың азаматтық қарсылығы осындай.

	* * *

	Генералгубернаторлар өздерінің қарамағындағы елдің ұлттық және діни құрамын жіті бақылап отырған. Ақмола уезінің тұрғындары 1890 жылдары діни сенімдері бойынша былай жіктеліпті:

	Православиялықтар – 52020;

	Баптистер – 408;

	Лютерандар – 3786;

	Старообрядтықтар – 712;

	Молокандар – 495;

	Сектанттар – 381.

	Бұлардың бәрі орыстар болды, олардың ішінде славяндардан басқа ұлт өкілдері кездеспеген.

	* * *

	Ресей империясының қазақ халқын христиан дініне енгізу жөніндегі саясатына тағы да тоқталсақ, осы шаруаны алғаш Тобыл діни консисториі қолға алыпты. Ол 1864 жылы Петропавл қаласында қазақтарды шоқындырумен айналысатын мекеме құруды ұсынып, Сібір қазақтары облыстық басқармасына хат жазады. Ақмола, Көкшетау, Атбасар уездері қазақтарының шоқынуға ниеті қандай екенін білуді сұрайды. Бұл хатқа «әзірге шоқына қоятын қазақ жоқ» деген жауап беріледі.

	Бұдан былай қарай шоқындыру ісіне мемлекеттік мән беру үшін «Миссионерлік қоғам» құрылды. 1869 жылы Қазан қаласында осы қоғамның 1съезі өткен. Съезд жарғысында мынандай міндеттер қойылады: Ресей империясында тұратын христиан еместерді православиеге көшіру, шоқынғандар санасында христиан дағдысын сіңіре беру, оны алдымен қазақтардың арасында жүргізу. Осының алғашқы қадамы ретінде Ішкі істер министрлігі мешіттердің жанындағы мектептерде орыс тілі сабағын енгізуге бұйрық берді.

	1876 жылы Ақмола облыстық губернаторы шоқындырудың жайы туралы қатынас жазған. Одан мына жолдарды оқи аласыз: «Православие миссионерлік қоғамының дүниеге келуі Ресейдің басқа да христиандық ұйымдарының ісін құлшындыра түскені байқалады. Соның бірі Тобыл консисториясының преосвещенигі Абрам 1889 жылдың жазында Көкшетау, Атбасар уездерінде болған екен. Көкшетау оязы осы сапар жөнінде облысқа түсірген ақпарында былай дейді: Көкшетауда шаруасымен жүрген болыстармен және станица жатағы тұрғындарымен кездесіп, христиан дінінің дұрыстығы жөнінде әңгіме айтты. Кейбіріне қасиетті жазбалардың қазақшаға аударған кітапшаларын ұсынды. Бұл кездесу қазақтар арасында әр саққа жүгіртілді. Осыдан екіүш жыл бұрын Меккеге барып қайтқан Қожахмет Саддин дереу болыстарды аралап кетіп, қазақтарды дініне берік болуға, жалпы дінге бекем болу үшін облыста мүфти қызметі болу керектігі жөнінде мәселе көтеріпті».

	1893 жылдың қаңтарында Том және Семей епископы Макари Дала бас губернаторына қазақ арасында жүрген татар, бұхарлар мен түріктердің негізгі мақсаты ислам дінін күшейту екенін айтып, бұдан былай қарай мешіт салуға тыйым салынуын, татарлар мен бұхарларды қазақ жерінен әскери күшпен қуып шығуды өтінеді.

	Священик Иоан Никольский 1893 жылы Семей облысы губернаторына жазған хатында шоқынған қазақтарға арнайы жер бөліп, оларды елден жырақтатып тастауды ұсынады. Олар мұсылмандардың ықпалынан аулақ болуын, ислам дініне қайта кіріп кетпеуін ескертеді. «Қазақ миссионерлік қоғамы» осы губернаторға: «қазақтарды православие мен отырықшылыққа неғұрлым көбірек тарту үшін орыстар мен жаңа шоқынған қазақтарды селоға аралас отырғызған жөн бола ма, қалай? Осындай жағдайда ғана жаңа шоқынғандар орыстың әдетғұрпы, салтсана, тілін, христиан дінінің міндеттерін, жер өңдеу тәсілдерін, жалпы ауыл шаруашылығын жүргізуді тез үйреніп алар еді. Ал шоқынған қазақтарды бірыңғай ауыл қылып қоныстандыру – оларды орыстандыру саясатына мүлде сай келмейді», – деп ой салады.

	Торғай облысы губернаторы 1897 жылы Орынбор бас губернаторына: «Қазақтар арасында мұсылман діні сіңді дегенше, дала өлкесіндегі орыс ісі кері кетті деңіз де қойыңыз. Бұл өз кезегінде нағыз дұшпан ықпалының күшейе түскенін дәлелдейтін болса керек. Мұның бәрін қазақ арасында жасап жүрген татарлар», – деп жазады. Ал Ақмола облысының губернаторы оқыған татар, сарттарды рұқсат қағазы болса да елден қуып шығуды ұсынып үстіүстіне байбалам салады. Осылардың негізінде Дала бас губернаторының 1905 жылы

	«Дала өлкесіндегі ислам жағдайы жөнінде» хаты әзірленді. Татарларды діни бөліп тастаудың жолдары ойластырылды. Оларды Орынбор діни жиынында қалдырып, қазақтарды жергілікті әкімшілікке тапсыру тәртібі дүниеге келді. Орыстандыру саясатына оқыған қазақ зиялылары қарсы шыға бастағандықтары, мешіт салушылар мен қажыға барушылар көбейгені, әзірге қан араластыру арқылы христиандандыруға ерте екендігі үстіүстіне талқыланып жатты. Бұл саясат ел ішінде қарсылық туғызды. 1905 жылы Ақмола уезі Ереймен, Қоржынкөл болыстарындағы «Керей» тобы, одан кейін Семейдегі Мұқыр, Шыңғыстау, Бұғылы, Шаған, Қызыладыр қазақтары қабылдап, он үш мыңдай адам қол қойған Хұзырхат Министрлер кеңесінің төрағасына жөнелтілді. Онда қазақ даласында орыстандыру шаралары ашықтанашық жүргізіліп жатқаны, малдың өрісі тарылғаны, жерді қарашекпендер опырып ала бастағаны, адам құқы аяққа басылғаны, діни бостандық жоқтығы баяндалып, мынандай талаптар қойылған:

	1. Ождан бостандығы, діни наным бостандығы болсын. Қазақ, татар, араб тіліндегі діни кітаптарға цензура тоқтатылсын. Метрикалық тіркеу дін басқармасына берілсін.

	2. Ауыл мектептерінде қазақ әліппесі оқытылсын. Сабақ қазақ тілінде де жүргізілсін.

	3. Қазақ тілінде газет шығарылсын, ол цензурасыз болып, баспахана ашылсын.

	4. Қазақтар мекен етіп отырған жерлер солардың меншігі деп танылсын.

	5. Облыстық басқармаларда қазақ тілінің тілмаштары болып, ісқағазы қазақ тілінде жүргізілсін. Сот қызмет етіп отырған халықтың тілін білсін.

	Бұл талаптардың ішінара орындалғанын тарихтан білеміз. Қазақ газеттері, баспахана ашылды, бірақ цензура қатаң болды. Губернатордың рұқсатынсыз мешіт салу заңсыз деп танылды. Қазақ тілмаштары пайда болды, алайда олар қатаң сұрыптаудан өткізіліп, Ресейге соның саясатына берілгендер іріктелді. Қазақтарды христиан дініне тарту, ислам дініне қысым жалғаса берді. Мешіттер жанындағы мектептерге бақылау күшейтіп, аралас мектептер көбейтілді.

	Елде мектеп ашу Ресейдің отарлық саясатынан тыс қалған жоқты. Даланы сауаттандырудың астары болды. Осы мектептерде оқыған қазақ жастары түбінде ресейшіл болып жетілуі тиіс еді. Бұған сол тұста бір бөгет кесел жасағандай болатын. Қазақ мұғалімдерінің тапшылығына байланысты мектептерде татар ұстаздары сабақ берді де олар қазақ балаларын татар жағына бейімдей бастады. Осыны сезген Ресей Білім беру министрлігі 1876 жылы патша ағзамға мынандай ұсыныстар түсірді.

	– Іс қағаздарын жүргізуде татар тілінің орнына қазақ тілін қолдану;

	– Осыған байланысты татар аудармашыларын қазақтармен алмастыру.

	Бұған патша ағзам «келісуге болады» деп қол қояды. Білім министрлігі іске көшеді. «Торғай уезінде мынандай тәжірибе бар, – делінген оның бір есебінде, – онда орысқазақ мектебін бітіріп келген қазақ жастарына алдымен ісқағаздарын жүргізу тәсілдерін үйретіп алып, содан кейін олармен орыс хатшот жүргізушілерін алмастырады екен. Осы тәжірибеге көшетін шығармыз».

	Мұның екінші мақсаты да болды. Орысқазақ мектептерін көбейту арқылы мұсылман мектепмедреселерінің тынысын тарылту қажет еді. Білім беру министрлігінің мына бір баянына зер салайық. «Бұл мақсатқа жетудің жолы бар, – делінген онда. – Ауылдағы мұсылман мектептері Қазан татарлары мен Орта Азиядан шыққан мұғалімдер қолында. Қазақ балаларына мұсылман дінінің артықтығын айтып, бойларына фанатизм рухын сіңіріп жатқан солар. Алдымен дала өлкесінен осыларды аластау керек. Сонан соң біз ауылдардағы мұсылман мектеп, медреселерін сәтімен орналастырылған орысқазақ мектептері арқылы ғана өмірден ығыстыра алар едік». Бұл күрестің ондаған жылдар бойы үздіксіз жүргізілетініне Ақмола облысы губернаторының патша ағзамға 19101911 жылдары жолдаған есебі дәлел. Онда орысқазақ мектептерін ашу қымбатқа түссе де тоқтатылмайтыны айтылады. Ал осы губернатор 1898 жылдың өзінде Дала бас губернаторына былай деп жазған: «Мектеп ісі әр ұлттың өз ықтиярына берілген. Солардың басын қосуға аралас мектептер ашу арқылы ғана қол жетер еді. Мұндай мектептердің мақсаты тек білім беру ғана емес,сонымен бірге басқа дін адамдары арасында христиан діні мен орыс мәдениетін тарату болуға тиіс». Міне, атышулы аралас мектептер осылай дүниеге келген.

	Осы орайда Ресейдің қазақ даласында қазақ қыздарының мектептерін ашуы да орыс саясатының жемісі екенін айтпақпыз. Ресей миссионерлері қазақ әйелінің отбасында беделге ие екенін, айтқанын өткізе алатынын жақсы білген. Соған сәйкес қыздары орысшыл болса, ертең шаңырақ көтеріп үйлі болғанда, балаларына ресейлік тәрбие береді. Мәселе, міне осында еді. Мұндай мектептер Ақмола облысы губернаторының атап көрсеткеніндей, қазақ санасын діни ықпалдан тазартатын сенімді құрал еді. Ресейшіл болған қазақты одан әрі шоқындыруға жол ашылар еді.

	Патшалық Ресейдің шоқындыру саясаты туралы деректі әңгімені одан әрі жалғастырсақ, большевиктер исламға қарсы шайқаста сол кездегі режимнен кем түскен жоқ.

	Ғасырымыздың 20-жылдарынан бастап, Ақмола губерниясында мұсылман дініне қарсы козғалыс қыза түсті.

	«Дін – апиын» деген атпен барлық жерде молдаларға, діннен туындайтын дәстүрлер мен әдет-ғұрыптарға қатаң тыйым салынды. Осы солақай науқанның барысында қазақ халқының ислам уағыздарына қатысы жоқ тарихи салттары да құрбандыққа шалынып жатты. Бұған архивте сақталған мына деректер толық айғақ бола алады.

	Ақмола губерниялық партия комитеті үгіт және насихат бөлімінің барлық аудандық комитеттерге исламға қарсы күресті күшейту жөнінде жолдаған хатынан (14 наурыз, 1927 жыл).

	«Мұсылман дінінің қазақ, татар жұртшылығына ықпалы күшті. 1926 жылы мұсылмандардың Бүкілресейлік съезіне делегаттар жіберу үшін елден 2000 сом жиналды.

	Діни мектептер, губернияда онша көп емес, үшеу. Оның екеуі Петропавл, біреуі Ақмола қаласында. Мұндағы мектепте 80 адам оқиды. Таяуда осындай тағы да 7 мектеп ашуға өтініш жасалды.

	Діни адамдар ересектер үшін медресе ашуға ұмтылып жүр. Ақмоладағы бір имам өзінің үйінде 20 кісіні оқытуда. Бізде жасырын ұйымдастырылған мектептер де бар болып шықты. Губернияда олардың саны – 11 109 адамды қамтиды.

	Діни адамдар өмірге бейімделе бастаған. Ислам шариғатында төрт әйел бір еркекке тең. Ал Атбасар уезінде бір әйел махалла кеңесіне мүше болыпты. Олар осындай жолмен әйелдердің ықыласын өзіне қаратпақ.

	Байлардың қолпаштауымен діни қауым мешітке салық салмау, оларды тіркетпеу, совет мектептерін қаралау секілді әрекеттерге көшті. Ал дінге қарсы күрес жүйесіз, науқандық сипатта ғана жүргізілуде. Діни насихат біздің үгітімізден әлдеқайда ықпалды. Губернияда дінге қарсы насихатты өрістететін, жақсы дайындалған мамандар жоқтың қасы. Болжамды есепке жүгінсек, губернияда өз ісін жете білетін 153 имам, 78 муездин, 2 ишан бар.

	Дінге қарсы үгіттейтін әдебиет нашар жаздырып алынады. Мәселен, «ФЭН эм ден» (Наука и религия) журналы губерния бойынша 57 дана ғана тарайды. Ал отарлық діни басқарманың «Ислам» атты журналы 43 дана мөлшерінде қолға тиеді.

	Ислам дініне қарсы насихатты күшейту үшін мұсылмандар арасында мына шараларды жүзеге асыру керек.

	1. Ислам мәселесі жөніндегі дінге қарсы үйірмелер мен ұялардың жетекшілері даярлансын.

	2. Исламға қарсы насихаттың мазмұны мен методикасы белгіленсін.

	3. Мұсылмандар арасында жүргізілетін исламға қарсы маңызды шаралар анықталсын.

	4. Құдайсыздар одағының органдарындағы жұмысқа жоғарылату үшін үйірмелердің неғұрлым білікті және қабілетті мүшелері анықталсын.

	5. Даярлығы жақсы жолдастар исламға қарсы күрес мәселесі бойынша баспасөзде сөйлеуге дайындалсын.

	6. Жергілікті діни ұйымдар туралы деректер жиналсын.

	7. Совет аппаратының түрлі жолдармен діни мектептер ашуға көмектесетін, оларды таратумен айналысатын қызметкерлеріне қарсы аяусыз күрес жүргізілсін.

	8. Совет, әкімшілік және сот органдарымен бірлесе отырып, Совет үкіметінің заңдарын бұзатын, Советке қарсы үгіт жүргізетін ислам дінінінің адамдарына қарсы күрес жолдары белгіленсін.

	9. Тұрғындардың арасында ауызша және баспасөз арқылы діни ұйымдарды қаржыландыруға ақша беруді тоқтату жөнінде түсіндірме жұмысы жүргізілсін.

	10. Пионерлер арасында атааналарының қостауымен діни мектепке баратындар байқалады, сондықтан атааналармен, пионерлермен жұмыс күшейтілсін.

	11. Қазақ және татар мектептеріне саяси білім мен исламға қарсы насихат мәселелері енгізілсін.

	12. Мұсылман әйелдерінің арасында оларды діннен қорғау жұмысы жүргізілсін» (Солтүстік Қазақстан облыстық партия комитетінің партия архиві).

	Ақмола губерниялық партия комитеті мұсылман секциясының 1927 жылғы маусымдағы хабарынан:

	«1926 жылға дейін исламға қарсы үгіт сылбыр жүргізілді. Қазір мұсылман секциясы 6 айлық жоспар құрып отыр. Екі кеңейтілген кеңес өткізілді. Алғашқысына 6070 қазақтар мен татарлар қатысты. Соңғысы 100 адамды қамтыды. Ораза мен құрбан айтына қарсы науқандық жұмыстар өрістетілді. Сегіз ауылда айт кезінде діннің зияндығы жөнінде лекциялар оқылып, 3,5 мың адаммен әңгіме өткізілді» (Солтүстік Қазақстан облыстық партия комитетінің архиві).

	Ақмола губерниялық партия комитетінің өлкелік кеңеске жолдаған қарарларынан:

	«Ақмола губерниясында 417775 қазақ, 24230 татар дінге сенеді. Кейінгі кезде мұсылман мектептерінің беделі өсіп отыр. Олардың үштөрті ашық жұмыс істейді, жасырын ашылғандары өте көп, біздің есебіміз бойынша – 23. Соның біреуі ғана жабылды. Бұл исламға қарсы күресе алмай отырғанымыздың көрінісі.

	Мұсылмандардың Бүкілодақтық съезінен кейін дінге үгіттеу күшейді. Енді мына күрес тәсілдерін күшейту керек:

	– Партия, комсомол ұйымдары бар жерлерде дінге қарсы «Дагриляр» ұйымдары құрылсын. Оған құдайсыз мұғалімдер тартылсын;

	– Жаратылыстану жүйесінде әңгіме өткізгенде діннің зияндығы баса айтылсын;

	– Дінгеқарсыспектакльдеркөрсетілсін»(Бұлдасолархивте). Ақмола округтік комитетінің шіркеулер мен мешіттерді жабу қозғалысын бақылауға алу жөніндегі қаулысынан:

	«Дінге қарсы қозғалыстың күшеюіне байланысты Промышленный ауданында 17 шіркеудің 12сі жабылды. ГПУ бастығы Петров жолдасқа бұл қозғалысты зерттеу тапсырылсын. Жабылған мешіттер мен шіркеулерге тез арада материалдар толтырылып, жергілікті орындарға оларды ыдырату жөнінде қатаң нұсқау берілсін. Тиісті шара қолданбаған әкімшілік бөліміне сөгіс жариялансын.



	Председатель Бычков

	Секретарь Голяковский»

	(Ақмола облыстық партия комитетінің архивінен).



	Жылдар өтті, қазақ елінде ислам діні еркіндік алды. Соған қуанып үлгермей тағы бір қатерге тап келдік. Қазіргі Қазақстан әлемнің толып жатқан тұрпайы діндеріне кең жол ашып отыр. Демократияның тиімді жағы мен тиімсіз қырларын саралап екшемей, еуропалық өркениетке көзсіз ұмтылған билік ислам тәлімінен тағылым алмай жаңылысуда.

	Осының бәрін көріпбіліп жүріп қынжыласың. Бұл қазақ өзіне керегін өзі таңдап, тарихи құндылықтарын өз еркімен қорғауға қашан қол жеткізер екен. Кешегі әсіре коммунистердің орнына бүгінде әсіре демократтар келді, олар қазақтың ұлттық қанын дүмбілездікпен сұйылта берсе, түбінде жаратқан иеміздің наразылығына душар да болар.





ХІ. МАЛ ШАРУАШЫЛЫҒЫ. ӨНЕРКӘСІП




	Ақмола облысының ежелгі тұрғындары арғын, қыпшақ, керей елі отарлау қыспағының барлық кезеңдерінде салтын да, дінін де, ұлттық намысын да сақтай жүріп, заманның ыңғайымен жаңа шаруашылық қоныстарына бейімделе білді. Олар дәстүрлі кәсібін өркендетумен қатар жер қыртысын орыс крестьяндарынан кем игерген жоқ.

	1899 жылы Ақмола өңірінің қазақтары 850 мың 699 пұт бидай, 237 мың 491 пұт арпа, 44 мың 382 пұт тары және 257 мың 322 пұт сұлы жинаған. Ал облыс бойынша барлық дәнді дақылдардан 13 миллион 068884 пұт өнім алыныпты.

	Осы деректерді мұқият тіркеген Ақмола облыстық статистикалық комитеті қазақтар енді өздерін қажетті астықпен қамтамасыз ете бастады дейді. «Олар, – деп жазады комитет қызметкерлері, – егін шаруашылығымен крестьяндар секілді ала жаздай тұрақты айналыспайды, көктемде қара топырақты аймақтарға тұқым сеуіп, күзге қарай жайлаудан қайтқанда жинап алады. Ауа райының ерекшеліктеріне сәйкес егістік жерлерді өзгертіп отырады. Қуаң жылдары бұлақтардың маңына себеді. Бұл өнімді біркелкі жинауға мүмкіндік береді. Олар өздерінің астығын «Ақ бидай» деп атайды. Оның дәні ірі болады».

	Тағы бір деректе қазақтың егін алқабын кеңейтіп келе жатқаны айтылған. 18751882 жылдар аралығында егістікті 17 мыңнан 44 мың десятинаға ұлғайтыпты.

	* * *

	Мал шаруашылығы қазақ елі үшін дәстүрлі болғандықтан, кейбір жұт жылдары болмаса, әркез дамып отырды. Ақмола облысының 1909 жылғы Адрескалендарында ғасырлар бойы негізінен қой мен жылқы өсіруге көбірек көңіл бөлінді делінсе, оның Сарыарқаға тән табиғи себебі болған еді. Дала елі қысқа шөп жинаған жоқ, қолдағы мал қар кетіп көк шыққанша тебінде жүрді. Сиыр сүт пен май үшін өлшеп ұсталды.

	Қазақтың төрт түлігі жайлы өткен жылдар баяндарының бәрінде қыр қойының артықшылығы міндетті түрде айтылады. Ол Ресей қойынан ірі, құйрықты және көнтері. Төлі ауа райына төзімді келетіндіктен, шығынға көп ұшырамайды. Жүні киіз жасауға өте қолайлы.

	Жылқының көптігі соншалық, 1 мың құлынды биесі бар қазақ жиі кездеседі. Мініске мығым, 100 шақырымды еркін желіп өтеді. Әсіресе Көкшетау уезі аттарының ұзақ шабысқа келгенде өңірде теңі жоқ.

	Статистикалық комитет қазақтың қолындағы малды әр 710 жыл сайын есептеп отырған. Оның ресми дерегі төмендегідей:





	Соңғы жылы мал басының азаюына жұт себеп болған. Ақмола облысында сол тұста 819 мың 775 мал қыстан шықпаған.

	Енді статистикалық деректерге сүйеніп, осы кезеңде казактар мен крестяндарға біткен малдың есебін берейік:





	Аңшылық



	Ақмола облысының табиғаты аңшылар үшін жаралғандай. Тек қана Ақмола уезінде 4 мыңнан астам көл бар, олардың бәрі аңқұсқа, балыққа бай.

	Аңшылықпен көбіне қазақтар айналысқан, құс атқан, аңға қақпан құрған, бүркіт салған, ит қосқан. Осы өңірдегі атақты аңшыларда болған әйгілі «Ақ қасқа» тазысы туралы аңыз көп. Ит сырттаны атанған Ақ қасқа қуса – жетеді, алысса – жеңеді, жалғыз өзі үйірлі қасқырға қаймықпай шабады. Бір қыста осындай тазымен ондаған қасқыр алған аңшылар бар.

	Ал аузымен құс тістеген құмайлар ше?! Қара жерде аң жүйрігі қоянды арқан бойы ұзатпай ұстайтын оларды иесі айғыр үйір жылқыға бермеген.

	Арқа бүркіті де тегеурінді. Ерейментау, Моншақты және Домбыралы қырандары көкте құсты түйіп түсірген, жерде бөріні бүріп илеген.

	Статистика қызметкерлері әр жылда қанша аң ауланғанын және жәрмеңкелерге сатуға әкелінгенін де есептепті.

	1907 жылы Ақмоладағы Константинов жәрмеңкесінде 3450 қасқыр, 2300 түлкі, 1234 қарсақ, 65 мың суыр, 15 мың қоян, 2140 күзен, 3000 борсық терісі сатылған. Келесі жылы қарсақтың 15 мың, суырдың 111 мың, қоянның 35 мың, күзеннің 7000, борсықтың 11 мың терісі өткізіліпті. Барлық аң терісі 59 мың 325 рубльге бағаланды.

	Балық. Қараөткел аймағының өзенкөлі балыққа әлімсақтан бай. Табан, сазан, шортан, қара балық, алабұға, ақ шабақ, май шабақ, жайын, көкжон... бәрін тізіп шығу қиын.

	Өзенкөл жағалап жүруге қазақтар әуес емес, оны еріккеннің ермегі санаған. Әредікте ау салып, шимен сүзіп, балықты жеңсік ас түрінде ғана ұстаған. Оны кәсіп еткендер Қорғалжын қазақтары.

	1888 жылы облыс бойынша 75 мың пұт балық ауланса, бәрі дерлік казактар мен крестьяндардың үлесіне тиеді. Осынша көлемдегі балықтың 50 мың рубльге бағалануы бұл кәсіптің пайдасыз емес екеніне айғақ.

	Кейінде арнаулы балықшылар ұжымдары құрыла бастайды. Олар тұрақты жұмыс істейтін 415 адамды біріктірген. Құралжабдықтан 300 қайық пен 5000 ауы болыпты.

	Бұлар не тындырды десек, бір ғана жылдың ішінде 12118 пұт ақ балық ұстап, 142 пұт уылдырық 32 пұт балық майын сатыпты. Тапқан пайдасы – 8625 рубль.

	Фабрика-завод. Өндірістің бұл саласы негізінен мал өнімдерін өңдеуге бағытталған. Оған Ақмола өңірі қазақтары себеп болды. Қыр елі жыл сайын жәрмеңкелерге отарлап қой, үйірлеп жылқы әкелетін. Қолы ұзын саудагерлер елге шығып, жүздепмыңдап айдап қайтатын. Сол қыруар малдың үлкен бөлігі қалада сойылды.

	Жәрмеңкеге әкелінетін тері мен жүн де аз еместі. Соның бәрін есебін тауып өңдесең, киімкешек, май мен сабынға айналдырсаң, ет жыл он екі айда бұзылмайтын шұжық болып дүкендерге түссе, үзілмейтін дәулет дегеніңіз осы.

	Ақмола мен оған іргелес уездердегі мал өнімдерін өңдейтін зауытфабрикалар шығынсыз жұмыс жасады. 1887 жылы олардың жылдық кірісі 1 миллион 145457 рубль болса, 1907 жылы 3 миллион 659579 рубльге жетті.

	Сібір темір жолы Ақмола облысының Солтүстік уездерін кесіп өткен соң өнеркәсіп одан әрі дамыды. Мұны мына кестеден анық көруге болады:





	Тау-кен өндірісі



	Патшалық Ресей ХVІІІ ғасырда Сарыарқаға қайтақайта аттандырған жартылай әскери экспедициялар елдің этникалық бітімболмысын зерттей жүріп, кен орындарын іздеумен болды. Ремезев, Рычков, Шангин, Набоков басқарған осындай «керуендердің» сапарнамалары мыс, алтын, күмісі бар жерлердің атауларына толы. Бір ғана «чудские копи» делінетін, байырғы халық сонау есте жоқ ескі заманнан бері кен қорытқан ежелгі өркениет орындарының өзі жиырмадан асады. Олар Жақсыкөң, Жаманкөң өзендері мен Қорғалжын көлінің, Ақкөл, Моншақты, Жолымбет, Бестөбе, Шаңтөбе жотабеделдерінің, Нұра мен Есілдің маңынан молынан табылған. Сілеті – Ереймен төңірегі де бұл орайда құралақан емес.

	Міне, осы көне кен орындары ХІХ ғасырдың бірінші жартысында қайта игеріле бастады. Экспедициялардың мәліметтері тағы да сарапқа салынып, мұқият зерттелді. Кенді жерлердің тізімі жасалды. Сарыарқаның тек шығыс қапталында ғана 560 жерден сирек бағалы металдар мен көмір өндіруге болатыны анықталды. Оның 460сы Ақмола мен Семей өңірінде жатыр.

	Қойнауында қазынабайлық тұнған құтты мекендер іздеген сайын табыла түсті. Бір ғана Қарқаралының өзінде 300 жерге қазық қағылды. Оның 70інде мыс, 170інде күміс пен қорғасын, алтын бар еді.

	Ақмола уезінде 50 жерде кездесетін мыс пен 25 жерден табылған алтынкүмістің қоры көрші аймақтарға қарағанда мол болды.

	Тарихи деректерге осы ен байлықты өндірістік мақсатпен игеру 1825 жылдан басталады деп көрсетілген. Алдымен қазылғаны алтын мен күміс. Оларды ұқсатпақ болып нартәуекелмен іске күрескен алғашқы кәсіпкерлер Попов пен Рязанов еді. Кейін оларға Деров, Касаткин, Титов тәрізді таукен өндірісімен бұрыннан айналысып жүрген алпауыттар қосылды.

	Осы кезден бастап Ресейде ғажайып кен орындары туралы әңгіме гуледі. Оларға күрек салған іскерлердің алғашқы жылдың өзінде пайдаға белшесінен батқаны талайларды елеңдетті. Попов, Рязанов, Деровтарға империяға белгілі таукен басқармасы ақша салуға келісті. Империяның талай өңірін шарлап, ұрымтал жерлерде таукен өндірісін ойдағыдай өрістетіп жатқан заводфабрика қожайындары қазақ даласына шұғыл түрде мамандарын аттандырды.

	Алайда бұл екпін көп ұзамай басылды. Кен орындарының Ресейден шалғайда жатуы, инженер кадрлардың аздығы және игерілуге тиісті орындардағы сирек металдар қорының негізгі бөлігі тереңде жатуы жұмсалған қаржыны ақтаған жоқ. Мол кірістен дәмеленгендердің бәрі дерлік басталған істі тоқтатуға мәжбүр болды. Тіпті Орталық және Шығыс Қазақстанда көмір өндіруді біршама дұрыс жолға қойған Воскресенек таукен өндірістік қоғамы да 1902 жылы тоқырап барып тарады.

	Статистикалық деректер бойынша 18821892 жылдар аралығында Ақмола облысында 310 жерде алтын өндірілмек болған. Оларда кей жылы 1 пұт, әрі кеткенде 7 пұт алтын алынған. Содан кейінгі кезеңдерде бұл көрсеткіш азая берген. Осы шағын өнімнің өзі «старатель» делінетін жалдамалы кен іздеушілердің әр жерді бір қазып жүріп тапқандары.

	Жұмыс өндірістіктехникалық тәртіппен жүргізіле бастаған 1900 жыл да жарылқай алмады. 18 кен нүктесінде 1449 пұт алтын құмы жиналып, одан 20 фунт қана таза алтын айырылыпты. Оның құнынан осы іске жегілген 470 жұмысшыға 90 мың рубльді асыра төлеген кәсіпкерлер есің барда еліңді тап деп тоқтапты.

	Ақмола уезінде алтынды басқаларға беріп, мыс пен көмір іздегендердің еңбегі аз да болса ақталғандай. 1900 жылғы ресми мәлімет бойынша, 7290 пұт таза мыс, 931 мың 491 пұт тас көмір өндіріліпті.

	Өңірде таукен кәсіпорындарын құрып дамытуға ауа райы да кедергі болды, жұмыс көктем мен күз аралығында жүргізіліп, алты ай қыста үзіліп қалатын. Алайтүлей борандар мен сақылдаған сары аязда жер қазу мүмкін еместі.

	Кәсіпкерлердің қолын байлаған тағы бір қиындық өндірген өнімді өткізу туралы енгізілген тәртіп еді. Олар азынаулақ алтынды қалаған жеріне әкете алған жоқ, өндірген округінде ғана сатты. Соны пайдаланған жеке дәулеттілер мен қазыналық мекемелері өздері белгілеген бағадан артыққа бармай сіресіп тұрып алатын. Олар алтынның әр грамына 3 сом 80 тиыннан ғана берді.

	Осындай жеңіл жолмен қолға тиген қымбат металды Петербург, Екатеринбург қалаларындағы зергерлікпен айналысатын жеке кәсіп иелеріне екіүш есе бағаға өткізген. Күмісті Петербордағы монетный дворға апарып саудалаған. Соған қарағанда әлгі тәртіпті Ақмола дәулеткерлері жергілікті билікпен ауыз жаласып енгізген болуы керек.

	Өңірде кен игеру осылай тоқырағанымен алтынкүміс іздеп жалғызжарым сенделгендер большевиктер төңкерісіне дейін болған. Жолымбет маңындағы елдің айтуынша солардың бірі баланың қос жұдырығындай саф алтын тауып, Ақмола қаласын басқарып тұрған бай көпес Кубринге сатыпты. Кубрин оны қызылдар қалаға кіргенде үйінің төбесіне ілінген шырақ шамның қуысына тыққан. Кейін осында жөндеу жұмыстары жүргізілгенде құрылысшылар көріп, Совдепке тапсырса керек.

	Саф алтынның бұдан кейінгі тағдыры белгісіз.

	Ақмола – Қараөткелде таукен кәсібімен қатар жүрген шаруаның бірі – тұз өндіру. Өңірдегі төрт мың көлдің біразы ащы, қазақтар солардың он бірінде осы кәсіпті біршама тәуір ұйымдастырған. Бұған облыс бойынша жылына 310 мың пұт тұз өндірілгені дәлел.

	Қазақтар алайда бұл кәсібінен айтарлықтай пайда таппаған. Маңайдағы казак станицалары оларды қалалардағы сауда орындары мен жәрмеңкелерге жеткізбей алдын орап, қолындағысын тік көтеріп сатып алатын. Әр пұт 510 тиын ғана беретін. Ал оның қала дүкендеріндегі құны бұдан 1015 есе артық еді. Дегенмен бұл кәсіп тиімсіз болмаған шығар, қазақтар тұз өндіруді ұзақ уақыт жалғастырды.

	* * *

	Ақмола облысының экономикалық әлауқатына жасалған шолулардың бәрінде өңірдің кен байлығы түбінде кең ауқымда игерілуге тиіс екендігі ұдайы айтылады. Империяның осы қапталын өнеркәсіп арқылы дамыту оған тағы да мыңдаған Ресей азаматтарын орналастыруға мүмкіндік беретіндігіне айрықша назар аударылады. Кен қазылып қана қоймай осында ұқсатылса, тұрмысқа қажетті бұйымдар шығаратын кәсіпорындар көбейсе, Шығыстан ағылып жатқан Бұхар, Қоқан, Тәшкент саудагерлеріне кетіп жатқан елдің мол қаржысы Ресейдің қалтасында қалар еді деген ой өріледі.

	Қалай десе де, Ақмолада таукен өндірісі патша заманында өрістей алған жоқ. Бұл Сарыарқаны қара тобырдың тасқынынан кейін орыс қалаларының тақыр пролетариатының ағылуынан сақтап қалды.





ХІІ. ЖАРАЛЫ ЖЫЛДАР




	Қанды қырғын



	Ақмола жерінде патшалық Ресей мен большевиктердің зорлықзомбылығына және коммунистік режимнің қысымына қарсы көтерілістер де, ереуілдер де әр кезде болып тұрған. Солардың бірі Ереймендегі қарулы қақтығыс. Қазақтан тылдағы қара жұмысқа адам алу туралы 1916 жылғы июнь жарлығы қанжығалы елін атқа қондырды. Текетірес қантөгіске апарып соқтырады. Осы оқиға жайлы жазған мақаласын журналист Ғ. Мұқатов 1958 жылғы қаңтарда Қазақстан Жазушылар одағының төрағасы Ғабит Мүсіреповке жібереді. Сәлем хатында: «Ғабит жолдас! Қазақстан Жазушылар одағының адресіне – Сізге мына «Қанды қырғын» атты естелік очеркімді жіберіп отырмын. Ғылым академиясының Тіл және әдебит институтына жіберіп едім, 1916 жыл туралы VІ том шығарады деп естіп, олар «бізде әзірлік жетімсіз» деп қайтарып жіберіпті. Осыны Жазушылар одағының президиумында талқылап, мүмкіндігі болса, газет, журналдардың біріне жариялауыңызды сұраймын», – делінген.

	Бұл өтініш орындалды ма, жоқ па, белгісіз. Орталық архивтен алынған сол деректі очеркті ұзақ уақыт сақтап келіп, АқмолаАстана тарихы жайлы осы еңбекке енгізіп отырмын. Мақаланы қазқалпында беруді жөн көрдім.

	* * *

	Мен онда он жаста едім.

	Ереймендегі қыстаулардан үдере көшкен ел сырттағы кең жайлауларға жаңа қонған кез. Бір күні қонаға Қарқаралы дуанындағы апажездем үйішімен келе қалды. Жарты айда әрең жетіпті. Біз оларды көрмегелі, міне, үшінші жыл. Аңсаған балаларын әкешешем, бүкіл ауыл елжірей құшаққа алысты.

	Әкем зерек, сауатты, ғылымға ынтық, баспасөзшіл кісі еді. Ауқаты болмағанымен еңбегінің жемісі тұрмысымызды тарылтпайтын. Ақылын азық, сөзін сусын ететін. Кешкі астан кейін Қали жездем ән шырқады. Қамен апайдың да төңірегі думан еді. Жездем ел жайын сұрастырды.

	– Айтпақшы бажа қайда?

	– Жанмолданы айтамысың?

	– Е, өзі менімен қатты әзілдесуші еді. Балдыздың дені сау шығар? Баласы нешеу?

	Әкемнің өңі бұзыла бастады. Маңдайының әжімі жиырылып, қабағы нөсерлейтін бұлттай түйіліпті. Көз жанарында отты ұшқын тұр.

	– Бажаң бұл дүниеде жоқ! – деді қою мұртын шұғыл сипап, – халықтың қанын ғасыр бойы сорған Роман тұқымы, әсіресе Николай патшаның 1916 жылғы июньдегі жарлығы қазақтың кең сахарасын өртегендей дүрліктірді емес пе!

	– Ия, ия. Біздің Қоянды жәрмеңкесінде Семейдің губернаторы, Крестянский начальник, үйездер жұртқа насихатын тыңдата алмады. Жәрмеңкешілер Нарымбет болысты ат бауырында сүйретіп, өлтіруге айналғанда ұлықтар қашып кеткені. Сіздерде ше?

	Әкем ойға шома шылым шегіп, ерекше рухты бір хикая шертті. Ереймен көтерілісінің жалыны бұрқ етіп, қайтып сөнгені туралы хикая еді. Жақсы кеңес – жарты ырыс. Қонақтар мен үй толы адам құмарта тыңдап отыр.

	– Баяғыда, – деп бастады әкем әңгімесін, – Ақмола дуанының аға сұлтаны Тұрлыбек патшаны құттықтапты. Патша оған «қазақтан солдат алмаймын, менің балаларым да алмайтын болады» деп, осы уәдесін иттің терісіне жаздырып, мөр басып беріптімыс.

	Ақмолаға Омбыдан губернатор келіп, қырық сегіз болыс елдің би, болыс, ақсақалдарына патшаның июнь жарлығын есіткенде көпшілік:

	– Патшамыз сертінен неге тайды?

	– Ер азаматымызға елін қорғатпай, жер қаздыруы қалай?

	– Патша тағында отырып антын бұзса, бұқара оның басын алудан да тайынбайтын, – деп шу етті.

	Бұл қаһарлы үн мал базарына жиналған қалың бұқараның үні еді. Үйез бен болыстар жұртты үндетпеуге жанталасты. Губернатор уытын бұрқырата әмір айтты. «Құдайға, патшаға бағынып, табынбағаның оңбайсың! Тезінен 19 бен 31 жастағыларыңның тізімін бер. Кімдекім қазақтарды құтыртып, патша ағзамның жарлығын орындамаса, ол адамдарды табанында тұтқындаймыз, жер аударып жібереміз» деп тепсінді.

	Қанжығалы үш болыс еді. Патшаның қара жұмысқа жігіт бер деген жарлығын орындаудан жұрт түгел бас тартты. Ереймен, Қоржынкөл, Сілеті өңірлерін мекендейтін қалың Әлдеуін, Шағалақ, Есіркеп, Нияз, Пышқантай, Қоскелді, Қылшар, Киікбай, Малай руларының батағой қарттары, ақылды азамат, ақынжырау, жүректі жастары көтеріле аттанып, ту көтерді.

	Көтерілісшілер бірнеше мыңға жетіп, тау сыртында өрттей дүрілдеді. Халықтан бөліне қашқан тек Қоржынкөлде Олжабай болысты жақтаушы Саққұлақ балалары, Ерейменде Әлкей болысты жақтаушы Баймен балалары. Сарбаздар олардың барлық малын көтеріліс шебіне айдап әкеліп, қырып алды. Жандарын ешқайда бұлтартпады.

	Тұңғыш кеңес өткіздік. Жеті рудың биі Зылқара ақсақал былай деп сөз бастады.

	– Уа, халайық, ағайын, туыс!

	Ел ренжісе, жер көтермейтін ауыры бар. Ел қозғалса, қарлы боран дауылы бар. Тымық даланы бүгін дауыл кернесе – бұл тегін емес. Халқымыз «Құдайға жазсаң да, көпке жазба» дейтін еді. Ит құтырса иесін қаппай тұрған ба? Николай патша уәдесін ұмытып, елдің азамат біткенін соғыс шебіне қоймақ. Бұған қайтіп төзерсің!

	Бұрынғының ерлері буырқанып, бусанып, мұздай темір құрсанып, тұлпардан таңдап ат мініп, қатынбаланы жат біліп, жауды көрсе жайнапты, алмасын тасқа қайрапты, маңдайы жаудан таймапты, қарсыласқан дұшпанға, қасқия тізе бүккізіп, қанды көбік жұтқызып, халықтың қамын ойлапты, байтақ елін қорғапты.

	Көп қорқытады, терең батырады. Арамзаның құйрығы бір-ақ тұтам. Басбасымыз би болсақ, мынау тауға сыймаймыз. Бас алқамыз бар болып, тәртібіміз қатайса, жанған отқа күймейміз. Ел билігін бір адамға ұстатайық. Мың қолдан бір жансыз қауіпті. Жайда жалтырап, жауды көргенде қалтырама! Ұйқы мен өлім тең. Сол көзіңді оң көзіңе қарауыл қой. Найза түйреп, қылыш шаба білмейтін жігіт болмасын!

	Зілекең сөзін жұрт іле қостады. Ел жүрегінің сырын білдірмеген адам аз. Жалынды жас Төлен ақын:



	Қайдасың бала Сыздық балуаным?

	Қорлатпа батыр бабаң аруағын.

	Жантайдай найза түйреп, садағың тарт,

	Баста да үйрет өзің қолды қалың.

	Қылшар мен Киікбайың зергерге бай,

	Дайындат азаматтың қаруын сай.

	Қанды қол, атқан оғы мүлт кетпейтін,

	Көбейткін мергенді тез Жанайдардай! –



	деп, көпті бір ду еткізсе, саркідір ақын Жадай баласы Молдажан көңіл күйін одан да шабыттана суырып тастады.



	Адамның арыстаны Досай батыр,

	Жау десе ұрпағы оның босай ма бір.

	Ашулы жолбарыстай ұмтылғалы

	Жанымда жалаң семсер Жанмолда тұр.

	Ер сынар егер заман туса тағы,

	Оқтаулы перен мылтық қолымдағы,

	Құралайды көзге атқам жас күнімде

	Құртамын жау шоғырын өзімдағы.

	Шапсам мен Бөгембайлап буырқанып,

	Кім кетпес жау қамалын бұзып, жарып,

	Қырандай бүргелі тұр өңшең сарбаз,

	Тек, түзу бастай білгін, туыңды алып!



	Көтерілісшілер көп алдына көлденең тұрған көсем пікірлерді бірауыздан қуаттады. Сатпай қажыны хан сайлады. Сыздық бас қолбасшы болды. Жанмолда жүзбасы атанды. Молдажан мен Жанайдар мергендер тобын басқарды. Атақты зергерлер Қадір, Рахым, Аутәліп, Баһрамдар сом болаттан найза, шалғыдан қылыш, сіріден садақ жасап, асыл темірден айбалта, қанжар соғып бере бастады.

	Ат жетер жердегі көтерілісшілердің бәрімен байланыс жасалды. Елші Мағаз бен Қайыр іргелес Керей, Уақ, Сүйіндік елдерінен тіл әкелді. Ақсирақ елінің ханы Нұрпейіс дейтін:

	«Біз Атығай, Керей азаматтары патшаға қарсы біріміз қалғанша соғысамыз, солдат бермейміз. Елден кетіп окоп қазғанша, туған жерде шаһит болған артық. Сіздер де осылай етіңіздер», – депті хатында.

	Жігерімізді тасытқан, әсіресе Торғай көтерілісшілерінің қолбасшысы Аманкелдінің сәлемі: «Дүниеде ең күшті – халық. Ал халықтың нағыз қамқоры – кемеңгер Ленин. Ресей топырағында кешікпей біздер үшін де таң атып, күн шығады. Күн нұрынан патша тұншығады, құриды. Сарбаздарыңа сәлем де. Ұл туғаны шын болса, қажымасын. Патшаның жендеттерін қыра берсін!» – депті.

	Азаматтарымыздың өнбойын қайрат кернеді. Халық жүрегі патшаға бас имеуге бекінді. «Тәуекел! Қыстан аман шықсақ, жаз Жиделібайсынға ауармыз. Қытайға қосылып кетерміз. Оған дейін мал – жанымыздың садақасы, жан – арымыздың садақасы болсын» дестік. Жігіт беруді ұнатқан пенде жоқ.

	Жауды бөгеудің қамына қызу кірістік. Ереймен тауларына енгізер биік асу, тар кезең, кең жолдардың бәріне тоғай ағаштарын кесіп үйдік. Ол арадан арбалы, шаналы түгіл, жер танымайтын салт атты да өте алмайтын болды. Айналма жолдарға қарауыл тұрды. Барлаушылар іріктеліп жіберілді. Атымыз семіз, азық мол, қару мығым. Қар жастанып, мұз төсенсек те ренжімедік.

	– Болыстарыңыз қорыққанау, тегі!

	– Қайдан қорқу! Октябрьде Олжабай мен Әлкейдің зұлымдық әрекетімен Звенигородкадан отыз көк арбалы солдат самсаған қару кезініп, сау етті. Таудың басына бұрын шығып алдық. Жазалаушы отрядтармен бірінші соғысамыз, міне, осы Кеңасу кезеңінде басталды.

	Ажалмен айқасу оңай ма? Бұған дейін ешкіммен соғыспаған, техниканы көрмеген қазақтар зеңбіректің гүрсілін, пулеметтің тарсылын тұңғыш есітігенде дір етпегені жоқ. Алайда бойы үйренген соң «Әттең оғы! Әйтпегенде» деп кіжінді. Бұрынғылардың соғысындағыша қол қаруымен араласып кетсек, сүт пісірімде жайратар едік, бәлемді» десіп қозғалмастан қасқайып қарсы тұрды. Мергендер тасты тасалай бұғып атып, осы арада бес солдатты бәйтеректей құлатты.

	Жаудың етектен қардай боратқан оғы биікке бармай, тасқа тиіп жатыр. Бізден екіақ кісі жараланды.

	Түсте жазалаушы отрядты қоршауға алып жойып жібермек болдық. Сарбаздар екі қанатқа жасырын өтіп, ту сыртынан орағытып келіп, жанжағынан өрт қойды. Өрт тоғайды шалғанда төңіректі түтін басты. Бұдан қатты сескеніп абыржыған солдаттар жалт беріп қаша жөнелді. Дуылдаған жұрт: «Оғы таусылды», «жоқ, түнде барып болыстардың үйін көтеріп әкетпек шығар», «өлгендерін жерлейтін болар» деп даурығып тұрғанда жау поселкеге еніп кетті.

	– Қап! Торға ілінбей құтылып кетуін қарашы. Жау жалт бергенде өкшелей қуып неге бас салмады екен?!

	– Несін айтасың, қарағым, тасқа біткен соқыр ерлікпен қоян жүректік кімді оңдырған? Звенигородканы Тайбай дейтінбіз. Поселка жұрты ыңғай орыс кулактары. Бір топ сарбаз ымыртта баспалап барғанмен: «Солдаттар Ақмолаға бірақ тартты, бізден бойы түршіккен екен», – деп қайтып келді.

	Патшаның жазалаушы отрядымен екінші соғысымыз Жуанадырдың бөктерінде болды. Жау осы тұстағы Благодат поселкасында топтанып, бұрынғысынан көп күшпен тап берді. Біз тауға тағы да бұрын шықтық. Патша жендеттері пулеметтерін қаз қатар қойып атудан тыным таппады. Көтерілісшілер оқ нөсерлерінен тайынбай, сәл толастасаақ лап қоюға дайын тұрды. Мергендеріміз тасада тұрып нысанаға алғанда перденке оғының өзіменақ оннан аса солдатты жайратты.

	Жазалаушы отряд көк арбаларын алқақотан иіріп, енді соған жасырына ататын болды. Көтерілісшілер оны қулықпен қолға түсіруге ұйғарды. Бірақ не пайда, осы арада тағы бір оқыстық істеп, елшілікке бұрын болыс болып жүретін Төкім мырзаны жібергеніміз! Қасқырдан туған бөлтірік, асыра бабын келтіріп, тегіне тартпай тұра ма, опасыздық жасап, қайтып оралмады. Сол сұм талайымызды өлтірді.

	Благодатты біз Олжабай поселкасы дейтінбіз. Жау жасағы күндіз түк өндіре алмай кешке таман соған қайтып кетті. Ерейменнің найза қиялы, қалың тоғайлы көп тауларының ішіне ене алмай дағдарған патша ұлықтары бұдан әрі шеттен орап өтуге ұйғарыпты. Олар енді оңтүстіктегі Жакей дейтін шағын селоға жасырын жиналған. Көтерілісшілер оны айсыз түнде қоршауға алып, осы арада үлкен атыс болып қалды.

	– Міне, ерлік! Ұлықтардан қолға түскені бар ма?

	– Ойымыз ең әуелі болысты ұстап алып бауыздау еді. Ол залым дуанға кетіпті. Жау солдаты аз. Кейбіреуі бізді білісімен тайып берген. Көтерілісшілер оларды паналатқан үйлерді аяусыз өртеді. Малдарын айдап әкеттік. Жаудан біраз винтовка қолымызға түсті. Қарсыласқанның көбі кулактар екен. Олардың бір тобы айбалта, қылыштан жараланып, найзаға түйреліп, сойыл астында өлді. Бізден бес жігіт қаза тапты.

	Патшаның жазалаушы отрядымен Қоржынкөл сыртында төртінші рет соғыстық. Солдаттар Тайбай жағынан қаптады. Бұрынғыдай арбалы, шаналы ғана емес. Ресейден бір өңкей атты казактар келіпті. Екі жақ табан тіресіп атыстық. Біздің екі жігіт оққа ұшты. Олардың жеті солдаты жараланды. Көтерілісшілер жаумен осылай шайқасып жатқанда Олжабай болыс солдаттардың қорғауымен семьясын, мүлкін шанаға тиеп алып, таң ата Тайбайға әкетті.

	Көтерілісшілер: «Жау отряды шегінгенде оның жүрегі шайылды», – деп қалды. Бірақ жендеттердің шегінуі түлкі бұлаң екен. Ертеңіне қалың атты әскер Ерейменге қайта оралып, қапыда тау ішіне еніп кетті. Қойға шапқан аш бөрідей ылаңдап, Қоржынкөл болысынан Берлібай, Қаймазар, Арғынбай ауылдарына өрт салды, ондаған қатынбаланы, қарттарды атып тастады. Көтерілісшілер қанша қырысса да атты жау қырдан қағып, ойдан тосып, қуалай соғысу әдісімен қажыта бастады.

	Жазалаушы отряд ертеңінде екіге бөлінді. Шаналы солдаттар жолшыбай Қасымбеттің Махамбетінің, Өтеубайдың Хамзесінің ағаш үйлерін өртеп, Ереймен болысының шекарасы – Жалғызтөбе қыстауына кеп тоқтады. Көтерілісшілер бұл күні біздің Жалдың басына шығып бекінді. Мергендеріміз етектегі үйдей тастардың түбінде жасырынып, Жалғызтөбедегі тау шоғырынан он бір солдатты сеспей қатырды.

	Шыңдағы сарбаздар бас салуға айналғанда Қаратау, Қабылан жағынан қалың атты әскерлер орғыта келіп қоршай қалды. Жал Ереймендегі ең бір биік және тік тау еді. Оның шыңдарына атпен қиялап оңай шыққанмен түсерде тез кете алмайтын. Көтерілісшілер борандай екілене ұйытқаған оқ астында бар дәрменімен бытырай жөнелді. Қарсы ұмтылған біреу жоқ.

	Патша жендеттері көтерілісшілердің нысанаға іліккенін бытырлата атып, қояндай қыра берді. Өлген жан, аққан қан көз тұндырады. Жендеттер Жалғыз төбедегілеріне ымыртта бірақ қайтты. Осы кезде аман қалғандарымыз қойматастың үңгірінен, құз жартастың, терең шаттың қуысынан сақтана ұшып тұрып, түн жамыла тайып бердік.

	Жал тауының төңірегіндегі қалың алты ауыл осы аязды түнде бүкіл мал, жандарымен жөңкіле қашты. Шана жоқ. Қазақ арбаны сиырға жегіп, жазғы көштей шиқылдата, босып барамыз. Біздің Сәлекеңдікі сияқты ауқатты үйлер соғым етінің, піскен асының өзін бір арбаға әзер сыйғызған. Жөнекей шашылған ұзын сыңар қазықарта, шектерді жаяу шұбырғандар таяқтай таяна ұстап келеді.

	Алдынан ащы аяз, артынан сұмырай жау қысқанда кімде ес қалды дейсің. Жаугершілікке ұшырасыменақ жақсы бұйым, киім біткенді Жалпақ шіліктің қойнауына, зиратқа тыққан болдық. Босқан ел қашықтағы Жуантөбе, Дархан, Айғыржалға, тіпті Өлеңті бойына дейін жетіп жатыр. Үсінген, өлгеніне бөгелер емес. Кім екенін байыптай алмадым. Көп ішінде кесек денелі, ақсұр өңді бір кексе әйел оң қолымен жас баласын бауырына қыса, сол қолымен бүйірін таяна, дауыс қылып боздап барады. Оның сондағы:



	Қайдасың, ойбай, қу құдай,

	Не болар күнім ойпырмай.

	Жан жолдасымнан айрылдым,

	Қанатымнан қайрылдым.

	Зарлат деп пе ем осылай!

	Әлдиәлди сәбиім,

	Шырылдама, жоқ үйің.

	Жан қырылды, мал ықты,

	Кәрі, жас түгел қамықты,

	Мұңымызды тыңдар кім?

	Көгермегір ақпатша,

	Көкіме бүйтіп асқанға.

	Талқандалып тажтағың,

	Таланып қазынаң, бастарың.

	Кездескін тек тосқынға!

	Қашсаң да қоймай тепкілеп,

	Қандаладай езіліп,

	Шырқыратып жаныңды,

	Шашса жауыз қаныңды.

	Қайтар еді мына кек.

	Қақсатқан елді заң құрысын.

	Түзеліп заман жаңғырсын.

	Сенің де ертең біздей боп,

	Ұрпағың түнде еңіреп,

	Қатының, балаң қаңғырсын! –



	деген зілді қарғыс, шерлі үні құлағыма әлі естіліп тұрғандай.

	– Залымдарды мұздай көз жасы бос жібере ме!

	– Жаңағы әйел кім екенін кейін білген боларсыз?

	– Жоқ, анықтауға мұршам келмеді. Басына қара түн туған шақта кеудесін кернеген қайғышерді кімдер ботасыз інгендей боздап айтпады дейсіз? Біреу оны осы соғыста оққа ұшқан Айтбайдың Өсібінің келіншегі – Қошақайқызы Жамал десті. Жамалдың жүрегі отты, өлеңші екені рас, кескіні де осындай. Бірақ бойы шар, талдырмаш кісі еді. Тегі басқа ма деймін.

	Босқын елге баспана тауып беріп, ертеңгі кеште көп адам Жал тауына жасырын қайта оралдық. Төңіректі барладық. Жазалаушылар біздің бес ауылдың төртеуінің үйқораларын тыптипыл өртепті. Тыққан мүліктеріміздің барлығын қопара тиеп әкетіп, енді сонау Усамбай ауылына орнаған көрінеді. Онда да талау, тонаудың нелер сұмдығын көрсетіп, Мұсаның ағаш үйін өртеп жатыр деп естідік.

	Қосқар ағаштағы ауылдар үсті әлі көктұман. Байлардың кең қора, биік маялары лаулап жанып, жалыны аспанда шалқиды. Сөндірер лаж жоқ. Таң атысымен таудың, қыстаудың маңын байқап, жоқ адамдардың өлітірісін қағыстырдық. Патша жендеттері тек біздің ағайынтуыстардың өзінен тоғыз адамды атып өлтіріпті.

	Жалдың оңтүстік жақ тұмсығында екі көзі шарасынан шығып Бармен шалқалай құлаған. Оған таяу Әлібек жатыр. Жау оғы бірінің жауырынынан, біреуінің маңдайынан тиіпті. Жалдың шығысында бір қыратта қою мұртты, қоңырқай өңді Өсіп кездесті. Көздерін едірейте тістенген, екі қолында кесек тасы бар. Оқ әуелі санына, иығына тиіп, ақыры қарақұстан соққанда айбар шеге жан тапсырып, отыз қадамдай жерге домалаған. Бәрінің де қызыл қаны қар үстінде көлкіп қатыпты.

	Өзіміздің қыстауға келгенде Тұрғымбайды азаптап өлтіргенін көріп, еңіредік. Жендет оны жалаңаштап түйреп, бұлшық еттерін жалбырата кескен. Өне бойы қасқыр талағандай, қарыны ақтарыла түсіпті. Тірідей найзалағанда шапшыған қаны бүкіл қабырғаны бояған. Азаттық алу жолындағы күрес құрбандарында, әсіресе осы Өсіп пен Тұрғымбайдың өлімі жанымызға батты. Өсіптің келіншегі Жамал, інісі Қасембай, балалары Теміржан, Қаратай, Тұрғымбайдың үш жетімегі Ғайса, Шұғайып, Қайныш өлікті құшақтай шырқырағанда қосыла жыламағанымыз жоқ.

	Жоғалғандарда табылмаған Жақыптың Елубайы ғана еді. Панасыз босқындарды аман қалған ауылдарға орналастырып, басымызды қосқанымызда ол да табылды. Тау қойнауында Тұқпи қажы кездесіп, артына мінгестіре тайып береді. Солдат оны байқап қалып атып салғанда оқ сарбас айғырдың омырау терісінен өткен. Жануар қапелімде сүрініп, бірақ еңгезердей екі кісіні омбы қарда ауырсынбай әкетіп құтқарған екен.

	Ереймендегі соғыстарда патшаның жазалаушылары бізді осылай қырғынға ұшыратты. Жүзден аса адамымызды өлтірді, жаралады. Атта жал, түйеде қом, баста пана қалмай, шаруамыз орасан күйзелді. Ел мен ердің басына төнген қайғықасіреттің бұдан арғысын енді мына қайнағаң Сәбиттен есті, – деп әкем көзіне жас іркіп, тоқтап қалды.

	Сұңғақ бойлы, жұмыскер бітімді, орақ мұрт Сәбең сезімі сергек, ақын кісі еді. Домбыраның құлағын ашылата бұрап, перне бойлай желдірте тартып көрді де, туған жер туралы өлеңін күңіренте жөнелді. Ұмытпасам, сол зарының басында Сәбең былай толғап еді:



	Жал тауы, Қосқарағаш туған жерім,

	Кіндік кесіп, кірімді жуған жерім,

	Ержетіп, өлім үшін ерлік іске

	Белімді тәуекел деп буған жерім.

	Сарбет пен Қосқарағаш, Жалпақ шілік,

	Сыймаушы ед қойнауына мал дегенің.

	Жаз жайлау, қыс қыстауға жау енгізбей,

	Тарихта төккен қаным аз ба ед менің.

	Ертеде ел аузында болып аңыз,

	Сабанбай, Қырғызбайдай ер бабамыз,

	Қондырған Ерейменге жанын қиып,

	Біз соның ұрпақтары төрт атамыз.

	Жақсылық, Дәуекпенен Сүгірәлы,

	Тоғатаң, Қойсары, Өтей бір ата біз.

	Келгенде кемеліме жаңа ғана

	Қайтейін, күйзелтті елді патша жауыз.

	Жайлауда таратушы ек думантойды,

	Жаңғыртып ел қызығы қыр мен ойды,

	Ат шабыс, балуан күрес, көкпар тарту

	Желпінтіп тұрушы еді ойды, бойды.

	Қыс болса, бірбіріне сыбаға әкеп,

	Шаруаны шалқытушы ек түзеп қоңды.

	Қиғаш қас, оймақ ауыз, бал тамағын

	Құшқандай хош еді онда көптің көңілі.

	Патшаның жарлығы елді булықтырды,

	Сыздаған бітеу жарамды ушықтырды.

	Жендеті пулеметпен қойдай қырып,

	Озбыр күш міне, тағы тұншықтырды.

	Аңырап ақ шашты ана, сүйіскен жар,

	Айрылып жалғызынан шығарды үнді.

	Тыңдасаң, тұла бойың түршігеді,

	Халықтың қайғышері қандай мұңды.

	Малмүлкің, ойын күлкің, жаның қайда,

	Көп құрбан мұздай қатып жатыр сайда,

	Қыстаулар қарақұрым күлге айналды,

	Аспанда күнім түгіл, тұтылды ай да.

	Ұлық пен болыс бүгін жендетіне

	Тізімдеп «бонт басыны» дейді байла.

	Комбаймен әкетіпті боздақтарды,

	Көнбеске қорлыққа енді бар ма хайла!

	Кешегі атамекен Қосқарағаш,

	Дариғаай, бүгін көрсем жапжалаңаш,

	Қайран жұрт қамалғанда тұйыққа осы

	Паналар қоныс таппай айналды бас.

	Ағаіні қоштасқанда ой, бауырымдап,

	Ауылдан кеткенде өңкей жігіт қимас,

	Жүрегім сыздағаннан жаным күйіп,

	Көзімнен ақты жасым қан аралас!



	– Приемға қанша жігіттеріңіз алынды?

	– Біздің жеті рудың өзінен, – деді әкем, – жеті мыңнан аса азамат қармаққа ілініп, алысқа сапар шекті. Жазалаушылар Ереймен көтерілісшілерін Усамбай ауылына түгел қарусыз келтіріп, бас игізген. Байменнің Әлкейі жайшылықта мысық тілеу, ойөрісі тар, құлқыны кең болыстардың бірі еді. Оған енді не бөгет. Кедейдің жасы қырықтағысын отызда деп жөнелтті. Байдың баласын бес жүз сомнан алып, үйде қалдырды. Бонт басы деп тұтқындарының үйірлеп жылқы бергенін босаттырып жатты.

	Қоржынкөлдің болысы Олжабай елін бұдан да сорақы сорлатты. Өз руы Әлдеуін жағының азаматын парамен қалдырып, Шағалақ. Өтеміс, Пұшқантай азаматтарын комиссияға ақсақ, соқыр, көксау, тазына дейін сапсау деп айдатып жіберген. Жанмолда батырды Олжабай өз қолымен аяусыз дүрелеп өлтірді. Бунт басыларды түрмеде аштан қатырып, малмүліктерін тартып алыпты. Қысқасы елдің бәйге аты, қыран бүркіт, құмай тазысы, масаты кілем, пұшпақ ішігі болыстардың үйлеріне жинап әкелінді, ақша біткен ұлыстардың қалтасына құйылды.

	– Бұл ғана ма, солдатқа ілікпеген малшыларды мырзалардың орнына еріксіз өткізді ғой.

	– Бунттың ауыртпалығы бұл жақта да күшті болған екенау!

	– Бірақ, – деді әкем, әңгімесін көпке ой түсіре қорытып, – патшаның соғыс өнеріне жетік, техникалы жендеттеріне көрсеткен ерлігіміз бен ел басына туған зор апаттың ауырлығы зілдей болғанымен біз ұтылғанымыз жоқ.

	Тарихқа көз тастаңызшы. Қазақ халқы ішкісыртқы жаулармен ғасырлар бойы күресіп келеді емес пе? Азаттық алуды көксеген сол күрестерде әсіресе 1916 жылғы көтеріліс биік шоқтықтанып көрінеді.

	Себебі, қазақ халқының бұл күресі тек 19 бен 31 жастың арасындағыларды солдатқа бермеу үшін ғана туған жоқ. Бұл бүкілхалық көтерілісі империалистік дәуірдің қанау, талауына еңбекші бұқараның шыдамы таусылғандықтан, көптенгі ыза, кек іштен қайнап сыртқа шыққандықтан патшалық құрылысты бір жола қирату, құрту үшін туған көтеріліс еді.

	Батыр Аманкелдінің патша тағдыры туралы айтқан сонау бір тамаша болжауы дәл келгенін, патшаны қарғыс атқанын кеше бәріміз көзімізбен көрдік. Халық ақырында ұтты!

	Әкемнің Ереймендегі қанды қырғын туралы айтқан осы әңгімесі қазіргі күнде де достық жігерін тасытып, дұшпанның өзегін өртегендей. Елі үшін егіліп жылай білген адам халықтың бұл ерлігін қалай құшырланып сүймес, қайтып есіне түсірмес. Ести бергің келеді оны!



	Ғ. Мұқатов,

	1958 жыл январь,

	Ақмола қаласы





	КарЛаг және АЛЖИР



	Теңдік деген ұранмен Еуразияның ұланбайтақ өңірін атқа қондырған большевиктер осы шетсізшексіз аймақтың қалың еліне қанды қырғынын ала келді. В.И. Ленин құрған компартия билікті қолда ұстап тұрудың және халықты көзсіз бағындырудың небір қатал жолдарын ойлап тапты. Төңкерістің алғашқы жылдарында басталып ұзаққа созылған жаппай қуғынсүргін қатыгездігі жағынан фашистік жауыздықтан асып түспесе, кем емес еді. Патшалық Ресейді «Халықтар түрмесі» деген қызылдар КСРО секілді алып империяны миллиондардың тозағына айналдырды.

	Сонау 191830 жылдардың бүгінде құпия болудан қалған құжаттарына көз салсақ, жау іздеу науқанын большевиктер тым ерте бастапты. В.И. Ленин Ресейдің барлық аудандарында бірінен соң бірі бұрқ ете түскен кулактар көтерілісін басып-жаншу мақсатымен 1918 жылғы 5 тамызда оларға қарсы күресті күшейту жөнінде шұғыл тапсырма береді. Алғаш рет концлагерлер туралы сөз қозғайды.

	Концлагерьлер – түрме емес, мыңдар мен миллиондар ұсталатын жаппай жазалау орындары. Оның негізгі мақсаты РКП(б) Орталық комитетінің 1919 жылғы ақпан айындағы «Казактарды жою» туралы директивасында атап көрсетілген. Онда ақтардың армиясында болған немесе сырттай жақтас болған казактарды атып тастамай, теміржол салуға, көмір мен кен өндіруге, т.б. жұмыстарға жегу қажет екені айтылады, концлагерлер салуға уақыт оздырмай кірісу керек екендігіне мән береді. Осыдан соң қызыл империя шұғыл іске кіріседі.

	2030 жылдар аралығында Сібірде, Воркутада, Колымада, Магаданда, Урал мен Қазақстанда осындай лагерлер пайда болды. Олар ГУЛАГ деген атпен бір орталықтан басқарылды. Бұл жүйенің аса жоғары қарқынмен дамығаны соншалық, кеңейе келе ұзын саны 425 лагерге жетті. Оларды жұмсартып «Еңбекпен түзеу лагері» дейтін, жалпы алғанда 170 өнеркәсіптік, 830 ауылшаруашылық, 172 құрылыс бірлестіктерін қамтыды. Бұған қоса балалар мен жеткіншектердің 50 колониясы болды.

	Кеңестер Одағының бірқатар өңірлерін қамтыған осы лагерлер жүйесін тұтқындармен толтыру шаралары күнітүні ойластырылды. «Халық жауы», «Отанын сатқандар», «Контрреволюционерлер», «Тыңшылар», «Күдіктілер» секілді толып жатқан айыптар табылды. Олар аз болғандай, сотталғандардың үйішін түгел қамау туралы шешім шығарылды. Сот орнына «Үштік» деген жазалау құрылымы пайда болды. Енді әлдебір себеппен тергеуге алынған адамды үш кісі шұғыл соттап, концлагерлерге жіберіп жатты.

	30шы жылдары концлагерлерді кеңейтудің қажеттігі туралы сөз қозғала бастады. Бұған күштеп ұжымдастыруға қарсы болған шаруалардың көбейіп кеткені себеп болған еді. Сол кезеңдегі деректерге қарағанда жаппай қуғынсүргін қанат жайғалы 10 миллионға жуық адам сотталған, 22 миллионы жер аударылған. Осыншама адамды тегін жұмыс күшіне айналдыру елді индустрияландыру мен электрлендіру жоспарларын мерзімінде жүзеге асырудың төте жолы еді. Енді ГУЛАГ «Еңбек лагерлері мен еңбек қоныстарының бас басқармасы» деп аталды. Оның өндірістік басқармаларының өзі одақтың көптеген жерлерін қамтыды, 1953 жылға дейін ұдай кеңейтілді. Берияның сол тұста жасаған баяндамасында өндірістік басқармалардың жүйесі былай таратылған:

	1. Қиыр Шығыстағы бас құрылыс басқармасы;

	2. Красноярск өлкесіндегі кен орындарын барлау мен пайдалану және түсті металдар кәсіпорындары құрылысы жөніндегі бас басқарма;

	3. Новосибирскідегі түсті және сирек металдар комбинаты;

	4. Красноярск, Свердловск және Новосибирск қалаларындағы №169; 170; 171 аффинаж зауыттары;

	5. Вяртсильскідегі металлургия зауыты;

	6. Куйбышев гидроэлектростанциясының құрылыс басқармасы;

	7. Сталинград гидроэлектростанциясының құрылыс басқармасы;

	8. Гидротехникалық құрылыстардың жобалау және зерттеу басқармасы;

	9. Мұнай өндіру зауыттары мен табиғи емес сұйық отын кәсіпорындарының құрылысы жөніндегі бас басқарма;

	10. Ухтадағы мұнай өндіру және өңдеу комбинаты;

	11. Тас жолдар басқармасы;

	12. Темір жол құрылысының бас басқармасы;

	13. Түркімен каналы құрылысының басқармасы; 14.Төмендегі Дондағы суландыру және гидротехникалық құрылыс басқармасы;

	15. Асбест өнеркәсібінің бас басқармасы;

	16. Слюда өнеркәсібінің бас басқармасы;

	17. Печора көмір бассейніне қарайтын «Воркутуголь», «Интауголь» комбинаттары;

	18. Апатит – нефелин концентраттарын өндіру жөніндегі өндірістік басқармасы;

	19. Киров химия зауытының бас басқармасы;

	20. Орман өнеркәсібінің бас басқармасы;

	21. ВолгаБалтық су жолы құрылысының бас басқармасы;

	22. Калининград облысындағы жақұт өндіру және өңдеу жөніндегі өндірістік комбинат.

	Концлагерь жүйесіне енген осы ірі кәсіпорындарды жоспарлаудан бастап барлық инженерліктехникалық жұмысын халық жаулары атанған ғалымдар жасаса, оларды салу жаппай сотталған халықтың күшімен атқарылды. Лагерлердегі тұтқындардың ортағасырлық құлдан айырмасы жоқ еді. Оларға еңбекақы төленген жоқ, кез келген уақытта ата салса, құнын ешкім сұрамайды.

	Аталған өндірістік басқармаға тәркілеуге ұшыраған 115 мың кулактың отбасындағы 320 мың адам аздық етті. «Лагерь – айдаудағылар – минус» тәртібі енгізілді. Оның мәні мынандай еді. Саяси сезіктілер әуелі 23 жылға сотталады да еңбек лагерьлеріне жіберіледі, мерзімі біткенде сыныққа сылтау тауып, тағы да үштөрт жылға қамалады. Бұл мерзім аяқталған соң «өз еркімен қалдырылды» деген құжат дайын болатын.

	ГУЛАГтаазапшеккендердіңжалпысанытуралытүрлідерек бар. Д. Шаймұханов пен С. Шаймұханованың «КарЛаг» атты еңбегінде 1930 жылдан 1953 жылға дейін контрреволюциялық қызметі үшін айыпталғандардың қатары 3 млн 778254 адам деп көрсетіледі. Солардың бәрі қара жұмысқа жегілді, азаппен көз жұмды, 788 мыңы атылды.

	* * *

	КарЛаг, яғни Қарағандының еңбекпен түзеу лагері КСРО халық комиссарлары кеңесінің 1930 жылғы мамырдағы қаулысы бойынша құрылған. Қазақ ССРда лагерлер басқармасы ұйымдастырылып, алғашқы кезекте 110 мың гектар жер мерзімсіз әрі тегін пайдалануға берілген. 1931 жылы лагерь басқармасы Қарағандының түбіндегі Долинка селосына орналастырылып, 120 мың гектар шабындық бөлінеді. КарЛагтың жер көлемі ұланғайыр өңірді алып жатты. Солтүстігінен оңтүстігіне қарай – 300, шығысынан батысына дейін 200 километрге созылды. Шұғыл түрде Ақмола және Балқаш бөлімшелері ашылды.

	Осы ұйымдастыру шаралары жүзеге асырылған соң жерді байырғы елден босату науқаны басталды. Қарағандының лагерь орналасуға тиіс өңіріндегі 80 мың қазақ жаз жайлау, қыс қыстауынан ығыстырылды. Басқа ұлт өкілдері де еріксіз көшуге мәжбүр болды. Дәулеттілердің малмүлкі тәркіленіп, лагерьге берілді.

	КарЛагтың негізгі міндеті дамытылуға тиісті Қарағанды көмір өндірісінің және Жезқазған, Балқаш мыс рудниктерінің халқын азықтүлікпен қамтамасыз ету еді. Аталған өндіріс орындарындағы елдің қатары молайған сайын лагерь де қанатын кең жая түсті. 1941 жылы оның жалпы жер көлемі 1 млн 780 650 гектарға жетті. Ал 1950 жылы 2 млн 087646 гектар алқапты алып жатты, 75 мың адам қара жұмысқа жегілді. 19461947 жылдарда жасалған есеп бойынша 20 мың «отанын сатқандар», 11 мың Кеңес Одағына қарсы үгіт жүргізгендер, 2300 шетелдік, 30 мың соғыс тұтқындары болыпты.

	АЛЖИР (Отанын сатқандар әйелдерінің Ақмола лагері) осы КарЛаг-тың дербес бөлімшесі еді. Ол 1938 жылы 6 қаңтарда «Р-17» еңбекпен түзеу лагерінің орнына құрылды. Бұл кезең жаппай қуғынсүргін науқанының әбден өршіген шағы болатын. КСРО Компартиясының ХVІ съезінде И. Сталин «Репрессия шабуылдың қажетті элементі болып табылады» деп жариялаған соң жазықтыжазықсыз қамауға алу ерекше қарқынмен жүргізілді. Аз ғана уақытта КарЛагтағы отанын сатқандардың әйелдері 12 мыңнан асып түсті. Олардың біразы АЛЖИРде өлместің күнін кешті.

	Ресейде Сталин қаһарланса, Қазақстанда өлкелік партия комитетін басқарған Ф.И. Голощекин одан қалыспауға тырысты. Осы қанқұйлы алаяқтың Сталинге 1933 жылы жазған бір хаты Қазақстан тарихының орталық авхивінен табылып, «Қараөткел» газетіне жарияланған еді. Хат «БК/б/п Орталық комитетінің хатшысы жолдас Сталинге» деп басталады.



	БК/б/п Орталық комитетінің хатшысы жолдас Сталинге



	ОК 8ші желтоқсандағы хаттамасынан БОАК Қазақстанға мал шаруашылығын тексеретін комиссия жіберу туралы өтінішпен кіргені көрініп тұр. БОАК бұл мәселені қандай тұрғыда қойғаны маған белгісіз (тексте қате беріліп: белгілі болып жазылып кеткен – А.С.). Бірақ маған БОАКтің Призидиумында Нұрмақов пен Мырзағалиевтің сөз алғандары, олардың өлке басшылығына қарсы Қазақстандағы мал шаруашылығының құлдырауына алып келгендер деген пиғылмен шабуылдағандары белгілі.

	Осы мәселеде тоғысатын мал шаруашылығының жағдайы туралы басқа да орталық мекемелерде көптеген әңгімелердің орын алып отырғаны да маған белгілі. Дәл осы мәселені Қазақстанның өзіндегі ұлтшылдар көпіртіп айтуда және Өлкекомға қарсы сондайақ, дәлірек айтқанда, мал дайындауға қарсы күресті жандандыруда. Өлкеком мұндаймен қатты күресуде.

	Осылардың бәріне байланысты мен Қазақстандағы мал шаруашылығының шын мәніндегі жағдайы туралы Орталық комитетке тағы да мәлімдеуді қажет деп санаймын.

	Қазақстанда, мал шаруашылығының дамуында екі түрлі қарамақарсы процестер жүріп жатыр:

	Алғашқысы – жағымсыз, мал басының апатты құлдырауынан көрінуде: егер соңғы үш жылды алар болсақ, мал басының кемуі төмендегідей болып шығады.

	29 жылы – 36 млн бас, 30 жылы – 20 млн және 31 жылы 8,2/1 млн бас мал. Бұл финхалкомның есебі бойынша. Егер мұнда есепке енбей қалғандарды, тығып қойғандарды және с.с. түзетіп толықтырсақ, бәрібір мал басының құлдырау динамикасы өзгермей: оның үстіне ең үлкен кему өсімтал еттісүтті малда және әсіресе қой отарларында байқалуда.

	Мал басының мұндай апатты құлдырауының себептері неде? Ұлтшылдар және оппортунистер бәрін мал дайындауға әкеліп тірейді. Бұл дұрыс емес. Рас, соңғы екі жылдың мал дайындау жоспары, қалыпты өсу қажеттілігін ескерместен аса үлкен. Рас, мал дайындау кезіндегі «Союзмясо» органдарының жүгенсіз әрекеттерінің және жергілікті органдардың асыра сілтеулерінің салдарынан мал басының белгілі бір бөлігін қырыпжою болып тұрады. Бірақ негізгі себептер мұнда емес.

	Негізгі себептер мынаған тіреледі.

	а) Бүкіл Одақтағы мал шаруашылығының жағдайына ықпал еткен жалпы себептер, әсіресе 30 жылдың көктеміндегі коллективтендіру саласындағы асыра сілтеулер:

	б) Қазақстан үшін ең маңыздысы, негізгісі, біріншіден, жекешелердің, кедейлердің және орташалардың, қазақ ауылының жартылай натуралды, кей жерлерде натуралды мал өсіретін қожалықтарының басқа қосалқы шаруашылық салалары жоқ жағдайда, артта қалған жемшөп базасының болуы. Олар тауарлы шаруашылыққа өтерде – колективті шаруашылыққа өтудің ерекше қиын және күрделі жағдайында тіршілік етуге қабілетсіз. Бұл туралы мен төменде айтамын. Мұнан шығар жолды бұл қожалықтар отырықшыландыруға көшуден, совхоздарда күнкөріс табудан, өз ауылдарынан кетіп қалудан іздеп, өздерінің мал басын жойып, бір бөлігін мемлекеттік дайындауларға өткізіп, бір бөлігін жыртқыштықпен алуда. Екіншіден дәл осы 3 жыл бойына қазақ ауылының капиталистік қатынастар қарсаңынан социалистікке өту процесі басталды, артта қалған жемшөп базасы ескі мал шаруашылығының күйреуі, коллективті түрлерге өту және мал өсіруші шаруашылықтардың егіншілікпен үйлесу процесі басталды. Және бұл аса шиеленіскен тап күресінде көрінуде немесе көрініс беруде. Рулық қатынастар қалдықтары әлі сақталған. Біздің партия және кеңес кадрлары әлсіз қазақ ауылында тап күресін ескерген жоқ. Бай көбінесе бұқара басшысы болып табылады. Шиеленіскен тап күресінде бай шаруашылықта, руда өз үстемдігі үшін күресіп жатқанда бұл мемлекеттік дайындауларға, жемшөп базасын қайта құруға, коллективтендіруге, қазақ қожалықтарын отырықшыландыруға жанталаса қарсыласу түрінде көрініс беруде және малды жыртқыштықпен қырыпжоюға, малды құмға айдап тастауға, сондайақ ауа көшулерге ықпал етуде. Осы негізде байқалған тап күресінің күші туралы ГПУдің мына анықтамасынан білуге болады: соңғы екі жылдың ішінде ірі бандылардың 15 көтерілісі болды. Оларға 34000ға жуық адам қатысты. Осы екі жылда 1350 контрреволюциялық топтар жойылды және олардың 7,5 мыңдай қатысушылары қолға түсті.

	Ауа көшулер негізінде 3031 жылдарда халықтың 1215% азайғаны байқалды. Қоныстарынан ауа көшкен халық өздерімен бірге, қолдағы мәліметтер бойынша, кем дегенде 1,52 млн бас малды айдап кетті. Оның үстіне екі түрлі сипаттағы ауа көшулерді көріп отырмыз. Төменгі және Орта Еділге, сондайақ Сібірге, бұрынғы Орал, Ақтөбе және Қостанай округтері аудандарынан осы аудандардағы 3 жылға созылған құрғақшылықты бастан кешуден, бұған қосымша таза контрреволюциялық сипаттағы «а»п. көрсетілген себептерден Бат. Қытайға және Орта Азияға көшу, Қытай өкіметінің көмегіне сүйенген Қытайдың Шыңжаң провинциясындағы арнаулы ұйымдар ауа көшулерді ұйымдастыруда, ауа көшулердің арнайы қарулы бандыларын өз қорғауларына алуда. Кейбір құжаттар Орта Азияда – Түркіменстанда басмашылықпен байланысты және Қазақстаннан ауа көшулерді ұйымдастырушы арнайы ұйымдар бар екенін көрсетіп отыр». Осы хаттан соң Мәскеуден Ф. Голощекинге ауа көшуді тоқтату үшін қатаң шаралар қолдануды тапсырады. Оның күткені де сол еді. Қазақстандағы қуғындау мен тұтқындау ауылда да, қалада да қыза түсті. Қазақ зиялыларының бәрі НКВДның жергілікті бөлімдерінің қадағалауында болды, екінің бірі не жапон шпионы, не жасырын ұйымдардың мүшелері атанды, аңдушылар мен тыңшылар көбейді. Осы жау іздеу науқаны өрши келе республикадағы ақынжазушылар мен қоғам қайраткерлерінің басым көпшілігі қамалды. 193738 жылдары 60 мыңнан астам адам ұсталып, талайы атылды. Олардың әйелбалалары АЛЖИРге айдалды. Солардың ішінде Сәкен Сейфуллиннің, Бейімбет Майлиннің, Тұрар Рысқұловтың, Жұмат Шаниннің әйелдері бар еді. Кейін бұлардың қатарына Т. Жүргеновтің, С. Меңдешовтің, Ж. Тәтімовтің, Ж. Сәдуақасовтың, С. Есқараевтың, А. Аспандияровтың, Н. Нұрмақовтың, С. Сармолдаевтың әйелдері қосылды. Ал бұдан бұрын Ақмола лагеріне Бухарин, Тухачевский, Гамарник, Блюхер, Енукидзе секілді Ленин мен Сталиннің оң қолы болған партия және әскери қайраткерлердің әйелдері жеткізілген еді. АЛЖИРдің қияметқайымын белгілі жазушы Галина Серебрякова мен әйгілі әнші Лидия Русланова, Адмирал Колчактың нақсүйері Анна Тимирова да бастан кешірген.

	Қазақ зиялыларының әйелдері осы жазықсыз жазаланған сорлы аналармен бірге ауыр еңбектен тұралап жүріп, не үшін сотталғандарын түсінбей қажитын. Күләндам Қожанова, Мәриям Тоғжанова, Әйіш Құлымбетова, Бибіжамал Сырғабекова, Мағрипа Қазбекова, Айша Қабылова, Хадиша Мусина, Күнжамал Майлина, Әзиза Рысқұлова, Сұлухан Бағзыбаева, Шәкітай Тәтімова, Мәриям Есенгелдина, Зағфи Тінәлина, Сақыпжамал Назарова, Уәзипа Күленова, Сағадат Таштитова, Дәмеш Жүргенова, Майнұр Сармолдаева, Гүлбаһрам Сейфуллина елі мен жеріне адал қызмет еткен күйеулері әнеміне ақталады, бәрі артта қалады деген үмітпен сарғайды. Өздерінің де, ерлерінің де жазықсыз екенін Сталинге жеткізудің жолын іздеумен болды. Бір топ әйел ши тоқығанда оның суретін өріп шығарып, Мәскеуге хатпен бірге жібереді. Олар мына қапасқа Сталиннің емес, төңірегіндегілердің кесірінен қамалғандықтарына, Иосиф Виссарионович білсе, бәрін құтқаратындығына қылаусыз сенетін. Алайда жолданған хатқа жауап келген жоқ.

	И. Сталин бұл кезде КарЛаг пен АЛЖИРді кеңейтуді, концлагерлерді қазақтың кең даласын игерудің ұтымды әрі арзан жүйесіне айналдыруды ойлауда еді. Орталық Қазақстанда тың игеру идеясы осы тұста пайда болғанды.

	* * *

	КарЛаг та, АЛЖИР де осындай кең ауқымдағы жоспарды аз шығынмен жүзеге асыруға тиіс еді. Оларға бөлінген жер көлемі жыл сайын ұлғайтылып отырылды. 1950 жылы 2 млн 087646 гектарға жетті. Оның ішінде егістік жер – 111886 гектарды, шабындық – 337670 гектарды, жайылымдық

	1 млн 376999 гектарды құрады. Осынша алқапты ұдайы ұлғайтып, тың игеру науқанын жаппай бастауды тездету үшін сотталғандарды үстіүстіне көбейту керек еді. Егер 1931 жылы олардың саны – 21329 болса, одан кейінгі әр жылда 10 мыңнан қосылып отырған. Осынша тегін жұмыс күші тың игерушілер қаптап жеткенде азықтүліктің барлық түрімен және жеңіл өнеркәсіп өнімдерімен қамтамасыз етуге тиіс. Осы мақсатпен аталған екі сала дамытылды. Тұтқындалғандардың маңдай терімен АЛЖИРде Ақмола мен Петропавлдағы ет комбинаттары үшін мал өсірілді, фермалар ұйымдастырылды. Әр әйелге 100ден астам бұзау бекітіліп берілді. Төлдің біреуі өлсе, бағушы атылатын. Қару қолдану үшін сылтау табылып бағатын. Осы тар қапаста болғандардың естеліктерін оқысаң, тұла бойың мұздайды. Кира Нұрмағанбетова деген нашар еститін әйел барақтан шығып бара жатып күзетшінің «Кері қайт» дегенін аңдамай жүре береді. Қарулы жендет ту сыртынан атып құлатады. Ауырып қалып жұмысқа шықпаған Анна Констанова деген әйелдің бұл қылығы «контрреволюциялық бүлік» деп есептеліп, өлім жазасына кесіледі. Осындай түрлі «қылмыстары» үшін 1938 жылы – 5, 1941 жылы – 21, 1942 жылы 2 әйел оққа ұшқан. Ал шамадан тыс қара жұмыстан әбден тұралаған байғұс аналар басқа жерде дәл өздеріндей қамауда ұсталған балаларының қайғысына шыдай алмай, есінен адасып жатты. Оларды КарЛагтың Құрым және Мақатайдағы бөлімшелеріне жөнелтетін. Бұлардың бәрі дерлік қаза болды. 19421944 жылдары 840 әйел дүние салды.

	Тірі жетімге айналған балалардың жағдайы тұтқындағы атааналарынан артық болған жоқ. Олар аштықтан, түрлі жұқпалы дерттен қынадай қырылды. 1940 жылы КарЛагта 1619 жастағы – 132; 1942 жылы – 256; 1947 жылы 814 бала ұсталса, 1950 жылы 209ы тірі қалған. Ал төрт жастағы сәбилер Осакаровкадағы «Балалар үйі» деп аталатын түрмеде телмірді. Осында әкелінген 451 балдырғанның аман қалғаны бірліжарым ғана.

	Коммунистік режим, атап айтқанда, Сталин құрған фашистік режим ана мен баланың, миллиондаған азаматтың адам төзгісіз азабымен тыңды игеруді көздеді. Сол мақсатына қолайлы негіз де жасады. Оның тікелей нұсқауымен алғашқы тәжірибе шаруашылықтары құрыла бастады. 1930 жылы ашылған «Гигант» совхозы тың игерілген жағдайда үлгі болуға тиіс еді.

	Совхоз Тельман атындағы ауданда ірге тепті. Оған әуелі темір жол тартылды. Бір жылдың ішінде байлардан тәркіленген малдың есебінен ірі қара 25 мыңға, қой 19 мыңға жеткізілді де КарЛагқа бағындырылды. Кеңейтіле келе бірнеше бөлімшелерге толықты. Енді астық шаруашылығын дамыту қаурыт қолға алынды, егістік 168831 гектарға ұлғайтылды. 1941 жылы күздік бидай себудің агротехникасы игерілді. Картоп өндіру 15900ден 40384 тоннаға артты, 21 мың тоннадан астам бидай жиналды.

	Мал шаруашылығы да өркендеді, 70 қой, 45 ірі қара, 1 жылқы, 2 шошқа фермасы құрылды. Совхоздың өндірісін ғылымитәжірибе жүргізуге кеңінен пайдалануға да баса назар аударылды. КарЛагқа осы мақсат үшін тұтқындалып жіберілген ауыл шаруашылығы ғалымдары НКВДның бақылауымен жұмыс істеді. Олар, әсіресе суармалы егін жүйесін жасау бағытында елеулі табысқа жетті. Орталық Қазақстанда көкөністен, қант қызылшасынан, бидай мен басқа да дәндідақылдардан ауа райы құбылмалы өңірде тұрақты өнім алудың тиімді жолдарын тапты. «Гигант» совхозындағы ғылымизерттеу лабораториясында жұмыс істеген кезінде ботаник, ғылым докторы Л. Пельцыхтың бір өзі ғана тоғыз ғылыми еңбек жазыпты. Олар: «ОГПУдың «Гигант» совхозы өсімдік дүниесінің қысқаша очеркі», «ОГПУдың «Гигант» совхозын геоботаникалық аудандастыру», «ОГПУдың «Гигант» совхозы территориясының ботаникалық картасы», «ОГПУдың«Гигант» совхозындағытопырақтануботаникалық экспедициясының материалдары бойынша геоботаникалық зерттеу тәселдемесі», т.б.

	Дәл осындай іргелі ғылымизерттеу жұмыстарын басқа да ғалымдар жарыса жүргізіп жатты. Соған сәйкес Ауыл шаруашылығы тәжірибе станциясы құрылды. Оның шағын бөлімшесі АЛЖИРде де ашылды. Станция мына салаларды таңдап алды: селекция, тұқым шаруашылығы, егіншілік, жемшөп өндіру, баубақша, жемісжидек, көкөніс шаруашылығы, өсімдік қорғау, агрохимия, агрометеорология, мал шаруашылығы, маханикаландыру, тұқым тексерудің ғылыми жолдары, орманды алқапты суландыру.

	Бұл ғылыми зерттеулер жеміссіз болған жоқ. 1941 жылдың өзінде 48 жаңа тұқым сынаққа жіберіліпті. Оның 33і – бидай тұқымдары.

	Астықтың шығымдылығы да артты, суармалы егістіктің өнімділігі әр гектарда 55 центнерге жетті, қызылшадан гектар сайын 824 центнер тәтті түбір жиналды. Кортоптың көрсеткіші 450 центнерден асты.

	Осының бәрі 1954 жылғы тың игеру науқанының алғашқы кезеңдерінде егіннен мол өнім жинап, бір миллиард пұт бидай алуды қамтамасыз етті. Сол көлкөсір дәннің әр түйірінде АЛЖИРде азап шеккен аналардың, дүниеден ерте көшкен бейкүнә сәбилердің, құлға айналған азаматтардың көз жасы бар еді.

	Ақмоладағы отанын сатқандар әйелдерінің лагерінде қамауда болған Зағфи Тінәлинадан көзі тірісінде жазып алынған мына естелік әңгіме осы сөзімізді растай түседі.





	1. Зобалаң



	Зағыпи Тінәлина – комсомол жұмысына 1930 жылдан бастап араласқан. 1928 жылы Петропавлдағы қазақ педагогикалық техникумының оқушыларымен бірге сол кезде оқуағарту халық комиссарының орынбасары қызметін атқарған Надежда Константиновна Крупскаяның қабылдауында болған. 1937 жылы Қазақ өлкелік комсомол комитеті шаруа жастары бөлімінің меңгерушісі.



	Өткен күндердің ыстығы да, суығы да ұмытылмайды, шуағына жаның жадыраса, қыспағына жаси көрме. Тізгініңнен айырылған күні тағдырдың тәлкегіне айналған мәңгүрт шағың басталады. Ақылынан адасқанның арашашысы жоқ. Бұл дүниеде бәрі өлшеулі дегеніңмен, қайратты жанның сабыры қашанда сарқылмақ емес.

	Бүгінде жетпістің қырқасына шыққан Зағыпи апамыздың сөз басында айтқан алғашқы лебізі осы еді. Салмақпен саралап айтып еді.

	Ел ішін күдік пен сезік жайлап бара жатты. Москвада Кремльдің өзінде басталған қуғынсүргін жекелеген ардақтыларды ғана емес, талайларды торғайдай тоздыратыны белгілі бола бастады. Ойға оралмайтыны жоқ, Ұлы Октябрь революциясынан кейін, В.И. Лениннің денесі суымай жатып, ұлы елдің ұлардай шулап қалатындығын қай кемеңгер болжай алған.

	Осы науқанға айналған дүрбелең өзін де шарпыды. Май айының аяқ кезінде күйеуі Абатты қамауға алды. Ташкент қаласындағы Орта Азия Мемлекеттік университетінің тіләдебиет факультетін бітірген ол сол кезде баспа жұмысына қызу араласқан болатын. Қазақ мемлекеттік баспасы бастығының орынбасары, оқупедагогикалық мемлекеттік баспасында сектор меңгерушісі қызметін атқарды. Қазақ АССРының алғашқы Конституциясын дайындайтын комиссияның мүшесі болды. Тіл маманы ретінде қалыптасып келе жатқан көңілі ояу, ойы сергек азаматтардың бірі еді.

	– Үйде көп еңбектенетін, жазусызудан бас көтермейтін, – деп еске алады бүгінде Зағыпи. – Туған жері Қызылорда болған соң ба, Әбділдә Тәжібаевпен жақсы араласатын. Сәкен мен Бейімбетті ардақ тұтып, аузынан тастамайтын.

	Қаралы күн мен шуақты шағыңның арасы көзді ашыпжұмғанша ғана екен. Үйге үш адам сау етіп кіріп келді. Өздері де, сөздері де суық.

	Ерлізайыпты жарытып тілдесе де алмады, не істеп, не қойғандарын білмейді. Абат үнсіз күйбеңдеп жүр, киініп алған. Бір кезде столға отыра қалып әлденені асығыс жаза бастады.

	– Мынау тілхат, – деді Зағыпиға. – Баспаға дайындап жүрген кітабымның қолжазбасын тапсырғанмын. Соған енді өзің ие бол. Осыдан кейінгісі өң мен түстің арасындағы бірдеңе – Абат қайтақайта асықтырған, ақырыпжекірген үшеудің жетегінде үйден шығып жүре бергенде, орындыққа сылқ етіп құлай кетті. Аңырап отыр, жападан жалғыз құлазып отыр.

	Зобалаң осылай басталды. Иесінен айырылған шаңырақ қара жамылды, қайда барса да өгейсіген, салқын тартқан өңкей бір сұрқай көзқарас. Халық жауының әйелі деп қашқақтайтындар табылды. Бірі қарақан басының қамы үшін сырт берсе, бірі көзге шұқыды, табалағаны қарс жабылған қабағынан танылады. Бұдан азақ бұрын базарлатып жататын, кісі үзілмейтін үй аз ғана күнде құлазып сала берді. Абат көпшіл еді, жолдастары да жыртылып айырылатын. Солардың ішінен қиналған шақта Әбділдә Тәжібаев қана хабарласты. Онда да іздеп келген жоқ, телефон шалған.

	– Зағыш, бәрін естідім. Қайғыңа ортақпын, – деді. – Қолымнан келетіні тілеулестігім ғана. Басқаға шама жоқ, айып етпе.

	Оған сонда не айтқаны есінде жоқ. Бәлкім бірдеме деген шығар. Бәлкім телефон тұтқасын ұстап мәңгіріп тұра берген болар. Әйтеуір Әбділдәнің қамқор үнін аз да болса сүйеу көргені анық. Көп жолдастан адал біреуі қалса да дәтке қуат екен. Енді ширығу керек, алысу керек, әділетке жүгіну керек.

	Ашпаған есік, сығаламаған саңылауы қалған жоқ. Жоғары орындағылардың көбіне жолықты, кіре алмағандарына телефон соқты. Өлдімталдым дегенде Абатпен кездесуге рұқсат алды.

	* * *

	Арада төртбес күн өткенде Абатқа шешесі барып қайтты.

	Есіктен кіре сала аңырай жығылды.

	– Қарағымай, қажытқан екен ғой. Ұрады екен ғой, – деп еңіреді.

	– Не айттыңыз? Ұрғаны несі? – деп түршікті бұл. Қария естігенін көз жасына булығып отырып зорға жеткізді.

	– Мен көре сала бас салдым емес пе, күзетшінің айғайына қараған жоқпын. Сонда құлағыма сыбырлады. Ұрыпсоғады деді. Аяуды, рахымды білмейді деді. Тұла бойы тұлып болып ісіп кетіпті.

	Зағыпидың жүрегі аузына тығылды. Жеркөк шыр айналып бара жатты.

	Тағы да кеңседен кеңсе қоймай зыр жүгірді. Әрең дегенде Абатқа екінші рет жолықты. Ол айналасы жарты айдың ішінде қатыпсеміп қалыпты. Тірі аруақ дерсің.

	– Не кінә тағады? – деп шырқырады Зағыпи.

	– Сәкен, Бейімбет, Ілиястардың кітаптарын басып шығарғанымыз үшін жазғырады, – деді Абат. – Халық жауларымен солай ниеттес болыппын. Оларды елге, партияға қастық ойлайды деу ақылға сыя ма. Тексерер, аққарасын айырар.

	Жанарында болымсыз үміт сәулесі бар. Зағыпи да түбі бір жақсылық болатындығына сенуге тырысты. Бірақ жүректі жайлап алған үрейлі күдік сая таптырмайды. «Осы келуім Абатты соңғы рет көруім болып жүрмесе нетті» деген қорқыныш тұла бойын қалтыратады.





	2. Түрмедегі тірі жесірлер



	Қазақ АССРі Орталық атқару комитеті аппаратындағы бастауыш партия ұйымының жабық жиналысы жүріп жатыр. Секретарь Колодинаның сөзі түйеден түскендей:

	– Коммунист жолдастар, өздеріңіз жақсы білесіздер, Зағыпи күйеуі Абат Әділбаев «халық жауы» екені дәлелденіп, тиісті жазасын алған соң, Қазақ өлкелік комсомол комитетіндегі қызметінен шығарылып, КазЦИКке референт етіп жіберілген болатын. Ол осындай аса күрделі жағдайда, күйеуінің қателігінен тиісті қорытынды шығарудың орнына, Орталық комитетке қайтақайта барып, жолдасын ақтамақ болды. Саяси қырағылық танытпады. Таяуда «Казправда» газетінде оның осы әрекеті әшкереленді. Меніңше, мұндай солқылдақ коммунистің қателігі қатаң айыпталуға тиіс.

	Айтқандары сүйектен өтіп барады. «Казахстанская правда» газетінде шыққан мақаланы бетке ұстап, тұқыртып жатыр. Зағыпи ақталудың қиын екенін білсе де, аяғына дейін күресуге бекініп, іштей тынған. Ұйымда есепте тұратын Әліби Жанкелдин, Сейітқали Меңдешев, Елтай Ерназаровтың біреуі араша түсер, қорғар деп те үміттенеді. Қайдағы біреудің баспасөз бетінде мұны дәлелсіз қаралағаны оларды иландырмауға тиіс қой.

	Бірақ ешкім тіс жаратын емес. Колодинаны үнсіз тыңдайды, қарсы уәж айтуға батпайтын сыңайда төмен қарап, қыбырсыз отыр. Ал секретарь үдеп барады.

	– Зағыпи біздің ұйымда есепте тұрғаны үшін кінәлі емеспіз. Алайда оның кім екенін осы күнге дейін білмей келгеніміз дұрыс болмаған. Қырағылық таныта алмадық. Ол болса, ештеңені мойындайтын емес. Халық жауы екені анықталған күйеуін әлі қорғайды. Оған жолығу үшін КазЦИКті телефонын, беделін пайдаланған. Ал мұндай адам қалайша коммунист бола алады. Шешім біреу – партия қатарынан шығару керек.

	– Өзі не айтар екен, – деді біреу.

	Зағыпи орнынан тұрды, барынша сабырлы сөйлеуге тырысты. Партияның алдында ешқандай кінәсі жоқ екенін, осы уақытқа дейін ақ ниетімен адал еңбек еткенін мүмкіндігінше дәлелдеп бақты.

	Бұл жолы да өзін қостаушы табылған жоқ. Асқар таудай ағаларына жаны қыстыға қараса, олар көзін алып қашады.

	Енді күдері үзілейін деді. Шыныменақ бүгін, дәл осы жерде партия билетінен айрылғаны ма?

	Секретарьдың даусы бөлме ішін жаңғырықтырғандай. Әр сөзі тікендей қадалады.

	– Дауысқа саламын. Партия қатарынан шығарылсын дегендеріңіз.

	Жалт етіп Әліби ағасына қарады. Ол қырын бұрылған күйі қолын көтерді. Сейітқали, Елтай – екі арыс та солай.

	– Бітті! – деді көкірегі қарс айрылып. Әрі жасып, әрі ашынып айтты.

	* * *

	Бұл октябрьдің 5і күні болған оқиға еді. Келесі жылдың сәуір айында наркомсовхозда техникалық секретарь болып жүрген Зағыпи қамауға алынды. Бұл Абаттың атылғандығының белгісі еді. Өлім жазасына кесілгендердің әйелдері тегіс түрмеге жабылатынын білетін. «Бақыл бол, арысым», – деп егілді абақтыда отырып.

	Мұнда жатқандардың біразы таныс. «Лениншіл жас» газетінің редакторы Зарап Темірбековтің әйелі Сақыпкәмәл, Қайсар Тәштитовтің жұбайы Сағадат, Бейімбеттің Нұржамалы көзіне оттай басылды. Бәрі ерлерінен айырылғанын біледі. Олардан күдер үзген, ендігі сарыуайымы – балалары. Үш әйел үш жақтан күндізтүні зарлайды. Жазықсыз жетімдер қай жерде, не күйде жүргенін білмей көз жастарына тұншығады.

	Зағыпидан кейін бір қарасұр әйел келген. Есіктен кіре еңіреді. Ұсталған күйеуін жазғырады. «Түбі осылай боларын білгенде, күні бұрын елсіз қу далаға неге апарып тастамадың. Балаларыңды шөп жұлып берсем де өлтірмейтін едім ғой», – деп аңырады. Басын тауға да, тасқа да соғады.

	Оны жұбататын тірі пенде жоқ. Нұржамалдар қосыла боздайды, түрменің іші көп әйелдің төбе құйқаны шымырлатқан, қабырғаны қайыстырған азалы үнімен күңіреніп, жарық дүниеден бездіреді, қайран ана қайғымен қажиды.

	Бір күннен кейін көрге де үйренесің деген ғой. Қарасұр әйел есін жиған сәтте бұл таныспақ болды. Есімі Раушан екен. Күйеуі жеңіл өнеркәсіпте ірі қызмет істеген, ұсталғаннан бері хабары жоқтығын айтты.

	Түрменің тәртібі қатал. Тағам, күтім туралы ойлаудың өзі күнә. Үш мезгіл – таңертең, түсте және кешке бір күрешке су береді. Ас дегеннен ұсынатыны – бір тәрелке жуынды. Ішсең еркің, ішпесең мейлің.

	Ағайынтуыстан күдер үздірген, ешкіммен жолықтырмайды, сәлемсауқат та алғызбайды.

	Түрмеге түскелі үшінші айға қарағанда әйелдердің тісі түсе бастады. Аш адам ісінгенде тістің түбі босап қалады екен. Өңшең ардақты азаматтардың аяулы жары болған Нұржамал, Сақыпкәмәл, Сағадаттар адам аяйтын халде. Шүңірейген көздердің тереңінен азаптың табы білінеді. Сорлылар сонда да «Балаларымай, балапандарымай!» – деп аһ ұрады. Өлімнен қорықпайды, перзентінің тағдыры үрейлендіреді, сәби үшін арпалысады.

	Зағыпи да титықтаған. Нұржамалдарға қарап отырып, өз ойынан өзі шошиды. Бұлар балаларын жоқтап жүріп жынданып кетпесе жарар еді. Тек содан сақтасын.

	Бәрі ертелікеш толып жатқан орындарға, Алматыдан бастап Москваға дейін хат жазады. Айтатындары, өтінетіндері бірақ нәрсе. Балаларының хабарын айтуды сұрайды. Камераның есігі ашылса, жығыласүріне ұмтылады. Кіріп келген күзетші ақырып кері қуады. Оған құлақ асатын бұлар жоқ.

	– Жауап бар ма?

	– Неге хабарын айтпайды?

	– Балаларды бізбен бірге қамасын! Бөле көрмесін! – деп шулайды.

	– Молчать! – деп тепсінеді күзетші.

	– Молчать! – деп күркірейді тас түрме.

	Осындай сор татыған жылымшы күндер еңсені езіп сылбыр жалғасып жатты. Бір күні Шабал Бейсекова мен сіңілісі Дариға келді. Шабал Сәкен Сейфуллиннің інісі Мәжиттің үйінде жүретін, кейін Әбділдә Тәжібаевтың қолында тұрды. Сірә, сол кісінің бір көмегі болған шығар. Оны сұрап жататын күй қайда, тілдесуге берген қас қағым уақытта қант пен чеснок жеткізуін, қалайда қолға тигізуін айтып үлгерді. Тісі түсе бастаған адамға қант, чеснок бірденбір ем екенін түрмедегі орыс әйелдерінен естіген.

	Одан кейін Нұржамалдардың көп хатына жауап келді. Үш адам (біреуі әйел) келіп хабарлады.

	– Майлина! – деді біреуі.

	– Мен, – деп орнынан тұрды ол.

	– Төрт балаң төрт жақта. Олар бір жерде болмауы керек.

	Нұсқау сондай.

	Нұржамал сілейіп тұр, өңі қуарып барады.

	– Қанағаттандың ба? – деп сұрады әлгі. – Балалар үйінде олар өлмейді, жетісе де қоймайды. Керегі сол болса, енді елді мазалауды доғар.

	Нұржамал жан даусы шығып шыңғырып жіберді де, тас еденге гүрс етіп құлап түсті.

	– Әкет! – деп ақырды жаңағы жендет. – Карцерге қамаңдар!

	Біреуі серейіп талып жатқан әйелге қарай жүрді. Қазір дырылдатып сүйрей жөнеледі.

	–Тоқта! – деп ұмтылды Зағыпи. – Тарт қолыңды! Нұржамалды бауырымен қорғап құшақтай жығылды.

	– Бермеймін! Әкете алмайсыңдар! Басқа әйелдер де өре тұра келді.

	– Жарайды. Осылай сілейіп жата берсін, – деді балалардың хабарын айтқан жендет. – Қатындармен төбелесетін жайым жоқ.

	* * *

	Арада тағы біраз уақыт өтті. Әйелдер балаларының тірі екенін естіп, соған шүкіршілік еткен сияқты еді, бірақ бұл алдамшы сабыр екен. Ұзамайақ олар гөйгөйге қайта басты. Жетімдер үйінде қандай күтім болсын, әр «халық жауының» үрімбұтағын әркім бір көзтүрткі қылады ғой. Бәрі соны ойлап күрсінеді, алдажалда көздері ұйқыға кетсе, түсінде ылғи балаларын көретін болуы керек, аттарын атап, түнімен аласұрып шығады.

	Әредікте өздерінің ендігі күні не боларын сөз етіседі. Ондай кезде үміттен гөрі сарыуайым басым түсіп жатады. Күйеулері сияқты бұларды да бір күні атып тастауы әбден мүмкін ғой. Түрмеге түскендеріне, міне, 45 ай болды, тірі жан жауап алмайды, тергеуші шақырған да, келген де емес.

	Сөйтіп мәңгүрт хал кешкен жетімжесір күндердің бірінде камераның есігі ашылды, үш адамның төбесі көрінді.

	– Бәрің де орындарыңнан тұрыңдар! – деген дауыс естілді. «Қияметқайымнан құтылатын күн жеткен шығар, – деп ойлады Зағыпи.

	– Мыналар дәу де болса, үкімді естіртуге келді, не айтар екен, бұйырғаны өлім бе, өмір ме?»

	– Дұрыстап тыңдаңдар, – деп ер адам алға аттап түсті. – Майлина Нұржамал сегіз жылға кесілді. Тәштитова Сағадат – оған да сегіз жыл. Зағыпи Тінәлина – үш жыл...





	3. АЛЖИР



	Талай ауыртпалықты бастан кешіріп, Ақмола топырағына да аяқ басты. Туған жеріне азаматтық азаттығынан айырылып, қарулы күзеттің айдауында оралса да, қайран Есілдің кәусар ауасымен кеуде кере еркін бір тыныстағанға не жетсін. Лагерь де қаладан алыс болмай шықты. Қараөткелден 30 шақырымдай жердегі Жалаңаш көлінің түбінде екен. Ұзыннан салынған аласа барақтар, әр жерде зорайған қарауыл мұнаралары, сидаң жазық дала, ала бұлттанған өңсіз аспан – мұның ендігі мекені осы болмақ.

	– Жеттімау, – деді жанары жасаурап.

	– Бұған да шүкіршілік, – деп күрсінді Дәмеш.

	Мұнда да кілең тірі жесірлер. «Отанын сатқандар» әйелдерінің Ақмола лагеріне (Акмолинский лагерь жен изменников Родины) немесе қысқаша АЛЖИР деп аталатын жаза өтеу орнына еліміздің түкпіртүкпірінен айдап әкеле берген. Грузия, Армения, Украина, Қиыр Шығыстан жеткізілген тұтқындар не үшін осындай қасірет шеккендерін білмей сандалды. Солармен араласа келе лагерьде 1918 жылдан партия мүшесі, азамат соғысы кезінде армия, фронт қолбасшысы болған, кейін ВКП (б) Орталық комитеті мен СССР Орталық атқару комитетінің мүшесі, 1937 жылғы 11 майға дейін СССР Қорғаныс халық комиссарының бірінші орынбасары Михаил Николаевич Тухачевскийдің әйелі бар екенін естіді. Грузия Коммунистік партиясы Орталық комитетінің мүшесі ретінде кезінде Сталиннің «соғыс коммунизмі» тәртібіне ашық қарсы шығып, бұл саясаттың Закавказье халқына түрпідей тигенін РКП(б) Орталық комитетіне екі рет хабарлаған, оны батыл айыптаған Филипп Махарадзенің қызы Тамарамен, атақты әнші Людмила Руслановамен танысты. Осында Сейітқали

	Меңдешевтің әйелі Рәзияны жолықтырды.

	Бұлар келгенде лагерьдегі тәртіп қатайған кез екен. Оған «арнаулы» (спец) деген ат тағыпты. Ұзынқұлақтан мұндай әйелдер лагері Совет Одағында екі жерде ғана бар екенін, бірі осы «АЛЖИР» болса, екіншісі Горький қаласынан қырық шақырымдай қашықтықтағы Темниковский мекенінде құрылғанын естіді. Тұтқындардың саны алты мыңға жуықтайды. Кейін үш жарым мыңдайы қалды. Москвадан комиссия келіп, лагерьдегі жағдайды көрген соң, әйелдерге жұмыс істеуге рұқсат берген. Олардың қандай мамандығы бар екені анықталып, қайсыбірін сыртқа жұмысқа алып кетіп жатты. Тұтқындардың арасынан арнаулы білімі бар 125 дәрігер, 400 медсестра, 350 пианистка табылды. Басқа да кәсіп иелері жетерлік.

	Осы шаралар лагерьдегі өмірді едәуір өзгерткен. Жұмыс істей бастаған соң, уақыт сағыздай созылып тұрып алмайды. Ауыр болса да еңбектің аты еңбек, қилықилы ойлардан, қайғыуайымнан, жанды жеген күдік пен үрейден арашалайды.

	Екінші жағынан өзіңдіөзің асырағаның, масыл болмағаның дәтке қуат. Ал лагерь қарауылдары бұларды қорлағанда «сатқындар», «халық жаулары», «опасыздар» тәрізді мірдің оғындай шаншу сөздерге «арамтамақтар» деген айыпты қосып қорлайтын. Енді одан құтылатын кез туды.

	Әуелі ірі қара мал әкелінді, ұмытпаса 250дей сиыр болды. Ал жазға қарай 5 мың гектар жерге бидай септі, тігін цехы құрылды. Жұмыс барлық салада шаруашылық есеп жүйесі бойынша ұйымдастырылды. Норманы орындасаң, күнделікті 500 грамм наныңды аласың, белгіленген межеге жетпесең, үлесің не азаяды, не құр қол қаласың. Еңбекке жарамдылар лагерьдегі ырысынан айырыла қоймайды, әлсіздерге қиын. Сол кезде жасы елуден асқан Рәзия Меңдешева, егер сәті түсіп асханада істемегенде, қара жұмысқа шыдай алмай, тамақтан тарығып өлер ме еді, кім білсін. Ол бұларға қарағанда егде әрі қауқарсыз болатын.

	Осы бір жаны жайсаң, шамадан тыс көңілшек, екі дүниеде алдау мен қулық дегеніңді білмей кеткен жасамыс әйел Зағыпиды қызындай көріп, қолдан келген жақсылығын аяған жоқ. Бұл даладағы шаруадан қажып келіп, сабан төсекке құлағанда, жамбасының астынан бір түйір нан әруақытта табылатын. Оны алдын ала Рәзия апай жасырып қояды. Соны ұрлана алып, түн баласында талғажу етеді. Ал ол кісі жанында отырып үнсіз егіледі.

	Осындай бойкүйез шақта әйелдерді сағымға айналған естелік желепжебейді. Күйеулерінің есімдері бұған дейін бүкіл елдің аузында болып келген, Сталинді көру «бақыты» бұйырған кейбір сорлылар Кремльде кімдермен кездескенін, Ворошилов, Буденный, тағы басқа жайсаңдармен қалай тілдескенін, оларға туған күндерінде нендей сый тартқанын елтіп отырып әңгімелейді. Сонда мұның көз алдына Левон Исаевич Мирзоян, Қайсар Тәштитов, Сәкен мен Бейімбет, әрі Абат келеді. Бүгінде олар жоқ шығар бұл өмірде, атылған болар. Рәзия апай да Сейітқалиды енді ешқашан көре алмас. Дәмештің Темірбегі де тірі деймісің?

	Ал АЛЖИРде жағдай мәз емес. Балалы әйелдерге тіпті қиын. Алғашқы кезде олар екіүш жастағы сәбилерін бауырында ұстады. Нәрестең құшағыңда жүргенде, қайғың да орта. Бірақ бұл «кеңшіліктің» шегі бар екен. Бала төрт жасқа толса, қарауылға басы бүтін беруге міндеттісің. Ол тірі жетімді Осакаровкадағы балалар үйіне жөнелтеді. Жаман хабар жата ма, онда «сатқындардың» үрімбұтағына жаны ашитын пенде жоқ, көбі өліп қалады.

	Сол жылы Арқаның күзі ерекше зәрлі болды. «Жұт жеті ағайынды» деген сөз тәрізі рас шығар. Киімі жұқа, жарты құрсақ тұтқындар суық желдің өтінде дірдек қағады. Мал жайлай жүріп, арасында отын дайындауға барғанда, тісіңтісіне тимей безектейсің. Ал пешке жағатының – Жалаңаш көлінің қамысы. Лагерь басшылары әредік әйелдерді сапқа тұрғызып, солай қарай айдайды. Алдыартың қарулы күзет, қарғыбауын үзердей болып, жұлынған арсарс аласұрған қабаған ит. Алдажалда босанып кетсе, қасқырдай талайтыны анық.

	Көлге жеткен соң әйелдер қамыс оруға кіріседі. Әлі қатып үлгермеген жұқа мұз гүрсгүрс ойылып, ызғарлы суға жалпжалп құлап жатады. Әуелі қолаяғың мұздайды, өне бойың тікен қадалғандай тітіркенеді, барабара жансызданып, сүйектен өткен салқынды сезінуден қалады. Тырнақтың көбесіне дейін көгеріп, көл жалдап жүріп қалтырайсың.

	Сол кезде әйелдер үшін бұдан өткен азап болған емес. Жалаңаш көлінің күзгі мұзды суы талайлардың ғұмырын қысқартты. Қазірде Целиноград құс өсіру жөніндегі бірлестікте тұратын, қарғыс атқан сол жылдары АЛЖИРдің денетәрбие жұмысы жөніндегі инспекторы болған, әкесі репрессияға ұшырап, өзі де «халық жауының» бөлтірігі атанған, ал шешесі осы лагерде тұтқында ұсталған Константин Владимирович Шубриковтің сөзімен айтсақ, қазіргі Малиновка селосы (АЛЖИР орналасқан жер) жүздеген мүрденің үстінде тұр. Оның асты самсаған қабір, жазықсыз жапа шеккен, тұралап өлген әйелдердің қабірі.

	– Әр таңда лагерьде өз еркімен жалданған шал жерге брезент палатканы жайып, оған өлі денелерді үйетін де, арбаға тиейтін, – деп еске алады ол. – Жерлегенде марқұмның сол қолына номері жазылған тақтайшаны байлайды. Одан кейін басына әлгі сан көшірілген қада қағады. Мәңгі тыныштыққа аттанған жанның кім екенін содан білесің.

	– Саяси тұтқындарға ешқандай кешірім болған емес. Олардың барақтарындағы старосталар өңшең баскесерлерден тағайындалатын. Бұлар 20 не одан көп мерзімге сотталған, адамшылық рухын біржола жоғалтқан, өздеріне де, өзгелерге де жексұрын ұрықарлар еді, – дейді К.В. Шубриков. Соларды саяси айып тағылғандарға қасақана айдап салатын. Енді бәрін де ашық айта алатын болдық қой. Неге жасырайын, ұрыпсоғу да болды, арнамысын қорғаушылар табылса, пұшайман күйге түсіретін, әдейі жасалған азап көйлегін кигізу жазасы да қолданылды, суық карцер де пайдаланылды, қолға кісен де салынды.

	Міне, АЛЖИРдің ақиқаты осындай еді. Зағыпи мен Дәмеш, Рәзия куә болған ащы шындықты. Оны қалай ұмытсын. Сол мехнат пен бейнет, сүйектен өткен зәбір, еттен өткен қорлық еске түскен сайын 1937 жылы құрбан болған ардақтылардың бейнесін көңілде қайта жаңғыртады. Қатпарқатпар тарихтың көз жасы сіңген, сораңытқан бір парағы болып аударылып түседі. Ал тарихта үштікүйлі жоғалатын, айтылмай кететін ақиқат жоқ.

	Осындай шықпа жаным шықпа дегізген сұрқай күндер талмаурап барып қырқыншы жылға ілікті. Сотталған мерзімі басқаларға қарағанда аз, жастау әйелдерді, лагерьдің басқа бөлімшелеріне жөнелте бастады. Зағыпи солардың бірі болып Қарағанды қаласының жанындағы Долинкаға келді. Бұл Қазақстандағы барлық лагерьдің орталығы еді. Осы арада қыстап шыққан соң, жазда Майөзекте шөп шапты. Қосшоқыдағы тоғанды салуға қатысты. Экспедитор да болды. Содан 1941 жылдың 10 апрелінде үш жылдық жазасын өтеп, Ақмола қаласына келгенге дейін ауыртпалықтың қандайына болса да төтеп берді.

	* * *

	АЛЖИР мен КарЛаг жайында ұзақ айтуға болады. Осы екі азап лагері арғы идеологиясы Карл Маркстен басталып, Валадимир Ленин жүзеге асырған коммунистік диктаторлық режимнің тарихындағы жан түршігерлік қаралы жылдардың белгісі. Отанын сатқандар әйелдерінің Ақмола лагері атанған жазалау жүйесі бұрынсоңды әлемнің ешбір елінде, тіпті сонау қатыгез инквизиция заманында да болған емес. Жауыздық пен айуандықтың кез келген түріне рұқсат етілген, ана мен баланың азабынан рахат тапқан режимнің кескінкелбетін танығың келсе, осы АЛЖИРдің тарихымен таныс.

	КарЛагта 1933 жылы – 20976, 1934 жылы – 19293, 1936 жылы – 11062, 1938 жылы – 10776, 1939 жылы – 12079, 1940 жылы 13085 әйел болған екен. Егер олардың саны біртіндеп кемісе, босап шыққандардың есебінен азаймаған, атылған, өлген.

	АЛЖИРде нақты қанша әйел жапа шеккені туралы деректер әртүрлі. Осы тамұқта болған, лагерьден Никита Хрущевтің тұсында босаған әйелдердің және сонда қызмет еткен кейбір әскерилердің айтуы бойынша 7 мың адам ұсталыпты. Бұлардың бәрі И. Сталин ерекше қауіптенген саяси қараткерлер мен өнер, ғылым иелерінің әйелдері еді. Оларды тұтқындарды ұстау тәртібі жеңілдеу болған басқа лагерлерде көпке араластырып жіберуден сескенген. Ал ерекше қауіптілердің әйелдеріне жаза да ерекше болуға тиіс. Олар сақылдаған сары аязда қамыс орды, жер қазды, мал бақты, сәл қателігі үшін соққыға жығылды. Өңділері зорланды, тастай қараңғы карцерде суықтан, аштықтан әбден азыптозды.

	Осындай жан төзгісіз қорлықтан құтылудың жолын іздегендер соғысқа сұранды, өздеріне өздері қол салды. Мұндайлар Украинадан келген әйелдердің арасында жиі кездескен. Олардың көбі Ақмоланың үскірігіне шыдай алмай көз жұмды.

	Қайғыдан ақылынан адасқан аналардың ішінде Мирзоянның әйелі – Хадиша Мусина, Шолпан Юсуповалар болған. Сәкен Сейфуллиннің жары Гүлбаһрам жас баласы Аянның өлі денесін жендеттерге бермей, үш күн бауырына басып отырғанда өліп тірілген.

	* * *

	Ақмола лагеріне этаппен көптеген атақты орыс ғалымдарының да әйелдері әкелген. Оларды мұнда көп тұрақтатпай бөлек ұстайды да алып кетеді. Сол ғалымдардың арасында есімі әлемге әйгілі Андрей Николаевич Туполев те бар еді. 15 жылға сотталған ол профессорлар К.И. Страхович, П.И. Орлов, П. Жуковпен бірге турбореактивті двигательдің теориялық негіздемесін жасайды. Майқұдықтағы құс фабрикасында экономист болады.

	30жылдарда бүкіл одақ білген көрнекті биофизик, Нобель сыйлығы жөніндегі комиссияның мүшесі А.Л. Чижевский КарЛагтағы шағын лабораторияда шахтерлерді тозаңнан қорғайтын маска ойлап тапты. Теріс зарядты ионның кеншілердің денсаулығына оң ықпал ететінін анықтайды.

	Осындай беделді ғалымдармен бірге КарЛагта қазақтың ғалым инженері Жармұхамед Төленов те тұтқында болды. 1942 жылы Москвадағы Кен академиясының түсті металдар факультетін бітірген соң М. Калинин атындағы Түсті металдар және алтын институтын тауысқан ол 1940 жылға дейін лагерьдің барлық қиындықтарын бастын өткеріпті.

	Аталған көрнекті ғалымдардың талайы өздерімен бірге ұсталған әйелбалаларымен қайта қауышқан жоқ. КарЛаг пен АЛЖИР олардың мына жарық дүниедегі қияметқайымына айналды. Сан мыңдаған ананың, бейкүнә сәбидің көз жасына суарылған сол келмеске кеткір жылдар ақиқаты әлі де ашылар. Біздер естіген, жазған дүниелер Сталин режимі қатыгездігінің бір парасы ғана.





	79-дың қайсар маусымы. Ерлік осылай жасалды



	1979 жылғы 16 және және 19 маусым күні Целиноград қаласының Ленин атындағы Орталық алаңына мыңдаған адам жиналып, қазақ жерінің бөлінбейтінін, ешқандай автономияға жол жоқ екенін батыл мәлімдеді. КПСС Орталық комитеті саяси бюросының Қарағанды, Ақмола, Павлодар, Көкшетау облыстары түйісетін Ерейментау өңірінде неміс автономиясын құру жөніндегі шешімін бұзғызды. Бұл Кеңес Одағы дәурен сүрген ұзақ жылдарда коммунистік партия көсемдерінің алған бетінен алғаш рет қайтуы еді. Осындай ұлы ерлікті жергілікті тұрғындарының үлесі 17 пайыздан аспайтын Целиноград қаласының қазақ жастары жасады. Киелі Ақмола – Қараөткел топырағында Алаш рухы тұңғыш жеңіске жетті. Халықтың ұлттық намысы оянды, ел тарихи қаһармандығын қайта тапты. Ерлік, оның ішінде халықтың көкөрім өрендері жасаған ерлік ұлт тарихында ерекше орын алуға, мақтан етілуге тиіс. Алайда, салыстырмалы түрде алғанда, күні кеше болды деуге саятын осы қаһармандық бүгінде айтылмайды. Оның қазақ тәуелсіздігіндегі ықпалы, 1986 жылғы Желтоқсан оқиғасына әсері жайлы не тарихшылар, не саясаттанушылар тиісінше мән бермей келеді.

	Ұлт қаһармандығының шежіресіне алтын әріппен жазылуға лайық осы ерлік қалай жасалып еді?

	Бұл сауалға алғаш академик Манаш Қозыбаев 1993 жылы жарық көрген «Қазақстан тарихы» атты жинақта жауап беруге тырысты. Оқиға қысқа баяндалып, мәселенің саяситарихи астарлары терең қамтылмады. Ереуілдің мәнжайы 1998 жылы жарық көрген «Познание себя» деген еңбекте алғаш рет жанжақты ашылды. Нақты деректерге толы осы туындының авторлары Амантай Кәкен мен Мұқаш Омаров кезінде мемлекеттік қауіпсіздік органында қызмет істегендіктен, көптеген құнды мәліметтерді пайдалана алған. Сол дәйектерге және өз тарапымыздан іздестірген деректерге сүйене отырып, Ақмола жастарының ерлігі жайлы әңгімелеуді 79 жылдың өрендері алдындағы парыз санадық.

	* * *

	Волга бойындағы неміс республикасының Ұлы Отан соғысы басталған тұста таратылғаны белгілі. 1941 жылғы 28 тамызда КСРО Жоғарғы кеңесі президиумының жарлығымен Еділ бойындағы немістер Қазақстанға жер аударылды. Мұндай шешімнің неге қабылданғаны түсінікті еді, ал соғыс жеңіспен аяқталған соң олардың байырғы қонысына қайта оралуына рұқсат бермеу іштей де, сырттай да қарсылық туғызды. Неміс ұлты өкілдерінің өтініштері мен наразылығына партияның орталық комитеті назар аударған жоқ. Бұрынғы автономия орналасқан жерге ел тығыз қоныстанғандықтан, оны қалпына келтіру мүмкін емес деген сырғытпа жауап берумен болды.

	Неміс тілінде «Фройдшафт» газетін ашып, басқа да мәдени шараларды жүзеге асырып, іс осымен тындыға санады.

	Бір емес, екі бірдей мемлекеті бар неміс жұрты енді мәселені төтесінен қойды. 1972 жылы «Шетелге кететін немістер бірлестігі» деген жасырын ұйым құрылды. Аталған ұйымға Қазақстан, Түркіменстан, Қырғызстан мен Балтық жағалауы елдерінде тұратын диаспора өкілдері басшылық жасады.

	Немістердің осы батыл қадамы жайлы А. Кәкен «Ақмоладағы ереуіл қазақ жерінің тұтастығын сақтап қалды» атты мақаласында былай әңгімелейді: «Совет елінің солақай саясаты немістердің жаппай шетелге қоныс аудару қозғалысын туғызды. Бірақ билік әртүрлі сылтау тауып, оларды мүмкіндігінше жібермеуге тырысты. Мұндай текетірес көпке созылмай, бір тоқтамға келуі қажет еді. Солай бола тұрса да бірдебір мемлекеттік орган мәселені кешенді түрде шешуге кіріспеген соң партияның Орталық комитеті мұндай «құрметті» КГБге тапсырды. Бірақ оның құрамындағы барлық басқармалар әртүрлі сылтау айтып, аттонын ала қашты. Ақыры осы проблеманы зерттеу сол кезде жаңадан құрылған Ф. Бобков басқаратын 5басқармаға тапсырылды.

	Мәселе КГБға неге тапсырылды екен?

	1956 жылы КСРО Ішкі істер министрі Қазақстанда Шешенұңғыш автономиялық республикасын құру қажет деген ұсыныс жасапты. Бірақ сол кезде оны жоғары жақ қолдамап еді. Партия көсемдерінің есіне сол түсті ме, кім білсін?

	Нәтижесінде партияның Орталық комитеті саяси бюросының 1976 жылдың 6 тамызындағы тапсырмасына сәйкес, арада екі жыл өткен соң, 1978 жылдың тамызында неміс мәселесін шешу мақсатымен Ю. Андропов бас болып бір топ ЦК мүшелері Целиноград, Көкшетау, Қарағанды, Павлодар облыстарының бес ауданы есебінен Қазақстанда Неміс автономиялық облысын құрайық (орталығы Целиноград облысының Ерейментау қаласы), ал мұның өзі халықтың әлеуметтік жағдайын жақсартуға елеулі ықпал жасайды деп партияның Орталық комитетіне хат жолдайды».

	Осы жолдарды оқығанда, егер 1956 жылы Қазақстанда Шешенұңғыш автономиялық республикасын құру туралы шешім қабылданса, жергілікті ел қарсы шыға алар ма еді деген ой келеді. Дәл сол кезде, жұрт соғыстан соң оңала қоймаған тұста мұндай қадамға тойтарыс берілуі екіталай еді. Сталин қаһарының заһарынан айығып үлгермеген халық іштен тынуы мүмкін еді.

	Аталған хатты партияның Орталық комитеті мақұлдады. Қазақ Социалистік Республикасының басшыларымен кеңеспестен 1979 жылы 31 мамырда Саяси бюро Қазақстанда Неміс автономиясын құру туралы қаулы қабылдады. Д. Қонаев бұл қаулыны дайын күйінде алды. Целиноград облыстық партия комитетінің бірінші хатшысы Н.Е. Морозовқа бұл құжат Алматы арқылы емес, Мәскеуден тіке жетті. Осыданақ республика жетекшілерінің КСРО көсемдеріне қаншалықты «қадірлі» болғанын көру қиын емес.

	«Мәскеу неге Орталық Қазақстанды таңдады?» деген сауал сол тұста жиі айтылып жүрді. Біріншіден, бұл өңірде орыс жұрты қалың, олар неміс автономиясына қарсы шықпайды. Екіншіден, аймақта немістер аз емес. Үшіншіден, өз жерінде азшылықққа айналған қазақтар бас көтеруге батпайды. Одақ шонжарлары осылай ойлады, сондықтан да алаңсыз болды.

	Автономияның тез арада құрыла қоятындығына Қазақстанның бас көтерерлері де онша сенбесе керек. Қаулы қолына тиген Н. Морозов жалғасқан С. Имашев та (Республика компартиясы Орталық комитетінің идеология жөніндегі хатшысы), А. Коркин де (екінші хатшы) мұндай шаруадан бейхабар секілді жарытып ештеңе айтпайды. Олар шыныменен құлақтанбады ма, әлде сақтық жасап, үнсіз қалуды ойлады ма, ол жағы анық емес. Ал Д. Қонаев қаулы КСРО Жоғары кеңесінің жарлығымен бекітілмегенін алға тартып, аптықпауды, сабыр сақтауды жөн көреді.

	Шындығында, бұл кезде автономия құру жөніндегі мемлекеттік комиссия құрылып жатқан болатын. Маусым айының ортасында А. Коркин бастаған топ Целиноград қаласына жетеді. Топ мүшелері әр саланың министрлері еді. Мақсат – автономияның әкімшілікұйымдастыру жұмысын тиянақтап, басшы кадрларына дейін іріктеу.

	Бұлар да жергілікті елдің қасқабағына қарауды, ертең автономия жарияланғанда ахуал қалай құбылатынын ойлауды артық деп санаған. А. Коркинмен сол кезде жүздескен, онымен бірге Ерейментауды аралаған адамдардың бәрі топ мүшелері өздерін еркін ұстағанын, неміс автономиясы аймақтың ауыл шаруашылығын дамытатынын ғана айтумен болғанын еске алады.

	Сонымен маусымда Ерейментау қаласының көшелерінде қара «Волгалар» қаптайды. Ел бұлар кім деп алаңдап, аудандық партия комитетінің үйіне құлақ түреді. Осында өткен басқосуда бұл жортуылдың мәні ашылады. А. Коркин автономияның қай кеңсесі қай жерде орналасатынын талқыға салады. Аудан мекемелерін Еркіншілік селосына көшіріп, орынды босата бастау туралы нұсқау береді. Неміс автономиялық партия комитетінің бірінші хатшылығына сол кезде Краснознамен аудандық партия комитетінің бірінші хатшысы А.Г. Браун лайық деп шешілгеніне дейін айтады.

	Қазақстан үшін ғаламат шаруа тындырып жүргендей екпіндеген топ осыдан соң ауданның басқа жерлерін аралап, Целиноград қаласында ат шалдырады да Алматыға қайтады. Жай қайтпай, Ереймен жері немістерге беріледі екен деген, желдей ескен суық хабарды таратып кетеді. Қазақтың көкірегі ояу, намысы бар азаматтары: «Бұл қалай?» – деп елеңдейді.

	«Автономияға жер бермейміз. Қарсы тұрамыз!» – деген жігіттер ауданның орталық алаңын төңіректейді. Қайсыбірі жедел облыс орталығына аттанып, мәселені сол жерде анықтамақ болады. Қарбалас басталады.

	Бұл кезде Целиноград қаласы да қамқарекетсіз емес еді. Мен осы оқиға туралы алғаш инженерлікқұрылыс институтында оқитын балдызым Мұрат Жүндібаевтан 15 маусым күні кешке естідім.

	– Ертең Орталық алаңға шығамыз. Ерейментауда неміс автономиясын құруға қарсы боламыз, – деді ол.

	Төбеден жай түскендей болды.

	– Не айтып тұрсың? Қайдағы автономия? – дедім аңтарылып.

	– Біздің жігіттерге сондай хабар жетіпті. Алматыдан ЦКның хатшысы бастап келген комиссия Ерейментауда болыпты, – деді ол. – Енді автономияның құрылғанын ресми жариялау ғана қалған. Соның алдын алып, ереуілге шығуға барлық студенттер бел буып отыр.

	Ой сансаққа жүйткіді, не істерімді білмей дағдардым. Мұндайда кіммен ақылдасып, кімге сенесің. Егер араласып жүрген азаматтарға хабарласып, мынандай қысылтаяң жағдайда қандай әрекет жасау керек екенін кеңеспек болсаң, олардың обкомға жүгірмесіне кім кепіл?!.

	Әрі толғанып, бері толғанып, бір подъезде көрші тұратын қалалық партия комитетінің бөлім меңгерушісі Қуаныш Ахметбековке бардым. Менімен түйдей жасты, ақжарқын, ер көңілді азамат еді, жақсы араласатынбыз. Бірдеңе білсе, жасырмас деп үміттендім.

	Ол шетжағалатқан сауалдарымды түсінбеді. «Қалаға ЦК-ның хатшысы келіпті ғой, Ерейментауға да барған сияқты. Жай жүр ме екен?» – деген сұрағыма да мардымды жауап ала алмадым.

	– Аудандарды аралап жүрген шығар, – деді де қойды. Балдызымнан естігенімді ашып айта алмадым. Бірер оңтайландым да, егер Ереймен неміс автономиясына шынымен берілетін болса, жастардың қарсылығы арқылы сес көрсетілгені дұрыс. Тападай тал түсте жеріңді барымталап жатса, тұяқ серппей қалғаның сүйекке таңба. Естігенімді ішімде сақтайын. Кедерге келтіріп алып жүрермін деген байламмен кері қайттым.

	Үйге келсем, Мұрат кетуге оңтайланып жатыр екен.

	– Жезде, ертең алаңға шыққандарды топырлатып қуып, шетінен ұстап жатса, іздеушіміз боларсыз, – деді. – Біз бүгін түнімен әзірленеміз. Осыны сізге әдейі айтуға келгем. Мен жеткізген хабар туралы ешкімге тіс жармаңыз.

	– Тоқтай тұр. Ақылдасайық, – дедім. – Мына шешімдерің қатерсіз емес. Барынша ойластырылған әзірлік керек. Сенімен бірге барайын.

	– Жоқ, – деді ол. – Сізбен ешкім сөйлеспейді. Енді оларды ешқандай үгіт тоқтата алмайды.

	* * *

	Ертесіне жұмысқа ерте келдім. Қызмет істейтін жерім облыстық «Коммунизм нұры» газетінің редакциясы «Советтер үйі» аталып кеткен, облыстық партия және атқару комитеттері, басқа да мекемелер орналасқан орталық алаңдағы ғимаратта еді.

	Бөлмеге енгелі терезенің алдындамын. Жетінші қабаттан алаң алақанға салғандай айқын көрінеді. Ленин ескерткішінің алдында үрмелі аспаптар оркестрі жайғасқан. Бүгін кәсіптіктехникалық училищелер күні болатын, қолдарына шоқшоқ гүл ұстаған жастар байқалады. Мойындарына қызыл галстук байлаған пионерлер жүгіріп жүр.

	Сағат 10ға таялғанда Москва қонақүйі жағынан қалың колонна көрінді. Төрт, әлде бес қатар құраған ел үнсіз сап түзеп келеді. Міне, алды алаңға ілікті. Тастай түйілген өрендер қолдарына транспаранаттар ұстаған.

	– Неміс автономиясына жол жоқ!

	– Қазақстан бөлінбейді!

	– Қазақстандағы совет халқы ішкі шекарасыз өмір сүреді!

	– Одақтас республиканың территориясы оның келісімінсіз өзгертілмейді!

	– Халықтар достастығы жасасын!

	Орталық алаңды ел мен жердің намысы көріктей қыздырғандай. Не болса да көппен бірге көру керек. Жүгіріп төменге түстім. Октябрь (қазіргі Еуропа палас) кинотеатры жағындағы есік жабық, алдында қарауыл тұр. Сыртқа асхана арқылы шығатын есік те тас бекітілген. Оған да күзет қойылыпты. Бас қақпа жақта бір топ милиция қазықтай қағылған. Мен секілді ереуілдеген елге қосылмақ болған біренсаран жігіттер олай ұмтылып, бұлай ұмтылып, салымыз суға кетіп кері қайттық.

	Жұмыс бөлмеге жетіп, қайтадан терезеге үңілдім. Сырттағы дыбыс күшейткіш арқылы айтылып жатқан сөз айқын естіледі.

	Жиналған жұртқа шыққан обком басшыларының бірі:

	– Венадағы Л.И. Брежнев пен АҚШ президенті Картердің кездесуіне арналған митингіні ашық деп жариялаймын, – деді. (Оның облыстық партия комитетінің сол кездегі екінші хатшысы З. Шайдаров екенін кейін білдік).

	Алаң құйын үйірген құрақтай толқыды.

	– Ондай митингіні білмейміз! Неміс автономиясы бола ма, жоқ па, соны айтыңдар! – деген дауыс өктем естілді.

	– Бұл әңгімені далада емес, ішке кіріп талқылайық, – деген сөзге көпшілік иліккен жоқ.

	– Осы жерде, қалың елге шындықты жариялаңыздар! – деп тапжылмады.

	Колоннаның алдыңғы жағынан екі адам суырылып шығып, обкомның хатшысына өздерінің талабын табыстады.

	Бұдан әрі ереуілшілер мен облыс басшылығы өкілінің арасында қандай сөз қозғалғанын біле алмадық. Колонна сағат жарымнан соң сап түзеген күйі кері қайтты.

	Советтер үйінің есіктері содан кейін де бірден ашылған жоқ. Ел аяғы суыған соң ғана сыртқа шыға алған біздер өрендерден көз жазып қалдық. Түс ауа олардың сол беттерінде темір жол вокзалына, базар жаққа соғып, орталық көшелермен жүріп өткенін естідік. Құқық қорғау органдары тарапынан қысым болмапты деген хабар да жетіп жатты.

	Неміс автономиясы туралы суыт хабар осылай әшкере болған соң гугу әңгіме көбейді. Л.И. Брежнев Венада 16 маусым күні АҚШ президенті Картерге КСРОдағы демократияның жарқын жеңісі ретінде немістерге автономия берілгенін мақтанышпен мәлімдемек болыпты деген сөз шықты. Одақ басшыларын осындай қадамға Америка мен Батыс еріксіз көндіріпті дегендер де табылды. Ызакек кернегендер де аз болған жоқ. Егер автономия туралы шешім күшін жоймаса, басты бәйгеге тігеміз деп білек сыбанғандар көп еді.

	Осындай толқымалы, толғақты күнде автономия жайлы бүкіл қазақ даласы естіп, барлық өңірлерден ел Целиноградқа аттанған екен, жолда тоқтатылыпты деген хабар да қыдырып жүрді. Ал қаланың ішін күдікті, сесті сезік шарлап кетті. Ежелгі Ақмола – Қараөткел өңіріндегі Хан Кененің ұлтазаттық соғысы, кеңес қырғындары, қазақ халқына қай жағынан да ауыр тиген саяси және экономикалық науқандардың салқыны елдің жадында қайта жаңғырғандай еді. Халық жастардың ерлігі арқылы тарихи қайратын тапты. Ал жер де, жұрт та, бәрі де менікі деп келгендер сол жердің тарихи иесі кім екені туралы ойлануға мәжбүр болды. Қазақ халқы жайлы сөз қозғала бастады. КСРО секілді коммунистік қатал режимге құрылған қаһарлы империяның шешіміне ашық қарсы шыққан қаһармандық асыптасып болғандардың мысын басып, одақ тарихында алғаш рет ұлттық намыс дегеннің не екенін паш етті. Бұл қазақ жастарының Ақмола топырағында жасалған ұлы ерлігі еді.

	Өрендер 19 маусымда қаланың орталық алаңына қайта оралғанда, ұлттық сезімнің бәріне шүйліге кететін тың өлкесіндегі шамшыл шаһар тымтырыс тынды. Бұл жолы жиналған елдің алдына облыстық партия комитетінің бірінші хатшысы Н.Е. Морозовтың өзі шықты.

	Колоннаның алдында Ұлы Отан соғысының ардагерлері тұр, кеуделері орденмедальдарға толған. Бірі ағаш аяқ, қолында Лениннің портреті, одан кейінгі қатарда емшектегі сәбиін кеудесіне қысқан жас ана, ақ жаулықты аналар.

	Халық бұл жолы мәселені төтесінен қойды.

	– Неміс автономиясы болмайтынын айт! Оған бәрібір жол бермейміз!

	Н. Морозов күмілжіп, не дерін білмеді. Соданақ орталықтың автономия құрудан әлі бас тартпағаны белгілі еді.

	– Ашығын айт! – деп қысты ел.

	– Мәскеумен сөйлесіп жатырмын. Хабар тосып отырмын, – деп сырғақтады бірінші хатшы.

	– Қазақстанның басшылары қайда? Олар не бітіріп жатыр? – деп шаншылды көпшілік.

	– Олармен де байланыстамын, – деді Морозов, – сабыр сақтаңыздар, бір жауабы кешікпей белгілі болып қалар.

	Соны айтып, жоғарыдағылармен сөйлесіп қайтуға рұқсат сұрады. Жиналған елге араға 1520 миниут салып оралды.

	– Әлгінде ғана Қонаевпен хабарластым, – деді. – Автономия болмайды.

	Алаң толы өрендер қуаныштан жарыла жаздады. «Уралаған», шаттанған, көлкөсір жадыраған жұрт теңіздей толқыды.

	Ел тыншығып, сабасына түскен сәтте ортаға жас жігіт шықты. Халыққа алдын ала дайындалған үндеуді оқыды. Оның қысқаша мазмұны мынандай еді: «Егер одақ басшылығы халықты алдап, автономияны араға уақыт салып барып құруды ойласа, қарсылық бұдан да қатты болады. Біздер ұлтарақтай жер үшін жанын пида еткен атабабаларымыздан ардақты емеспіз. Бәріне әзірміз!»

	* * *

	Жастардың күдігі орынсыз еместі. КПСС Орталық комитеті Саяси бюроның шешімі орындалмауына жеңілжелпі қарай алмайтын еді. 19 маусымнан соң Целиноград қаласына Компартия Орталық комитеті ұйымдастыру бөлімінің сектор меңгерушісі Ф. Мищенко мен КГБ генералполковнигі Ф. Бобков келеді. Олардың міндеті – автономияға қалайша қарсылық жасалды, оны кімдер ұйымдастырды, бұған неге жол берілді деген сауалдарға жауап табу болатын. Егер қарсылық халықтық сипатқа ие болмай, жекелеген ұлтшылдар көтерген жастардың наразылығы екені анықталса, автономия мәселесін қайта қозғаудың жаңа жолдарын қарастыру да ойда бар еді.

	Партия шабармандары әдеттегідей осы оқиғадан ұлт зиялыларының шовинистік пиғылын іздеп табуға ұмтылды. Ақмола топырағының тумалары, одаққа есімдері белгілі қайраткерлер Ж. Тәшенов пен С. Ниязбековтің есімдері аталды. Олар маусым дүрбелеңі қарсаңында Целиноградқа жасырын келіп, студенттермен жұмыс жүргізіпті деген сөздің аныққанығы зерттелді.

	Орайы келгенде айта кетейік, С. Ниязбеков қалада сол кезде болмаса да, жастардың автономияға қарсы бір емес, екі рет ереуілге шығуына Алматыда отырып басшылық жасапты, арнайы жіберген адамдары бәрін аса сақтықпен ұйымдастырыпты деген әңгімені біз де естігенбіз. Осы сөзді жетпісінші жылдары республиканың басшы қызметтерінде болған кісілер қазіргі күнге дейін айтады. Соған қарағанда бұл әшейін қауесет емес, ақиқат болуы әбден мүмкін. Шындығында да, Целиноград секілді тұйық қалада дәл сол тұста студенттердің ереуілді біз көзімізбен көргендей барынша тәртіпті, мейлінше жинақы әрі саяси сауатты өткізуінен бір беделді топтың ықпалы аңғарылатын еді.

	Осының бәрін сарапқа салғанда, Қазақстан Компартиясының Орталық комитетін 1979 жылы кімдер басқарғаны көз алдыңа келеді. Бірінші хатшы Д. Қонаев та, оның төңірегіндегі қазақ ұлтының өкілдері де республиканың дәл ортасынан неміс автономиясының ашылуын құптамайтыны анық. Димекеңнің Жұмабай Тәшенов пен Сабыр Ниязбековке қарсылықты құпия ұйымдастыруды тапсыруы ғажап емес. Керісінше, Тәшенов пен Ниязбеков Қонаевқа осындай өтінішпен шыққан да болар.

	Мәскеудің атарманшабармандары бұл орайда тыңғылықты жұмыс жүргізіп, қанша әрекеттенсе де республика жетекшілерінің қарсылыққа қатыстылығын анықтай алмаған. Обкомның бірінші хатшысы Н. Морозовпен, Краснознамен аудандық партия комитетінің бірінші хатшысы А. Браунмен, Ерейментаудағы совхоз директорлары Д. Бурбах, А. Риммермен, Целиноград қаласындағы жоғарғы оқу орындарының ректорларымен сөйлеседі. Мемлекеттік қауіпсіздік комитеті жергілікті органының қызметкерлерін тыңдайды. Ақыр соңында аавтономияға қарсылықтың туындауына республика мен облыс басшыларының осы мәселеге жеңілжелпі қарауы, оған тиісті саяси мән бермеуі себеп болды деген қорытынды жасайды.

	Бұған тексеру жүргізгендерге Целиноградтағы ереуілге қатысқан студенттердің: «Бізді ешкім үгіттеген жоқ, өзіміз көтерілдік. Қазақтың жерін бөлшектеуге қай кезде де жол бермейміз. Қажет болса, тағы да шығамыз. Ендігі қарсылық бұдан да ауқымды болады», – деген кесімді сөзі де әсер еткен. Автономияға наразылық бүкілхалықтық сипат алуы әбден мүмкін екендігіне мәскеуліктердің көзі жеткен. Дәл осындай тұжырым билікке тапсырылады. КПСС Орталық комитеті енді асықпау керек, Д. Қонаев ұсынып отырғандай, қайта дайындық жұмыстарын жүргізіп, автономияның қажет екендігін халыққа түсіндіру үшін кең көлемді, жанжақты әзірлік жасалсын деген байламға тоқталады. Неміс мәселесі осылай сиырқұйымшақтанып барып, 1980 жылдың 19 ақпанында саяси айналымнан алынып тасталады. Бұған Қазақстандағы дер кезінде жасалған қарсылықпен бірге сол жылдары Герман демократиялық республикасында ФРГға қосылу туралы қозғалыстың өрши түсуі де себеп болғанға ұқсайды.

	* * *

	Целиноградтағы 1979 жылғы маусым оқиғасы туралы әңгімені осымен аяқтауға болар еді. Алайда ереуілге байланысты биліктің тарапынан жасалған әрекеттерге қатысты жазылған және айтылып жүрген жорамалдар жайлы шындықсыз сөзіміз жеріне жеткізілмес еді.

	Мәскеуден және Алматыдан келген құқық қорғау орындарының жетекшілері алаңға шыққан жастарға оқ атуға дейін барыпты деушілер бұрын да болды, қазір де бар. Сол кезде обкомдағы түрлі кеңестер мен мәжілістерге қатысып, ереуіл жасағандардың бұл ісі қылмыс па, әлде саяси саяздық па деген сауалдар төңірегінде бас қатырғандардың арасында өрендерді соттауға асыққандар табылды дейтін сөзі де жоқ емес. Бұлардың бәрі анықтауды қажет етеді. Мен 2002 жылы қаңтарда осы мақсатпен және 1979 жылғы оқиғаны есте сақтаудың, оған саяси баға берудің жолдарын талқылауға арналған жиналыс өткіздім. Қазақстан Жазушылар одағы Астана қалалық филиалының төрағасы ретінде бұған толық құқым бар еді. Осы бас қосуға ұзақ жылдар Ақмола облыстық мемлекеттік қауіпсіздік басқармасында қызмет еткен полковник Қамилаш Қабышұлы қатысты. Ол кісі өтінішім бойынша көзбен көріп білгендерін кейін жазып берген еді.



	«Қазақстан Жазушылар одағының

	Астаналық филиалының басқарушы

	секретары Алдан Смайылұлы мырзаға



	Астана қаласы



	Қазақстан Республикасы Жазушылар одағының өзіңіз басқарып отырған жаңадан құрылған Астаналық филиалының 2002 жылғы 12 қаңтардағы бірінші отырысының 1979 жылғы маусымдағы неміс автономиясын құру әрекетіне қарсылық білдірген халық қозғалысы туралы мәселені тыңдаудан басталуы орынды болдыау деймін. Шынында, ол ел жүрегінен орын алар тарихи маңызы өте зор уақиға екені даусыз.

	Мен 38 жылдан астам уақыт Мемлекет қауіпсіздігі орындарында қызмет атқардым. 1987 жылғы наурызда жасыма байланысты зейнеткерлікке шықтым. Қызмет бабыма байланысты неміс халқының автономиясын қайтарып алудағы әрекеттері Мәскеу тарапынан шешімін таппай жүргенінен хабардар болатынмын. 1979 жылы автономия мәселесіне көңіл көбірек аударылып, немістердің басым көпшілігі Қазақстанда тұруына байланысты автономия Қазақ жерінен берілуі мүмкін деген лақап бізге де жетіп жүрді. Айтушылар, неміс автономиясы 20шы облыс болады да, Қазақстан Компартиясының саяси бюросы құрылып, көптеген мәселелерді өзі шешуге ерік алады деп бұл шешімнің саяси маңыздылығына мән беріліп жүрді. 1979 жылы маусым айының басында Ерейментау қаласына Алматыдан Қазақстан Компартиясының екінші хатшысы Коркин бастаған делегация келіп, облыстың бірінші секретарлығына ұлты неміс, сол уақыттағы Целиноград облысы Краснознамен аупарткомының І секретары Браун ұйғарылыпты, жаңа облыстың басқару мекемелерінің орналасатын орындары дайындалыпты, 18 маусым күні Ерейментауда ұйымдастыру пленумын Д.А. Қонаев өткізеді дегенді естідік.

	Кенеттен, маусымның 16сы күні таңертеңгі сағат 10да Целиноград қаласының Ленин атындағы орталық алаңына күтпеген жағдайда халық жиналып, плакаттар, транспаранттар көтеріліп, автономияға қарсылық көрсетілді. Шыққандар негізінен студенттер мен жастар. Бұл қозғалыс жергілікті әкімшілік орындарының үрейлерін ұшырып, Алматы мен Мәскеудің басшы партия және Совет орындарына хабарланып, дереу топтобымен жауапты қызметкерлер сау ете түсті.

	Алматылықтарды 16 маусымда Қазақ ССР Мемлекет Қауіпсіздігі комитетінің төрағасы генераллейтенат В.Т. Шевченко мен Ішкі істер министрінің бірінші орынбасары генералмайор Тұмарбеков басқарып келді, ал мәскеуліктерді алып 18 маусымда Одақтың Мемлекет қауіпсіздігі комитеті төрағасының орынбасары генералполковник Ф.Д. Бобков жетті. Келушілер автономияның құрылатынына күмән келтірген жоқ, бар мақсат қарсыластардан көшеге ешкімді шығармау, шыға қалса, орталық алаңға жолатпау, қоғамдық тәртіпті бұзушылыққа жол бермеу болды.

	Жергілікті ұлттың адамдарын көшеге шығармау керек деген жоғарыдан келгендердің бұйрықтарын тапжылтпай орындауға чекистермен қатар партия және Совет орындарының басшы да қосшы қызметкерлері әдеттегісіндей жабыла, жұмыла кірісіпақ кетті. Жоғарғы және орта оқу орындарында, жұмысшы жастар арасында, жатақханаларда жаппай үгітнасихат жұмысы жүргізілді. 19 маусымда орталық алаңға тірі жан шығармау қалалық әкімшілікке аса жауапты міндет ретінде жүктелді де, алаңға тақау көшелер адам өтпестей етіп автобус және жүк машиналарымен бекітілді. Бірақ бұл тарапында жүргізілген сақтық іске асқан жоқ. 19 маусым күні сағат таңертеңгі 10да 56 мың адам еркін сыятын орталық алаң елге лық толды.

	Оқиғаның осылай асқынатыны билікке белгілі болатын. Оған әзірлік те жасалған еді. Маусымның 17сі күні В.Т. Шевченко КГБ мен МВДнің Целиноградқа шақырылған бір топ басшы қызметкерлерін жинап, ереуілшілердің 19 маусымда алаңға қайта шығатынын хабарлап, жағдайды өте қауіпті деп санап, жауапты міндеттемелер жүктеді. Оның ең бастысы – жергілікті әскери бөлімдер мен КГБ және МВД қызметкерлері жаппай қаруланып, керек бола қалғанда мылтық жұмсауға да дайын болуы. Ол өте сұстанып: «Жоғарғы жер бізге сенеді, қолдайды. Бұзақылықты тек қарулы күшпен ғана ауыздықтауға болады, қорықпаңдар», – деп жігерлендіріп, оқ атуға шейін баратын қатыгездікті көрсеткені әлі күнге тап бүгінгідей есімнен шығар емес.

	Ф.Д. Бобков жергілікті КГБ облыстық басқармасының жауапты қызметкерлерін жинап, неміс автономиясын құрудағы СОКП Орталық комитетінің шешімі бойынша түсінік берді. Ол кісі Еділ жағалауының асқан құнарлылығын, сол себепті халық өте тығыз қоныстанған жер екендігін мәлімдей келіп, бұл мәселенің СОКП Орталық комитетінің саяси бюросында егжейтегжейлі талқыланғанын айтты. «Заң жүзімен қарағанда, – деді, – мәселе екі миллион немістерге автономиясын қайтарып беріп, әділеттікті орнына келтіру, ал нақты қай жерден берілуі үкімет пен партияның шешімінде. Оған ешқандай ереуіл әсер ете алмайды. Заңды партияның ұйғаруымен жоғарғы үкімет орындары қабылдайтынын түсінерлік уақыт жетті. Осы сөзді ана елеуреген тобырға жеткізіп, енді жиналмайтындай етіп таратып жіберу керек, – деп жиналғандарды зілді көзімен бірбір тесіп өтті де, сөзін одан әрі жалғады: – «Көшеге кімдер шықты? Ұлтшылдар шықты. Кімдер шықты? Интеллигентсымақтар шықты. Кімдер шықты? Жастар шықты. Мәселе кімдер туралы? Немістер туралы. Осылардың барлығы біздің бақылауымыздағы контингенттер, – деді нығарлап. – Қысқасы, мына ел жоқ құлазыған қу мекенді, суыр жайлаған жапан даланы немістердің күшімен, мамандығын, іскерлігін пайдаланып Отанымыздың астық қоймасына айналдыру қажет екенін түсініп, саяси бюроның шешімін орындау керек. Автономия берілмеген жағдайда немістердің басым көпшілігінің Германияға қоныс аудару қаупі бар. Онымен санаспай болмайды. Жастарды партия саясатына қарсы қойып ірткі салушыларды тауып, ұлтшылдардың қастанды әрекетіне іс қозғап, басшыларын жауапқа тарту үшін күнтүн демей еңбек сіңіру керек. Көшеге, ереуілге шығуды жастардың есіне салушы үлкендер, оларды жоғары қызмет орындарынан әртүрлі себептермен түсіп қалған және ірі қызметтен үміткер жергілікті ұлттың аға буындарының арасынан іздестіру жөн. Жер мемлекет меншігінде. Сол себепті жалпыға ортақ. Қай жерді кімнің күшімен игеріп пайдаға асыру тек қана партияның шешіміндегі мәселе. Бұл жағдайды басқаша түсіну болуға тиісті емес», – деген сөзін Л.И. Брежневтің ерекше нұсқауы деп тұжырымдап, басабаса айтты.

	Әрине, неміс автономиясының Қазақстанда құрылуын құптамаушылық жергілікті орыс, қазақ, басқа да ұлттардың чекистерінің арасында сезіліпақ тұрды. Ал өз пікірін ашып, шешіліп айтар адам болған жоқ. Бұл күн көріп, жан сақтау адамға ақиқаттан басымырақ әсер етуінің дәлелі болар. Осылардың арсында менің де болғанымды айтпау шындыққа жатпас. Рас, өзім сенетін кей қызметтері жоғарырақтардан:

	«Бұл қалай, мына лауазымды адамдардың сөздері неткен өрескел. Д.А. Қонаевқа не болған?» – дегенімде: «Не сөйлеп тұрсың, есің дұрыс па», – деген, жүре жауап қатқан адамдарды кездестірдім.

	Осы көшеге ереуілге шығушылар өзіміздей Совет азаматтары ғой. Олардың арасында біздің де туғантуысқандарымыз бар, қалай қолымыз көтеріліп қару жұмсай аламыз деп айтар адам табылмады. Қызметі төмендер үлкендерге, олар жерге қараудан басқа ісәрекет жасаған жоқ.

	Студенттердің мәселеге мән беріп алаңға шығуының себебіне тоқталсақ, жоғарыдағы айтылған Ерейментауда өткен автономияға дайындықты Целиноград облыстық партия комитетінің лекторы Шапров өзінің ауылшаруашылық институты студенттерінің алдындағы кезекті лекциясында игі өзгеріс ретінде қуанышпен хабарлайды. Бұл маусымның 1314 жұлдыздарында болған.

	Институттың жатақханасында қазақ студенттері Қазақстан жерінде неміс автономиясының құрылуын заңсыз шешім деп тауып, қайткен күнде де болдырмауға әрекет жасауға келісімге келеді.

	Сөйтіп 1315 маусым күндері Целиноград қаласындағы басқа да жоғары оқу орындарының студенттерімен хабарласып, 16 маусым күні ұрандар мен транспаранттар ұстап орталық Ленин алаңына шығады, неміс автономиясының Қазақстанда құрылуына қарсылығын қазақ халқы атынан партия және Совет орындарының басшылығына жазба түрінде ұсынады. Ал 16 маусымда талаптарына қанағаттанарлық жауап берілмеген соң, 19 маусым күні ұйымдасқан түрде алаңға қайта шығады да, неміс автономиясы болмайды деген тұжырымды жауапты облыстық партия комитетінің бірінші секретарының өз аузынан естіп тарқайды.

	Студенттер қозғалысын аға буыннан басқарушылар болған емес, қоғамдық тәртіптің студенттер және басқа да қатысушылар тарапынан бұзылмағандығы жұртшылыққа кеңінен мәлім.

	1979 жылы Целиноградтағы маусым қозғалысына байланысты ісшаралардың ақиқатына жүгінер болсақ, МҚК облыстық басқармасының бастығы Ж. Сейтқазиев те, басқалары да халық арасында қақтығыс болдырмау жолында елеулі еңбек жасады. Осыған дәлел ретінде өзім куә болған бір ғана жағдайды баяндайын. Маусымның 19 күні күндізгі сағат 10дар шамасында В. Шевченко ВЧ телефон арқылы Целиноградтағы жағдайды Д.А. Қонаевқа баяндады. Сөзінде Целиноград қаласының орталық алаңына халықтың өте көп жиналғанын, олардың бірауыздан Қазақстан жерінде не неміс, не басқа да автономия құрылуына қарсы екендігін, қаладағы жағдайдың қауіптілігін бұлжытпай сендіре баяндады. Меніңше, бұл сол күнгі Д.А. Қонаевқа Целиноградтан жасалған ең бірінші хабар. Осы жағдайды анық білуіме келер болсақ, В. Шевченко мені МҚК облыстық басқармасы бастығының кабинетіне шақырып алып, шапшаң Мәскеу мен Алматыға (МҚКне) Целиноградтағы жағдай жайында жабық телеграмма берейік деді. Жазуға отыра бергенімде, жүк автомашиналары және автобустарды сырып тастап, халық орталық алаңға өтіп жатыр деген хабар келді де, дереу алаңдағы Кеңестер үйіне жүгірдік. Василий Тарасович маған қағаздарыңды алып бірге жүр, телеграмманы сол арадан (обкомнан) береміз деді. Ол кісі облыстық партия комитетінің бірінші секретарының кабинетіне кірді де, іле қайта шығып, маған кеттік, телеграмманы өзімізден береміз деді.

	Мен сондағы көріпбілгенімді күні бүгінге дейін жадымда мүлтіксіз сақтадым. Өйткені мұндай тарихи мәні зор уақиғаны ұмытуға да, бұрмалауға да хақымның жоқтығын бар жандүниеммен түсінетін халдемін.

	Мәскеудің Қазақстанда неміс автономиясын құру әрекеті іске аса қалған күнде мұның қазақ халқына тағы да бір кезекті қайғықасірет әкелерін жастар жүрегімен сезініп, «қалың елі, қазағы, қайран жұрты» үшін жанын шүберекке түйіп, орталық алаңға бір емес екі рет шығып қарсылық білдіруге мәжбүр болды. Ал біздің лауазымды деп үміт артқан азаматтарымыз, керісінше, өз басын, қызмет орнын қорғыштап баяғы жандайшап белсенділіктің құрсауынан шыға алмай, мәскеуліктердің көлеңкесінен қорқып жортақтауда болды. Нақты шындық міне осы».

	Қамилаш Қапышұлы ақсақалдың осы ақиқаты 1979 жылғы ереуіл жайлы жазылған мақалаларға енеді. Бұл Мемлекеттік қауіпсіздік комитеті облыстық басқармасына сол тұста жетекшілік еткен Ж. Сейітқазиевке ұнамаса керек. 1999 жылғы 12 қаңтарда оған Алматыдан хат жазады. Хаттың мазмұны мынандай.

	Қамилаш Қапышевич!

	Сәләмат, жақсысыз ба? Алтынай, баланемерелеріңіз аман ба? Біздерде аманшылық, көп өзгерісіміз жоқ. Сол өздерің сияқты баланемерелеріміз қоғамда өздерінің дұрыс орнын тапса екен деп, бар мүмкіншілігімізді ұсынудамыз. Елдің тыныштығын, халқымыздың болашағын тілейміз.

	Жаңа 1999 жыл сәтті болғай деп сенеміз.

	Былтырғы жылдан бастап Мұқаш Омаров Амантай Какеновпен бірігіп, 1979 жылғы неміс автономиясына қарсылық білдірген Целиноград жастары туралы жазамыз. Бізге керек ақпарлар мен фотоиллюстрациялар берсеңіз деген сұрағына – ия дегенмін. Мен бар білген шындығымды, қолымда қалған документтер мен фотоларды бергенмін. Болған жағдайларды шындық негізінде айтқанмын. Бірақ Мұқаш шындық жолынан қашықтай берді. Бір рет көптеген өрескел жазбаларын түзетуге мәжбүр еткенмін. Бірақ қазір жарық көрген кітабында тағы да адам ұялатын, негізсіз мәселелер бар. Кітаптың кіріспе сөзінде информацияны Сейтқазиевтен алдым деп, мені «тілсіз куә» етпек қой. Оған келіскім келмейді, себебі кітапта жазылған қателіктерге менің қатысым жоқ.

	Бірінші оқылған вариантта Морозов, Исмағамбетова, мен туралы біздердің осы оқиғадағы ісқимылдарымыз туралы өсек дәрежесінде алынған эпизодтарды алдырғанмын. Ал енді екінші редакциядан шыққан, жарық көрген кітапта тағы да өрескел жағдайлар жазылыпты. Оның бірсыпырасын өзіңнен, Марат Байтасовтан алдым дейді.

	Мысалға, 16 маусым күні жастардың көшеге шыққан күні кеште Целиноградқа Шевченко мен Тұмарбеков келді ғой. Кешінде осы кісілердің қатысуымен бізді басқарманың шағын залында оперсоставты жинап, мен болған жағдай туралы істелген, істелмекші амалдар турасында баяндама жасадым. Соңынан Шевченко мен Тұмарбеков те өз ойларын ортаға салды – шындық осы. Ал кітапта сен айтты деп «Баяндаманы Шевченко жасады, қарулану керек» деген нұсқау берді дейді. Бұл қате ақпар, «отқа май құю» деген осы. Василий Тарасович бұған ренжиді, мен де ренжідім, бұл қайдан шыққан әңгіме.

	Сенің атаңнан келесі бір эпизодты авторлар былай деп жазады: Обкомның лекторы Шапров 1314 маусымның бірінде сельхозинститутқа лекция оқып, автономия турасындағы барлық ақпарды айтыптымыс. Шындығында бұл уақиға керісінше. Шапровқа сұрақ қойылды. Студенттерге ол бұндай ақпарды білмеймін дейді. Осы қателікпен Басқарма бұл жағдайға дұрыс баға бермеді делінеді. Солайша қате ақпардан қате ұғым шығарылады.

	Қамилаш сен жазды деп, авторлар тағы мынадай мәліметтер береді: Бобков: «Кто вышел на улицы» – националисты», «казахстанская степь, обитаемая сурками», «надо возбудить уголовные дела», «искать виновников среди отстраненных от высоких должностей казахов старшего поколения», при этом «кинул колючий взгляд на руководителя местного органа полковника Ж.Г. Сейтказиева» и так далее. Откуда взяты эти небылицы. Бобков был объективен, зачем лить на него грязь?

	Осы сөздер үшін мен мықты ұяламын, не себептен өз бетімізбен шындықтан кетіп қалдық?

	Кітаптың тағы бір жерінде Марат Байтасовтың атынан былай деп жазылады: 16 июнь күні болған уақиға турасында осы уақиға болайын деп даярланғанда деген хабарды Байтасов 14 немесе 15 июнь күндері алыптымыс. Ол туралы справка жазып бастықтарға баяндалыптымыс. Оған мән бермептімыс делінген. Бұл да жалған сөз. Шындығында жастар алаңға шығайын деп жиналып жатыр деген ақпарды Марат 15інен 16 маусымға қараған түнде алды. Сол бойда Жидков пен Маринкинге хабарлады, одан әрі амал қолданылмады. Тек 45 сағат өткеннен кейін жастар көшеге листовкалар ілді, ертеңімен алаңға шықты. Бұл арада справка жазылатын, оны баяндайтын уақыт болмады – шындығы осы.

	Осы және Шапровпен байланысты екі эпизодтан авторлар управление бірнеше күн біле тұрып, амал қолданбады деген әңгіме қозғайды. Бұл өтіріктен шыққан өтірік.

	Мына кітапты оқып мен ренжідім, неліктен Қамилаш пен Марат қате ақпармен авторларды теріс жолға сілтеді деп. Оқып шығып Шевченко мені кіналайды – неге жіберілді бұндай қателіктер деп. Кейіннен Бобковтың да, Морозовтың да, Есмағамбетованың да ренжитін себептері мол. Мұқаш Омаровқа: «бұл қалай болды» деп сұрасам, Қамилаш пен Мараттан ауызша немесе солар жазған статьядан алынды дейді. Айналғанда ұятының бәрі маған тіреледі, «кінәлісіз кінәлі» деген осылай болады.

	Қамилаш, Марат екеуіңізден сұрайтыным: осындай қате ақпарларды Мұқаш пен Амантай сіздерден алғаны рас па? – мен соны білгім келеді. Қиын болмаса, хабарын берерсіздер. Адрес бұрынғы:

	гор. Алматы, 480091, ул.Чайковского, 129. кв. 104



	Сәлеммен Жахия

	12.01.1999 ж.



	Жақия Серғазиевке Қамилаш Қапышұлы жауап берген.



	Ассалаумағалейкум, Жаха!

	12.01.99 хатыңыздан амандықтарыңызды біліп қуанып қалдық, рахмет. Розаға, баланемерелеріңізге бізден сәлем, амандықтарыңызға тілектеспіз.

	1979 жылғы Қазақстанда неміс автономиясын құруға байланысты Мәскеудің ісәрекетін Сізден артық ешкім де білмейтініне мен күмән келтірмеймін. Ол туралы кітаптың авторы Сіз болуыңыз керек еді.

	Жаха, мен Омаров пен Какеновтың кітабын әлі оқығаным жоқ. Олардың кім турасында не жазғанын, болған жағдайды жұртшылыққа, өздері басықасында болмай қалай жеткізгенін білмеймін. Менің сізге деген көзқарасымды жақсы білесіз, қанша жыл қызметтес болып «әй – сен» десіп көргеміз жоқ. Қандай да болмасын жағдайда Сіздің тек ақиқат жағында болатыныңызға өте сенемін. 1979 жылғы Ақмолада болған сол жағдайды мен түгелдей біліп тұрмын деп айта алмаймын, өйткені қызмет бабым оған тікелей байланысты болған жоқ. Ал сондағы жоғарғы басшылар тарапынан жіберілген кейбір қолайсыз сөздер туралы өз құлағыммен естігенімді ешкімнің ықпалынсыз, ешбір қоспасыз 1993 жылы Ақмолада шығатын «Сарыарқа» жорналының 6санына жазғанмын. Бұл тарихи мәні бар мәселені болашақ ұрпаққа айтып кетуді борышым деп санадым.

	Мен жазған Шевченко және Тұмарбековтың басшы қызметкерлермен кездесуі 17 маусымда кешке Сіздің кабинетіңізде өтті, бірақ, Сіз қызмет бабында кіріпшығып жүрдіңіз де, Шевченконың сөзін естімедіңіз, ол менің әлі есімде. Ал, малый залда Сіз баяндама жасаған жалпы кездесуде мен болғаным жоқ. Бобков тек КГБның басшы қызметкерлерімен Сіздің кабинетіңізде кездесті, онда Сіз басынан аяғына дейін қатысып отырдыңыз. Мен өз әдетімше және қызметіме байланысты Шевченконың да, Бобковтың да сөздерін шетінетпей жазып алдым. Соңынан соларды жорнал бетінде халыққа жеткізуді жөн деп таптым.

	Жазғанымның сол уақыттағы билік басындағы адамдарға ұнамауы сөзсіз. Олардың өз айтқандарынан бүгін де бұлтақтауын түсінуге болады. Мен қай жерде, кімнің алдында болса да жазғанымды анықтаймын. Бұдан жеке басыма пайда іздеп отырмағаным кімге де боса түсінікті.

	Жаха, жазғанымның оларға ұнай қоймайтынын іштей сезіп едім, бірақ шындықтың ешкімнің бетжүзіне қаратпайтыны анық. Төрімнен көрім жақын тұрғанда халқыма деген борышымды шамам келгенше толығынан беріп кеткенімді бәрінен жоғары санаймын.

	Мен көріпбілгенімді туралай айтып берерлік жағдайдамын, ештеме ойымнан әлі тыс қалған жоқ. Тап айтылмышты күндерде Сіздің қызметіңіз генералдық дәрежеге көтеріліп оны 1983 жылдың желтоқсанына дейін Мәскеудің бермей келгенін қалай ұмытуға болады? Мен біреуге жала жауып «отқа май құятын» адам емеспін. Ауыздан шыққан сөз – атылған оқ, ал аты аталған лауазымды адамдардың бүгін де оны мойындамауы, әрине, пендешілік және басын қорғаштау.

	Сәлеммен, Қамилаш

	19.01.99



	* * *

	1979 жылғы маусым оқиғасы бізден кейін де әлі талай зерттелетіні анық. Өйткені бұл қазақ халқының тәуелсіздік жолындағы тарихи күресінің бірі, коммунистік режимнің тұсындағы жастар арқылы жасалған ұлттық ерлік. Сондықтан да осы ереуілге қатысты әрбір дерек қымбат. Оны көрген, қатысқан адамдардың болымсыз делінетін естелік, деректерінің өзі құнды.

	Мен ереуілдің екі күніне де куәмін, дүрбелең басыла бере қауіпсіздік комитеті облыстық басқармасының бастығы Ж. Сейтқазиевтің де қабылдауында бодым. Қараторы, кескінді кісі екен. Сөзді әріден бастап, жазушы екенімді білетінін аңғартты, қазір не жазып жүргенімді сұрады, тек неге шақырғанын айтқан жоқ. Екі жақты кең әңгімеден соң ғана студентжастардың автономияға қарсы қимылы жайлы суыртпақтап сыр тартты. Мен бұл оқиғаға көзқарасымды бүгіп, түлкібұлаңға салғам жоқ. Тың игеру науқанының Ақмола еліне қандай рухани қысымын ала келгенін, егер Ерейменде неміс автономиясы құрылғанда, қазақтың ұлттық арнамысына ауыр соққы болатынын сөз еттім. Жастар теңдесі жоқ қаһармандыққа барғанын, барлық жағынан қолдағанымызды сездірдім.

	Кездесу осымен аяқталды, басқа әңгіме өрбіген жоқ. Кейін, 1990 жылы облыстық «Тіл және мәдениет» қоғамын басқарып, қазақ мектептері мен балабақшаларын ашу, Ақмоланың тарихи атын қайтару, т.б. ұлттық мұратмүдделердің қамымен күресіп жүргенде ол кісі тағы да шақырды. Бұл жолы да екеуара сөйлестік. Қоғамның қызметіне қолдау білдіретінін аңғара отырып, «Қараөткел» газетінде Ресей мен славян атаулыға дәлелсіз айып тағатын мақалалар берілмегені дұрыс болар еді деген тілек айтты.

	Бүгінде өткенді ой таразысына сала отырып, сол кезде қауіпсіздік саласын басқарған осы адамның қаладағы ұлт зиялыларына оң көзбен қарағанын, сақтандырып отыруды парыз санағанын аңғарасың. Осындай жанашырлықты аталмыш басқармаға Ж. Сейтқазиевтен кейін жетекшілік еткен Ержан Исақұловтан да көрдім. Сондай көшелі азаматтардың 1979 жылғы маусым дүрбелеңінде жастарға қатаң шара қолдануға шақырған жоғары шенділердің жетегінде кетпеуі Целиноградта қантөгістің болмауына әсер еткені анық. Олар Қазақ ССР Мемлекет қауіпсіздігі комитетінің төрағасы, генераллейтенант В.Т. Шевченконың: «КГБ мен МВДның қызметкерлері жаппай қаруланып, керек бола қалғанда мылтық жұмсауға дайын болуы қажет», – деген нұсқауын жалаулата жөнелсе, жағдай ушығып шыға келер еді.

	Сол азаматтар Шевченконың бейбіт елге оқ ату туралы шешімге өз бетімен бара алмайтынын білді. Мәскеуден, орайы келсе осындай қатыгездікке дайын тұру жөнінде кеңескені, қолдау тапқаны көрініп тұр еді. Бұған: «Жоғарғы жер бізге сенеді, қолдайды, бұзақылықты тек қарулы күшпен ғана ауыздықтауға болады, қорықпаңдар», – деген сөзі дәлел.

	Жергілікті партия, құқық қорғау орындары кейін КСРО Мемлекеттік қауіпсіздік комитетінің төрағасы Ю. Андроповтың бірінші орынбасарлығына дейін көтерілген Ф.Д. Бобковтың үкімін орындауға да асыққан жоқ. Оның еркіне салынса, ереуілге қатысқан жастар да, басқалары да жаппай қуғынсүргінге ұшырайтын еді. Бобков үшін қазақ даласы «суыр жайлаған, құлазыған қу мекен», сол қу мекенді қорғаушылардың бәрі ұлтшылдар.

	1979 жылғы маусым оқиғасының шиеленіспеуіне қатысты ойымызды осылай жинақтаған тұста тағы бір сауал кесекөлденеңдейді. Қазақ мәселесіне бас қатырмайтын, 1956 жылы Тибилисиде Грузияны Одақ құрамынан шығаруды талап еткендерді қанжоса еткен, 1966 жылы Қырым татарларының ереуілін аяусыз басыпжанышқан, осындай талай бас көтерулерде қатыгездікпен қару қолданған Мәскеу бұл жолы неге босаңсыды деген сұрақ туады. Оған, біріншіден, Л.И. Брежнев пен Д. Қонаевтың арасындағы жақындық себеп болғандай. Димекең 16 маусымнан бастап Леонид Ильичпен ұдайы байланыста болып, Целиноградтағы толқу бейбіт шеру екенін, артында зілі жоқ, саяси талаптардан таза бір мезеттік наразылық екенін түсіндіре білген. Екіншіден, Л.И. Брежневтің өзі де Қазақстанда неміс автономиясын ашуға аса ынталы бола қоймаған секілді. АҚШ пен Батыстың үстіүстіне талап етуіне байланысты әуелде босаңдық танытып, кейін ойланыптолғанғандай. Тоталитарлық КСРОға, оның большевиктік қатал ұлттық саясатын мұра етіп алған Брежневке уақыт өте келе қалай құбылатыны белгісіз автономия құру қай жағынан да қолайсыз еді. Осындай әрі-сәріде Целиноградтағы ереуіл тұйықтан шығаратын оңтайлы жол болып көрінуі әбден мүмкін. Қалада жастардың 16сынан соң 19 маусымда тағы да алаңға шығуына жол берілуін тек осымен ғана түсіндіруге болады. Егер КПСС орталық комитеті неміс автономиясын ашуға шыныменен бекінсе, 16 маусымнан кейін іске білек сыбанып кірісетін еді. Студенттердің әр қадамы қарауылға алынып, оларға дем берушілер жедел ұсталатын еді. Жоғары оқу орындарына күндізтүні бақылау орнатылып, алаңға тірі жан жіберілмес еді.

	Бұл топшылаудан Целиноградтағы жастар ереуілін орталықтың өзі ұйымдастырды деген ой түйіндеуге болмайды. Осы оқиға жайлы қазіргі күнге дейін анықталған деректердің бірдебіреуінде мұндай байлам жасауға тұрарлық дәйек жоқ. Студенттер неміс автономиясы жөнінде А. Коркиннің Ерейменге сапарынан біліп, ұлттық намыспен басын бәйгеге тіккені анық. Ал Мәскеу Алматы арқылы осы қарсылықты ұтымды пайдаланды. Қазақстан Компартиясы Орталық комитетінің бірінші хатшысы Д. Қонаев пен Одақ көсемі Л. Брежнев орайлы сәтте тіл табысты. Қазақ жастарының тарихи қаһармандығы арқылы ұлт намысы қорғалды, атамекен тағы бір жер бөлінісінен аман қалды, неміс жұртының жыртысын жыртқан АҚШ та тынышталды.

	Мұның бәрі ақиқат. Қазақ өрендері сын сағатта сүрінген жоқ. Сол ержүрек жастардың қаһармандығын бүгінде көмескілендіріп алған біз кібіртіктеп қалғандаймыз. Тарихта тәуелсіздік аңсаған қазақтың талай ұлы ерлігі болды. Ұлттық деңгейде көтерілген сол ұранды қадамдардың ұсақтүйегі жоқ. Олардың бәрі ұлттық рух құдіретімен мәңгі байланысқан, бірінбірі толықтырған, сондықтан да үзілмеген, тағдырлы кезеңдерде жаңа күшқуатпен жаңғырып отырған. Бұған Ақмола сілкінісінен соң кезек алған Желтоқсан көтерілісі дәлел. 1979 жылғы маусым ереуілі мәңгілік делінген Одақтың іргесін шайқалтқан алапат дауылға ұласқанын сол кезде КПСС Орталық комитетінің өзі мойындады. 1987 жылғы 16 шілдедегі «Қазақ республикалық партия ұйымының еңбекшілерге интернационалистік және патриоттық тәрбие беру жөніндегі жұмысы туралы» қаулысында: «...1979 жылы Целиноград қаласында орын алған ұлтшылдық бой көрсетулерге Қазақстан Компартиясының Орталық комитеті өткір саяси баға бермеді. Өткен жылғы желтоқсанда Алматы қаласында болған тәртіпсіздіктер де қазақ ұлтшылдығының көрінісі болды», – делінген, Ақмола ерлерін қанға бояй алмағанына солай кектенген.

	* * *

	Тарихты түгендесек, келешекті бүтіндейміз. Өткен күндердің қаһармандығын құрметтесек, бүгінгі ұрпақтың ұлтына сүйіспеншілігін оятамыз. 1979 жылғы маусым ерлігі – қазіргі өрендердің қолынан түспейтін оқулықтарда дәріптелетін ерлік. Қазақ елінің ешқандай күш мұқалта алмаған қайсар рухының дүмпуі.





АРҒЫН БАЯНЫ





І. АРҒҰЛАР




	Тарихта сонау ғұн заманынан белгілі Арғын елі туралы шежірелі сөз де, әлемге аты мәшһүр этнограф ғалымдардың дәлелді зерттеулері де жеткілікті. Сол көп зерттеу Арғын баянын түрлі арнаға салады, бірде көне дәуірлерден жамыратып, бірде көк түріктер кезеңінен өрбітеді, бірде өрісін көпекөрнеу тарылтып, жеке саяз көзқарастардың сарынымен түлкібұлаңға салады. Бұрынғы және бүгінгі Алты алаштың алысжақын тарихында әріден бар арынды ақындығымен, тегінде бар тегеурінді тарландығымен, қиынға салса қисынын табатын көсемдігімен, Сарыарқадай шалқар кеңдігімен досына – дегдер, жауына – әділ еңселі елдігімен танылған, ұлт тағдыры ұстараның жүзінде тұрған қатерлі кезеңдердің бәрінде құбылмаған, басын бәйгеге тіккен тау тұлғалы Арғын ұлысы жайлы кім айтса да анық айтуға, осынау қасиет қонған атаның аруағын сыйлап, құрметтеп айтуға тиіс. Оған асыра сілтеп, артық дәріптеудің қажеті жоқ, бағзыдан ортаймай келе жатқан атақдаңқы бір басына жетіп артылады. Осы күні қаптап кеткен атарманшабарман «тарихшылардың» кебімен өмірде жоқ билерді, тарихта жоқ жойқындарды қолдан жасап, жамапжасқау да керек емес. Кемеңгерлері қара ормандай қалың, айбындылары – сансыз. Бұра тартып, кем өлшеп, барын барымталай да алмайсың, ақиқаты халықтың, тәлімі тарихтың жадында. Жүгінсең, елдің керегіне жарайтын тарихтың дерегіне жүгін.

	Арғын хақындағы азкем баянымызда тек деректерді, жай дерек емес, хатталған, ғылыми айналымға түскен деректерді ғана сөйлетпекпіз.

	* * *

	Белгілі ғалым Орынбай Бекжан «Көне Арғын мемлекеті және оның жазуы» атты мақаласында осы ұлыстың сонау көк түріктер заманынан бұрын жоғары өркениетке қол жеткізгенін тарихи ескерткіштер арқылы сенімді дәлелдейді. Енисей Е24, Е28, Е47, Е68, Е69 және Е72 болып белгіленген көне жазуларын оқып, қазіргі тілде таратқан ғалымның тұжырымдары нақты және сенімді.

	Сол жазбалар не дейді? «Алты тайпалы халқымның күштілігі үшін (өзі) Арқырат елінде (жасады) тасын мұнда тұрғызды». Осындағы «Арқы» сөзін тарихшы көне түркі ескерткіштерінде және Махмұд Қашқари еңбегінде көп кездесетін «Арғу» елі мен жерінің аты деп біледі. Арқа, Сарыарқа тәрізді жер атауларының Арғын тайпасының атымен шығу төркіні жағынан бір екеніне иландырады. Оның өз пайымымен айтсақ: «Ырт – башқұрт немесе башқарт елінің атында кездесетін «йұрт» – жұрт сөзінен қысқарған «Ел» сөзінің синонимі. Бұдан біз «Арқырт» сөзі арқұ/арқы/арғұн//арғын елінің, яғни Арқы мемлекетінің екінші аты екенін ұғамыз».

	Енисей жазуларын ары қарай тарқата келіп, Орынбай Бекжан мынадай жолдарды оқиды: «Ерім үшін інімді ертетін – ағам ... ұйысар, ұйытар Арғын елі үшін мәңгі тасымды тұрғыза берді, Тұтық бек Арқы (Арғын) жері». Осы тіркестерден «Арқы» сөзінің Арғындар ертеден мекендейтін ұлан өлкенің – Арқаның көне аты екенін аңғару қиын емес». Қорыта келгенде, – деп түйіндейді ғалым, – Арғын сөзінің солтүстік мағынасын білдіретін артқұ сөзінен шыққандығын дәлелдейді. Арғындарға қатысты рутайпалардың сахаякут халқының құрамында ұшырасуы олардың солтүстіктегі ізбелгілерінің айғағы. Арғындар патшалық Россияның Том губерниясы мен Енисей губерниясында да өмір сүргені туралы мәліметтерді М. Тынышбаев еңбегінен де көруге болады. Арғұлардың өздерін Арқұн/Арғұн деп шамамен ІХХІІ ғасырлардан бастап атай бастағаны жоғарыда келтірілген ескерткіштерден байқалады». О. Бекжанның осындай байламына ұқсас пікір белгілі ғалымэтнограф С. Аманжоловтың еңбектерінде де кездеседі.

	«Географии Таласских, енисейских и орхонских надписей» («Қазақ тілі мен әдебиеті», 3шығарылуы. – Алматы, 1973 ж., 1821беттер) мақаласынан: «Арғын атауындағы соңғы Н дыбысы карий түркі руларының оларды солай атауынан пайда болған» деген жолдарды оқимыз.

	Осы тұста Орынбай Бекжан жоғарыда аталған мақаласында келтірілген Е49 ескерткіш жазуындағы: «Аса биік Арқұ елі айырылдық» деген сөйлемге назар аудара кетуді жөн көрдік. Одан Арғын елінің әлдебір себеппен сөгілгенін біле аласыз. Неге солай болды, жұрттың ыдырауына қандай жағдай әсер етті? Бұл жағы айтылмайды. Бәлкім қалың Арғынның солтүстіктен ығысып Орхон мен Енисей өзендерінің бойына, Қаратау мен Талас жаққа жөңкілуі сол шамада басталған шығар. Ол дәл қай ғасыр екенін тарихи мәліметтер арқылы тек болжай аласың. Сондай шежірелі деректердің бірі – Махмұд Қашқаридың ХІ ғасырда жазылған «Түрік сөздігі», «Хамза кітабы». Осы кітаптың 157бетінде: «Арғұ – екі таудың арасы. Тараз бен Баласағұн арасындағы шаһарларды «Арғұ» дейді», – деп көрсетілген. Одан әрі Арғұ тіліндегі «күжік» – кекіл, шаш, «ідзеріс» – ірі, үлкен, «бенек» – дән, ұрық, «қонақ» – қаймақ, «ұрға» – биік ағаш сөздері мен сол елдің «Ашсабырсыз, тоқбейғам», «Пышақ қанша өткір болса да өз сабын жонбас», «Балықтың өзі суда, көзі тыста», «Әдеп басы – тіл», «Сынамаса алданар, сақтанбаса алдырар», «Күміс күнге қонса, алтын аяғымен келер» деген мақалдары берілген.

	Бізге түгел жеткен осы ғажайып мұра Арғу (арғын) елінің Тараз бен Баласағұн арасында талай қала салғанын нақты баяндап тұр. Олай болса, арғындар бұл маңға ХІ ғасырдан көп бұрын келіп қоныстанған. Ұлан өңірде бірнеше шаһар салу үшін жылдар емес, ғасырлар қажет. Мұның үстіне атақты Тараздың дүниеге келуі Арғұарғындарға тікелей қатысты екенін ескерсек, бұл елдің Талас жаққа бет бұрған кезеңі тым әріге кетеді.

	Тағы да нақты дерекке жүгінейік. «Тараз – ғасырлар куәсі» ғылыми еңбегінде (Алматы қ., 2002 ж., 3бет): «Тараз – Талас өзені бойындағы ежелгі қала, салынған уақыты V ғасырдан бері емес. Тұңғыш рет 568 жылы византиялық Земарх ауызға алады. Бірнеше он жыл өткен соң, 630 жылы ол туралы қытай саяхатшысы СюаньЦзан хабарлайды. Таразды Ұлы Жібек жолының бойында тұрған маңызды сауда орталығы дейді. Бұл қала хақындағы мәліметтер барлық уақытта да тоқталмапты.

	VІІІ ғасырда Тараз – Арғу – Талас, Алтын – Арғу, Талас – ұлыс атауларымен мәлім» деп жазылған. Бұл деректер анықтамалықбиблиографикалық көрсеткіштер түрінде берілгендіктен әлдекімнің топшылауы емес, нақты тарихиғылыми айғақ болып табылады. Редакторы М. Дулати атындағы Тараз мемлекеттік университеті ғылыми кітапханасының директоры Ф. Мырзаханова.

	Сонымен Тараз қаласының VІІІ ғасырдағы аты – Арғу-Талас, Алтын-Арғу. Бұдан осы ғасырда Тараздың Арғулардың, атап айтқанда, арғындардың иелігінде болғанын көреміз. Шаһардың атауына Арғулардың аты бірігіп кетуі олардың қаланы толық билеумен бірге жаңартып салып шыққандығына, барынша дамытқанына және саяси ордасына айналдырып, сөз бен көз жетер жердің бәріне мәшһүр еткендігіне бұлтартпас дәлел.

	Осы арада Арғулардың Таразды қолға алуы VІІІ ғасырдан көп бұрын болған жоқ па, бәлкім шаһардың іргесін қалаған да солар шығар деген ой туады. Қаланы алғаш қамалқорған түрінде тұрғызған Ғұндар, нақты айтқанда, осы айбынды елдің ЧжиЧжи, яғни Шөже шаньюйі салғанын ескерсек, бұл ұйғарым шындықтан аулақ кетпейді.

	Ойбайламымыз деректі болуы үшін Бақытяр Әбілдаұлының оқулық түрінде жазған «Талас. АйшаБибі. Қарахан» (Алматы, «Санат» баспасы, 2002 жыл) еңбегіне зер салайық. Автор осы еңбектегі Қазақ КСР Ғылым академиясының тарихшы ғалымдарына жазған ашық хатында «біздің жыл санауымызға дейінгі 204 жылдан бастап Орталық Азияда үстемдік еткен Ғұндардың тайпалық одағы таптық жіктелуінің арта түсуіне байланысты біздің жыл санауымызға дейінгі 55жылы екіге бөлініп кетті. Бір бөлігі Хуханье шаньюдің (шанью – ғұндар билеушісінің лауазымы) басшылығымен Қытайға бағынып, Чжичжи шанью басқарған екінші топ тәуелсіздікүшінкүрестіжалғастыраберді» дейкеліп, осыбилеушінің Талас өзені алқабында екі жыл бойы қорған салғанын атап көрсетеді. Бұл тарихи айғақты ол Л.Н. Гумилевтің «Сборник в честь академика И.А. Орбели. Исследования по истории Востока» журналында 1960 жылы жарияланған мақаласынан алған.

	Бұдан әрі академик Ә.Х. Марғұланның «Әлі де шешілмеген мәселелер көп» деген мақаласынан үзінде келтіреді. Ғұлама ғалым қытай жылнамасының деректерін дәлел ете отырып, ұлы шанью Чжичжи біздің жыл санауымызға дейінгі 1 ғасырдың орта кезінде өз мемлекетінің астанасы ретінде Талас қаласын салды деп түйіндейді. Бұл басқа көптеген ғылыми еңбектерде иі қанғанша расталған дәйек.

	Қорыта айтқанда, Талас, АрғуТалас, АлтынАрғу, Тараз ғұндардың қолымен өрілген көне шаһар. Ал ғұндар мен Арғындардың түптөркіні бір екендігіне тарихта дәлел көп. Біз бұл тақырыпта кейінірек арнайы сөз қозғайтын болғандықтан әзірге бір ғана мәліметті келтіре кетейік.

	«Қазақстан» ұлттық энциклопедиясында: «Арғұ – ғұндар құрамында болған ежелгі тайпа. М. Қашқари, т.б. еңбектерінде, көне сына жазуында, ескі эллин, парсы, Византия жазбаларында Арғұ, Аргон, Ориген түрінде кездеседі», – делінеді. Осындай нақты тарихи дәлелдердің жеткілікті екендігіне қарамастан қазіргі кейбір тарихшылардың Ғұн мен Арғын арасын алыстатуға пейілді екендігі түсініксіз. Бұл қазақ тарихына жеке пенделік көзқарастар арқылы келу секілді қисынсыз қадамдардың күні бүгінге дейін сарқылмай келе жатқандығының белгісі.

	Орайы келгенде айтылған ойналадан әңгімеміздің негізгі арқауына ойыссақ, Махмұд Қашқари әйгілі еңбегінде Арғұлардың атақты Ескендір заманында бар ел екендігін баян етеді. «Шігіл» сөзіне түсініктеме бере келіп: «Шігіл» – түркілердің үш аймағының атауы, – деп жазады. – Тараз, Талас қаласының жанындағы бір қалашықтың тұрғындары. Зұлқарнайын Арғұ еліне жеткенде қатты сел болып, жолдар езіліп батпақ болып кеткен. Сол жерге кейін қорған, бекет салыпты. Сол қорған «Шігіл» деп аталып кеткен. Шынға дейінгі түрік тайпаларын «Шігіл» дейді» (452бет).

	Зұлқарнайын – Александр Македонскийдің ұлы далада Сақтармен қақтығысқаны белгілі. Олай болса, Арғұ елінің тарихы ғұндардан да әріге кетеді. Соған орай АрғұАрғындар сол атақты ғұндардың негізін қалаған ел болуы әбден мүмкін дей аламыз. Осындай бағзыдан бар қария ұлыс Қытайға бағынбай елдігі мен азаттығын ардақ тұтып, Чжичжи шань-юйдің басшылығымен Талас аңғарына ойысқан, Арғұ – Талас, Алтын – Арғу қаласын салған. Барлық деректер осыған саяды, сол заманда Жетісу империя құрған, Қытай секілді қаһарлы мемлекеттің жанарын жасқап ұлы қорған соқтырған жұрттың құтты мекені болғанын растайды.

	Сөзіміз сүйексіз емес, дәйекті болуы үшін «Қазақ Совет энциклопедиясының» бірінші томына назар аударайық, 450бетте: «В. Бартольд, В. Рубрик, С. Кляшторный Арғуды көп Арғұ (арғұн) атауымен байланыстырады, – делінген. – Махмұд Қашқари көп Арғуды түрік халықтары қатарына басымыл деп енгізеді де, өзінің сөздігінде оларды шин (Жұңға) шегіне дейін бытырап жатқан көне ел еді дейді. XIII ғасырда арғұлардың орталығы Іле өзенінің аймағындағы Алмалық (Балық қала) болған. Орта ғасырдағы кейбір ғалымдардың пікірінше, Арғұға бүкіл Жетісу мен Орталық Қазақстанды мекендеген елдер жатқан», – делінеді. Яғни Арғұлар осыншама кең өңірдегі тайпаларды біріктіріп иелік еткен.

	Арғұлардың Таразға және Ғұндарға тікелей қатысы бар екенін тарихшы Жамбыл Омари да қуаттайды. Оның зерттеуіне зер салсақ: «Қарлұқ елі жөнінде жазған тарихшылар осы елдің ішінде арғу атты тайпа барын баяндайды. Саяхатшылар болса (көбіне араб), Исфиджап пен Тараз арасындағы өлкені Арғу деп атайды. Орта ғасырдың ең ірі қалаларының бірі, Жібек жолы бойындағы алтын қазық Тараз қаласының өзі Арғу – Талас атанғанын есте ұстайық. М. Қашқари «Арғу – екі таудың арасы. Тараз бен Баласағұн арасындағы шаһарларды «Арғу» дейді. Өйткені олар екі таудың арасында жатыр ғой» дей келе, Арғу тайпалары екі тіл білетіндерге жатады (түрік және парсы), себебі шаһар халықтарымен араласып тұрғанын айтады.

	Орта Азиялық арғулардың шығу тегі Ғайса пайғамбар заманына дейін үлкен империя құрған Ұлы Ғұн мемлекетінің тарихына тікелей байланысты.

	Ғұндардың Орта Азияға – Сейхун мен Әмуге ұмтылған бөлігін – Арғу немесе ақ ғұндар деуші еді. Иран, армян деректерінде, Византия жазбаларында ақ ғұндарды «эфталит» деп те атайды (ТерМкртичян Л.Х. Армянские источники о Средней Азии VVІІ в. в., Москва, 1979. Гумилев Л.Н. Эфталиты и их соседи в ІV в., Вестник древней истории, 1959 г., №1). Олардың түп тегі сақ қауымдастығына жататын аргиппей тайпаларына қатысты болуы мүмкін.

	Бірнеше жүз жыл соғыс, жорық, күрес нәтижесінде V ғасырдың ортасына қарай Орта Азия (Мәуреннахр), Ауғанстан мен Пәкістан жерінде ғұн көшпелілерінің жаңа империясы бой көтерді. Самарқанд қаласы ол кезде Семізкент аталатын, бұл ақ ғұндардың бірінші астанасы. Оңтүстікке жылжыған сайын ақ ғұндарға Балх қаласының қызметі арта берді, оны екінші астана десек те болады. Ақ ғұндардың (арғу) бірінші императоры Ақ Сибар (420470 жж.), одан кейінгісі Ифталанос (470496 жж.). Соңғысының тұсында ақ ғұндар (Арғу) сасанид мемлекетін талқандап, оның патшасы Перозды өлтірді (484 жылы). Парсы мен Арғу арасындағы ондаған жылдарға созылған текетірес Саманид империясының іргесін шайқады. Пероздан соң парсы тағына отырған Кейқуат көп жылдар Арғу қолында аманатта болған еді, ал оның баласы Кейқысырау патша арғуға жиен болып келеді.

	Орта Азиядағы Арғу билігінің әлсіреуіне бірнеше жағдай себеп болды, алдымен Шығыс Ғұн империясының ыдырып, көптеген рулардың Батысқа қарай қоныс аударып кетуі (халықтардың ұлы қозғалысы). Бұл қозғалыс Рим империясының құлауына себеп болды. Оның тарихын Аттила туралы шежіреден аңғарамыз. Екіншісі – Көк Түрік мемлекетінің күшеюі (557569 жж.), Естеми қағанның арғуға қарсы шабуылдары, үшіншіден, бір жағы хазар, бір жағы араб тарапынан болған жиі шапқыншылықтар. Бірақ мемлекет құлағанмен де ел қалды, ол елді ХХІІ ғғ. Арғу десе, VІІІХVғғ. Арғын деп атайды. Шыңғыс хан Орта Азияны бағындырып, Еуразия құрлығының үлкен бөлігін өз қарамағына қаратып, қаһарын төккен қарсыластарын күйреткенде, Орта Азия (Мәуреннахр) өлкесіне ерекше шүйіліп еді. Кейіннен осы өлкені өзінің ең қатал, жау жүрек ұлы Шағатайға үлеске берді. Ш. Уәлихановтың «арғындар Шағатай ұлысының елі болды» деуінің сыры осында болса керек» («Қаз дауысты Қазыбек би», «Фолиант» баспасы, 2000 жыл, 106108беттер).

	М. Қашқаридың сөздігінде басымыл Рұм өлкесіне жақын орналасқан елдердің қатарында да айтылады: «Рұм өлкесіне бәрінен жақын орналасқан тайпа бәшенек, одан қалса қыпшақ, оғыз, иемек, башғырт, басмыл, қай, иабақу, содан татар, содан қырқыз тараптары» (54бет).

	Арғұларға «Басымыл» яғни басым ел атауының қосарлануы олардың көптігі мен айналасына үстемдігінен екендігіне осы деректер толық көз жеткізеді. Көз алдыңызға елестетіңіз: бір қапталы Алатау мен Қаратауды төсіне қондырған көшқұлаш Жетісу, екінші қапталы шетсізшексіз Сарыарқа... Осынша жерді қоныс ету үшін қатарың қалың, айбының соншалықты иен өңірге талмай жететін асқақ болуы керек.

	Бізге жеткен ерте кезеңдер жазбаларында Арғұ – Арғындардың қай жағынан да басым ел болғандығын айғақтайтын мәліметтер баршылық. VIII ғасырда Тибет тілінде жазылған «Теріскей елдерді барлау мәліметінде» Арғұлар Басымыл деген атпен де белгілі екендігі айтылады, бес тайпасы туралы сөз қозғалады («Қазақстан» ұлттық энциклопедиясы). Орынбай Бекжанның біз әлгінде дәйек еткен мақаласында Арғын мемлекеті тас ескерткішке: «Алты тайпалы халқымның күштілігі, күшейуі үшін өзі Арқырт елінде жасады. Тасын мұнда тұрғызды» деп жазып кеткенін мәлім еткенбіз. АрғуАрғындардың сол тұста айнала елден қай жағынан да басым болғандығына осы деректер де жеткілікті.

	Сөз орайында айта кетсек, Тибет жазба мұрасындағы Бес тайпа – Бес Мейрамды, Арғын тас ескерткішіндегі Алты тайпа Алты Арысты еске салады. Әңгіме барысында әлі де айтармыз, Бес Мейрамның да қазақ шежіресіндегі ауқымға сыймай, тарихтың тереңіне бойлайтын арғы баяны бар. Ал Алты Арыстың кімдер екені бесенеден белгілі.

	Арғұ – Арғынның басым ел екендігіне тағы бір дерек келтірсек, VIII ғасырда еншілес тайпалармен бірге қарлұқтар мен ұйғырларды да құрамында ұстағандығы. Осы ғасырда Арғұлар әлгі екеуімен тізе қосып түріктердің Обукшар қағанатына ойсырата соққы береді. Қағанатқа Арғұ көсемі билік құрады.

	Қалай десек те, Арғұ – Арғындар әлімсақтан қалың ел. Оның күні бүгінгі дейін қазақ халқының саны мол қанатын құрап отырғандығы сол бағзыдағы көптігінде. М. Тынышбаев мұрасында Арғын 19 тайпа елдің ішінде қатары жағынан ілгері тұр. Арғын – 900 мың; Байұлы – 890 мың; Найман – 620 мың; Әлімұлы – 550 мың; Дулат – 490 мың; Жетіру – 380 мың; Қоңырат – 230 мың; Керей – 200 мың; Қаңлы (шанышқылымен қоса есептегенде) – 200 мың; Қыпшақ – 180 мың; Жалайыр – 150 мың; Албан – 110 мың; Шапырашты – 90 мың; Уақ – 90 мың; Ошақты – 70 мың; Сіргелі – 70 мың; Суан – 60 мың; Ысты – 60 мың; Сары Үйсін – 20 мың. Осы есеп бойынша Арғын қазақ ұлтының 41%ына тең.

	«Количество киргизказаков на 1917 год. По родам и уездам» деген санақ қорытындысында рулар саны бұдан өзгешелеу. Арғын – 890 мың; Найман – 530 мың; Қыпшақ – 160 мың; Керей – 160 мың; Уақ – 70 мың; Қоңырат – 210 мың; Байұлы – 880 мың, Әлімұлы – 530 мың; Жетіру – 350 мың; Дулат – 460 мың; Албан – 80 мың; Суан – 40 мың; Сары Үйсін – 10 мың; Шапырашты – 70 мың; Ысты – 50 мың; Ошақты – 70 мың, Сіргелі – 70 мың; Қаңлы мен шанышқылы – 190 мың; Жалайыр – 130 мың.

	Осы деректерді жинақтасақ: Ұлы жүз – 1 млн 170 мың; Орта жүз – 2 млн 020 мың; Кіші жүз – 1 млн 790 мың. Барлығы – 4 млн 980 мың жан.

	Аталған санақта Хорезм, Бұхара және Қытайдағы қазақтардың да есебі берілген. Бұл үш аймақтағы Ұлы жүз рулары көрсетілмейді, сірә, тым аз болған шығар. Ал келесі екі жүзге келсек, наймандар Бұхарада –150 мың; Қытайда – 150 мың; керейлер Қытайда – 330 мың; қоңырат – 100 мың. Сол кезеңде Хорезмде Байұлы – 100 мың; Бұхарада 50 мың болыпты. Осы соңғы өңірде 50 мың жетіру тұрған.

	Барлығын қоссақ, 1917 жылғы қазақ халқының саны – 5 миллион 930 мың. Ахмет Байтұрсыновтың «Иншалла, 6 миллион қазақпыз» деуі осыдан.

	Арғұ, басымыл елінің тарихына қайта оралсақ, Орынбай Бекжан Енисей тас ескерткіштеріндегі жазуларда Арғы баяны шертіле отырып, Түркі, Түргеш, Қарақан, Түрк, Ұйғыр, Табғаш қанға, Түпүт қаңқа секілді тайпалардың аттары келтірілетінін анықтаған. Бұл Арғұлардың осы елдердің бәрімен қоянқолтық араласқанын көрсетеді. Бірімен одақтасқан, бірін жаулап алған, бірімен сыйласқан.

	Басымылдар жайлы бірқатар деректерді Лев Гумилевтің «Қиял патшалығын іздеу» деген еңбегінен табамыз. Алматы қаласындағы «Балауса» баспасынан 1992 жылы шыққан осы туындының 389бетіндегі VІІІІХ ғасырға тән картада Басымылдар мекендеген аймақ Ұйғыр мен Қарлұқ арасында жатыр. Солтүстігінде – түріктер, шығысында – Гобби шөлі. ХІІ ғасырға тән картада Басымылдардың жері ұйғыр, найман, қаңлы және қарлұқ ұлыстарымен шекаралас.

	Осы көрнекті ғалымның «Білім» баспасынан 1994 жылы шыққан «Көне түріктер» еңбегінде 550600 жылдары Басымылдардың шығысын – Шығыс Түрік қағанаты, солтүстігін – Қарлұқтар, оңтүстігін – шоталар, батысын Батыс Түрік қағанаты мекендеді делінеді. Тарихшы сипаттаған аймақты Қазақстанның қазіргі жерімен орайластырып қарасақ, аты аталған елдер мен қағанаттар сол тұста қазіргі Орталық Қазақстанға сұғына енгенін байқаймыз. Басымылдар шаңырақ көтерген өлке бүгінгі Ақмола Ақмола облысының өңіріне сәйкес келеді.

	* * *

	Арғын – Басымыл туралы біршама айтқан тарихшылардың бірі – Николай Аристов. «Мақалалар жинағының» 465бетінде: «Басымылдар VIIVІІІ ғасырларда қазіргі Шонжы (Гучың), Жемсары аудандарынан Алтайға дейінгі өңірде көшіпқонып жүрген. «Басымыл» Жұңго жылнамаларында «Бамши» түрінде кездеседі. Кейінгі кезде Дұнгуаннан табылған тибет тіліндегі (VІІІ ғасырдағы) жазба құжат «Солтүстіктегі елдерді барлау мәліметінде»: «Басымылдың бес тайпасы ұйғырлармен және қарлұқтармен одақтаса отырып, түріктің Обұқшор қағанын талқандап, басымыл тайпаларының бастығы оның орнына қаған болған, кейін ұйғырлар мен қарлұқтар бірлесіп, шабуыл жасап, басымыл қағанын өлтірген. Осыдан соң басымыл тайпалары ыдырап, олардың бір бөлігі қарлұқтарға қосылып кеткен. Басмыл шекарасы ішінде кесдым тайпасы және басымыл – байырқу тайпасы бар, олардың бастығы – Иермыс – Еркін», – деп жазады. Арғындарды басымылдың ұрпағы санайды.

	Арғынның шығу тарихы жөнінде жазба дерек қалдырған Шәкәрім Құдайбердіұлының 1911 жылы Орынборда жарық көрген «Түрік, қырғызқазақ һәм хандар шежіресі» кітабында Аристовқа сілтеме жасайды. Орыс тарихшысы бұл жерде Арғынды Қытайдың алғашқы ханы Амбахан тұсындағы Байерғыннан таратады. Соны ескерсек, Н. Аристовтың Арғындардың түптөркіні жайлы пікірі әркелкі. Арғын басымылдың ұрпағы деген байламына мына тұжырымы мүлде қайшы. Ал Шәкәрім атамыздың бұл орайдағы болжамдары төмендегідей: «Арғын деген не себептен аталғаны туралы орыстың жазушылары әртүрлі сөз айтады. Соның ішінде қисындысы: «Түрік орхонский надпистегі» Ұлығ Ергин деген сөз сықылды көрінеді. Бұрынғы заманда осы Ұлығ Ергин деген тап Мағұл жұртының күншығысында жүрген. Оны Қытайлар Баягу дейді. Себебі қытайда «ра» қаріпі жоқ. Және сөздің аяғындағы харіпті тастап айтатұғын әдеттері бар. Баягудің ортасына «ра» қосып ақырына «нун» қарпін қосса, «Байергун» болады. Байергун һәм Ұлығ Ергун. Екеуі де Ұлығ Арғын дегенге келеді. Былай алғанда біздің Арғын түріктің қытайша Хуху, бізше ұйғыр атанғаннан, қытайша Гаугай бізге Қаңлы, яғни арбалы атанған табынан шыққан Байергун деген табынанбыз.

	Берігірек заманда шежіреде Арғынның бөлінетұғыны Шыңғыс хан үлкен баласы Жошы менен онан кішісі Шағатайға ел бөліп бергенде солардың қол астында Арғынут деп аталады. Арғынут дегені арғындар деген сөз. Әмір Темір хан заманында және Арғынут атанып осы Шыңғыстау менен Тарбағатайда жүргені анық».

	Шәкәрім қажының пайымына ұқсас ойды тарихшы Нығмет Мыңжан да айтады. «Қазақтың қысқаша тарихы» еңбегінде: «Кейбір ғалымдар арғындарды V ғасырға тән Жұңго жылнамасында әйгілі болған Гаугуй тайпасы «алұн» болса керек дейді. Олар V ғасырда Тарбағатайдың шығысындағы Қобық өзенін мекен етіп, одан соң оңтүстікке қарай жылжып, Шығыс ТяньШань өңірін мекен еткен», – дейді.

	М. Тынышбаев «Материалы к истории киргизказахского народа. Генеалогия киргизказахских родов» зерттеуінде Аристов пен Шәкәрім тұжырымдарын қорытындылаудан аспайды. Өз сөзімен айтсақ: «Аристов говорит, что в V веке китайские историки упоминают о народе «алунь» и «бай» «егу». Известно, что китайцы не произносят букву «р» ...

	«Бай» обозначает по китайский «Великий» по тюркский «улуг». Тогда «алунь» можно читать «арунь» или «аргунь», а «байегу» – «улуг аргунь».

	* * *

	Арғұ, Басымыл, Ұлығ – Арғын, Байергун, Гайгуй этнонимдеріне байланысты жоғарыда баяндалған тарихи деректерді осы жерде жіліктеп түйіндейік:

	1. Орынбай Бекжан Арғын елінің көк түріктер заманында, бәлкім одан бұрын, қуатты мемлекет құрып, төл жазбасына ие болғанын бізге сәтімен жеткен Енисей ескерткіштері арқылы дәлелдеп берді. Арғындардың сол кездегі тілі қазіргі қазақ тіліне ұқсас екендігін де дәлелдеді. Ғалымның осы еңбегінен дәлел келтірейік.

	Тас ескерткіште «...ер ерім үчүн: інім: інім ерт: мек ечім: ұйғыр: арқұн//арғұн: ел үчүн: тең күмін: тіке: берті», – деп жазылған.

	Аудармасы: «Ер(дің) ерім үшін, інім, інімді ертетін ағам ұйғыр, ұйысар, ұйытар арғын елі үшін мәңгі тасымды тұрғыза берді».

	«Тұтық бег: Арқы иері»

	Аудармасы: «Тұтық бек Арқы – Арғын жері».

	«Ата тәңір арқұ елі: адырылтымыз» Аудармасы: «Аса биік арқұ елі айырылдық».

	Осы көне Арғын тіліндегі ер, ерім, үчүн, інім, ерт, ел, тең, тіке, берті, иері, т.б. сөздер бүгінгі ұғымынан және дыбысталуынан өзгермеген. Яғни Арғын тілі қазіргі қазақ тілінің түп төркінінің бірі. Анықтық үшін айта кетсек, «Ұйғыр» сөзі бағзы Арғын тілінде ел атын білдіріп тұрған жоқ, «ұйытар, ұйысар» мағынасында айтылған. Ал «тәңір» сөзінің биік, зор ұғымында қолданылғанын көреміз.

	Орынбай Бекжанның «Арғұлар өздерін АрқұнАрғұн деп ІХХІІ ғасырда атай бастаған» деуі ұшқары пікір. Ал «н» жалғауы бірталай зерттеушілердің пайымдауынша көптік мағынасын берген. Соған қарағанда Арғұлар басым ел атанып, қатары көбейгенде маңайдағы жұрт солай атап кетуі әбден мүмкін. Десек те, Арғын, Арқұн этнонимі туралы Грек, Византия, орыс тарихшыларының байламы басқаша. Ол жайында келесі тарауда әңгімелемекпіз.

	2. Махмұд Қашқаридың сөздігі Арғұлардың сонау Александр Македонский дәуірінде қалыптасып үлгерген ел екендігін аңғартады. Бұл аса құнды тарихи мәлімет Арғын елінің заманын Сақ кезеңіне алып барады. Осы дерекке байланысты айтқан ойымызды қайта қайырсақ, АрғұАрғын атақты Ғұн империясының құрылуына ұйытқы болған қуатты ел. Өмір сүрген кезеңін және одан бұрынғы тарихты аса зор жауапкершілікпен зерттеп кеткен Махмұд Қашқари сынды ғұламаның дерегі бізді осы байламға күмәнсіз бекіндіреді.

	Арғұлар мен ғұндардың бір ел екеніне белгілі тарихшы Амантай Сатаев та назар аударған. «Тарих деген тарғыл ат» мақаласында («Замана әпсаналары», «Сөздік – словарь», 2006 жыл) Арғуғұн ұдайы бірге аталады. «Арғу-ғұндар әуелі жорыққа мінетін аттарының тектұқымдарының асылдығына, желіскерлігіне, төзімділігіне көп көңіл бөлген», «Арғуғұн ауылдарында әйелдер, әсіресе қызкеліншектер қарап жүрмеген. Олар әскерге қажет киімкешек ... әзірлеуге кәсіби әдеттенген», «ОттылыАттиламен жастық шағының біраз кезін бірге өткізген ұрымдық әскери қолбасшы Флавий Аяэцийдің жансыздары Каталун шайқасының алдында арғу-ғұн атты әскерінің айбарлы күш екенін алдын ала біліп, қастандық әрекеттерін молынан жасауға кіріскен», «Әйгілі Каталун шайқасында ұрымдықтар мен вестготтар жұмсаған жансыздар арғу-ғұндардың ең таңдаулы атты әскері шоғырланған тұста қастандық, зиянкес әрекет жасап, ертоқымдарының айылдарын қиып, үзеңгілерді істен шығарған», «Бертінгі ұрым, бабыл, жонанның кейбір тарихшышежірешілері Каталун шайқасында АттилаОттылы бастаған арғу-ғұндар қатты тойтарыс алды деп сипалақтата жазса да, «жеңіліс тапты» деп түбірлі де, дәлелді де айта алмайды», «Ғұн-арғулар» мен оның даңқты қолбасшысы – АттилаОттылыны қаралай жазу Иорданнан бастау алған» деген жолдарды оқи аламыз.

	Тарихи деректерді аса мұқият жинаған қазақтың алғашқы архивариусы – Амантай Сатаев Арғу мен Ғұнды біріктіре жазғанда, олардың түбі де, тегі де бір ел екендігін зерттеп білген соң қосып айтып отыр.

	3. Тараз қаласының VІІІ ғасырда АрғуТалас және АлтынАрғу аталуы ежелгі шаһардың тарихы Арғын елімен тығыз байланысты екендігінің айғағы. Бұл қаланы біздің жыл санауымызға дейінгі 46 жылдары Ғұн шаньюйі Чжичжи (Шөже) салғанын ескерсек, Тараздың іргесін Арғұлардың да қаласуы әбден ықтимал.

	4. Арғұлардың саны өсе келе Жетісу мен Орталық Қазақстанды түгел жайлаған, басымыл, яғни басым ел атанған.

	5. Аристов және Шәкәрім Құдайбердіұлының Арғынның шығу төркіні жайлы ойлары әбден дәлелденген ғылыми дәйек дей алмаймыз. Байергун Ұлығ Ергун (Ұлығ Арғын) атанған кезі оның тарихқа келген кезі емес, солай аталған тұсы. Арғын елі көбейіп, қанатын кең жайған, төңірегіндегі жұрттарға ықпалы күшейген шағында оған осындай құрмет көрсетілген.

	6. Арғынды Гайгуй тайпасы алұн болса керек деген пікір де нанымды емес.

	Қорыта айтқанда, АрғұАрғын елінің тарихы әлі де тиянақты зерттеуді қажет етеді. Оның талай дәуірлерге таралған терең тамыры әлемге ат ойнатқан әйгілі Ғұн империясымен ажырағысыз астасып жатыр.





ІІ. АҚ – ҒҰН – АР – ГУН – У – АРХУН




	Арғын елінің кезінде жаһанның жанарын жасқандырған ғұндармен тамырлас екендігін Еуропаның жиһанкездері мен тарихшылары сан мәрте аңғартқан. Әсіресе Еділ – Аттилаға қатысты зерттеулерде бұл пікір ашық айтылады. Алайда бұл тақырыпты қазақ ғалымдары күні бүгінге дейін терең зерттеп, өздерінің кесімді байламын айтқан жоқ. Арғын мен ғұн байланысы жайында атүсті сөз етумен шектелуде. Екінші жағынан, қолына қалам алып тарихқа үңілгендердің көпшілігі өз төңірегін шиырлап кеткен кезеңде ғұндардың шежірелі заманына да түрлі көзқарас пайда болды. Кейбір тарихшылар оларды түркі тектестерден бөліп тастап, түбі құрдымға кеткендердің санатына қоспақ болады. Бәз біреулер қыза келе Сақтарды да тарихтың күресініне лақтыра салды. Ал қазақ ғылымында осындай жөнсізжосықсыз пікірлер айтылып жүргенде, Еуропа адамзаттың бір әке мен бір шешеден тарағанын үстіүстіне дәлелдеп жатыр.

	Анығында нақ солай ғой. Түрлі құрлықтарда түрлі нәсіл бір мезгілде бөлекбөлек жаралған жоқ. Бәріміз – ақпыз ба, қарамыз ба, сарымыз ба, түпкі тегіміз жалғыз, Адам Ата мен Хауа Ананың жер бетіне тарыдай шашырап кеткен ұрпағымыз.

	Осы шындық қаншалықты хақ болса, ұлы даланы есте жоқ ескі заманнан мекендеген көшпенділердің де бір құрсақта өніп, бір емшектің сүтін ішкен бір атаның балалары екені соншалықты ақиқат. Сол атаның ұрпағы Арий – Сақ – Ғұн – Түрк болып өріледі. Заманнан заман озған сайын өз ішінде тарамдалып, қанатын кеңге жая береді.

	Сақтар мен ғұндар туралы талай жазылды, олар жайлы қалам тартпаған тарихшы, сірә, жоқ шығар. Осы екі жауынгер ел өз заманында кәрі құрлық пен қытайды көп дүрліктіруіне байланысты Еуропа мен Хина зерттеушілері көптеген құнды деректерді жинаған. Бұл тарихи мәліметтер ертеден ғылыми айналымда жүр. Ал Арийлер туралы тарихи баян аз. Осыған орай аталған ел жайлы білгенімізді ортаға салуды жөн көрдік.

	* * *



	Арқайым – жұмбақ қала. Арилер дегеніміз кімдер?

	Үндіеуропалықтар мен түркілердің тегі бір ме?

	Жалғыз құдайды мойындауға насихаттаған Заратуштра. Авестаның ғажайыптары.

	Сақтар – арийлердің ұрпағы.



	Арғыбергі археологтар қыртысын талай қопарып, жеті қат жер астына жеткенше қазған қария Оралдың оңтүстік қапталынан «Арқайым» атты ғажайып қаланың орны табылғаны туралы ақпарат Ресей газеттерінде қайтақайта жарияланды. Орал қойнауынан славян мәдениетінің көнелігін және барынша өркениеттілігін дәлелдейтін қазба деректің табылуы орыс археологтары мен тарихшыларын ерекше қуантты.

	Алайда славяншыл зерттеушілер «Арқайым» қалалық мәдениетін өздерінің ыңғайына қанша бұрса да, одан далалық белгілер барған сайын айқын көрінді де тұрды. Қазба жұмыстарын бастанаяқ жүргізген Челябі мемлекеттік университетінің ғалымдары «Арқайым» табылған көне қорымға «Қалалар мекені» деп ат қойып, оны тарихтың тұңғиығына тереңдете түсті. Қала Египеттің орта патшалығы тұсында салынған пирамидалармен жасты деген тұжырым жасалды.

	«Арқайым» сырын аша білгенге өзінің жай ғана елді мекен емес, астрономиялық тұтас құрылым екендігін де аңғартты. Аспан денелерінің қозғалысын бақылауға лайықталған ғылыми жүйе болғандығы уақыт өткен сайын анықтала түсті. Қала бұл ретте аты аңызға айналған Стоунхендж тарихи астрономиялық кешенімен терезе теңестіре алатын еді. Сол кезеңдегі іргелі мәдениеттің лебі есетін. Ал Стоунхендж мәдениеті б.з.д. ХVІІХVІІІ ғасырға жатады. Ендеше «Арқайым» заманы бұдан әрі болмаса, бері емес.

	«Қалалар мекенінде» бүгінгі таңда 20 шаһардың орны табылған. Олардың жалпы ауқымы солтүстіктен оңтүстікке қарай 400, шығыстан батысқа қарай 200 шақырымға созылып жатыр. Тобыл мен Орал өзенінің бойына салынған. Бүкіл аумағы 20 мың шаршы шақырым, қазылған алаңының көлемі 8 мың шаршы шақырым.

	Шаһарлар белгілі бір архитектуралық заңдылыққа бағындырылып салынған. Бірі жұмыртқа пішіндес доғал шеңберлі болып келсе, екіншісі тең бүйірлі дөңгелек түрінде жоспарланған. Үшіншісі – төрт бұрышты қамал тәріздес.

	Археологтар солардан табылған заттарға қарап, алғашқысы – әкімшілікдіни, екіншісі – азаматтық тұрғын қала, ал соңғысы – әскери қорғаншаһар болған деп түйін жасап отыр.

	Бір ғажабы, 20 қаланың тұтас формасы шығысқа қарай сұғынған сына секілді. Солтүстік жағы – жайпақ, күншығысы – сүйір. Бұл алып шаһарды салған елдің келешек бағытын тапжылмай көрсетіп тұратын белгі секілді де елестейді.

	Мұны «Арқайымның» әзірге шешілмеген көп жұмбағының бірі десек, қаладағы әр шаңырақтың неге жаппай металл балқытумен айналысқаны да белгісіз. Осындағы әр үйдің ауласында металл балқытатын пеш салынған. Қола қорытып, ыдысаяқ, басқа да тұрмыстық заттар мен қаружарақ жасаған. Таң қаларлығы сол, «Арқайымның» маңайында қола рудасы өте аз, сондайақ көмір жасайтын ағаш та қалың өспеген. Геологтар мен металлургтер осында қорытылған қоланың кені Орал аймағынан еместігін анықтап отыр. Сонда қала тұрғындары аса көп мөлшерде қажет болған руданы қайдан алған? Оларға осынша қола не үшін керек еді? Бұл сауалдарға да жауап жоқ.

	Қалалардың ішкісыртқы құрылымы да қызық. Шаһардың сыртынан дөңгелентіп ұра қазылған, ені – 7, тереңдігі – 3 метр. Оның ішкі жағынан биіктігі 4 метр қалың қабырға тұрғызылған. Әр шаһардың диаметрі 160 метрге тең. Кіндік тұсында ашық алаң бар, оған жету үшін сыртқы жалғыз қақпадан кірген адам жіңішке көшелердің бірінен соң біріне өтіп, ұзақ шиырлайды. Егер жау осы жолмен алаңға енбек болса, тар көшелердің төбесінен төнген, шатырлары тұтаса жалғасқан үйлердің үстінен атылған оқтан сау қалмайды. Яғни қалалардың қайсы болсын, ешқандай күшке тізе бүкпейтін мызғымас қамал.

	Төбелері осылай тұтасқан үйлер өз ішінде орамдарға бөлінеді. Әр құдықты айналдыра 2530 үй салынған, олардың тұрғындары көше мен шатырға жалғыз баспалдақ арқылы шығады, басқа есік жоқ.

	Әр үй екі бөліктен тұрады: шаруашылық және тұрғын жай. Шаруашылық бөлігінде ас сақтайтын жер асты қойма, домна пеші, құдық бар. Құдық жер асты қоймасына арнаулы жел жүретін жолмен жалғасқан, сол арқылы салқын леп ұдайы соғады, тағам бүлінбейді. Мұнымен қатар құдықтан суырылатын жел домна пешіне де жетеді, отты көріктей қыздырады.

	Тұрғын жай бірнеше бөлмеден тұрады, сірә, ересектер мен балалар, әйелдер мен еркектер бөлек дамылдайтын болған. Кеңдігіне қарағанда, атаана үйленген балаларымен бір шаңырақтың астында жұптарын жазбай отыратындай, мұндай үйге 50 адам еркін сыяды.

	Қалада керамиканың технологиясы еркін меңгерілген. Қыш ыдыстардың түртүрі кездеседі. Мейлінше шебер өңделіп, небір ғаламат өрнектер салынған. Ал қаружарақ жоққа тән, ықшам қанжар мен жебенің ұшы ғана табылды. Сірә, «арқайымдықтардың» жауы болмаған тәрізді. Болса да оларға шабуылдауға батпаған, себебі қалалардың ішінде де, сыртында да жан беріп, жан алысқан соғыстардың белгісі жоқ. Қала шеберлері қола қаруларды сыртқы елдердің тапсыруымен жасап, сатып отырған секілді. Егер осылай болса, мұның өте тиімді кәсіпке айналғаны сөзсіз.

	«Арқайым» халқы жазда жеңіл арбамен жүрген, қыста қандай көлікті пайдаланғаны белгісіз, шананың қалдықтары ұшыраспайды. Осыған қарап, дөңгелек алғаш рет ұлы далада жасалды деген тұжырымға бұрынғыдан да беки түсесің.

	Қала елінің орта жасы 35 жыл деген де қорытынды бар. Челябі университетінің ғалымдары осындай түйінге тоқтаған. Шаһарлардың ешқайсынан жаппай індетке шалдығып, топтобымен қырылған дегізетін белгілер табылмай отыр, ендеше әлгі жас – сол кездегі адамдардың табиғи жасы.

	Ресей мен шетел зерттеушілері «Арқайыммен» әлі күнге әлек. Олар бүгінге дейін жалғыз жұмбақтың күрмеуін шеше алмай бас қатыруда. Шамамен б.з.д. XVІ ғасырда қала тұрғындары шаһарлардың бәрін өз қолымен өртеп, белгісіз бағытқа көшіп кеткен.

	Кейбір зерттеушілер бұған ормандардың қырқылып бітіп, жайылымдардың табынтабын малдың тұяғының астында тапталуы, кен көздерінің сарқылуы себеп болды дейді. Солай шығар. Біздің ойымызша, олар қайсыбір ғалымдар үсті-үстіне дәлелдеп жүргендей із-түссіз жоғалып кеткен жоқ. Арқайымдықтар ұлы дала көшпелілеріне айналды. Қалалық тұрмыстың қолайсыздығы, қола бұйымдарға сұраныстың тоқтауы (б.з.д. ХVІ ғасырда кен қорыту басқа елдерде де қанат жайған) осыған мәжбүр етті.

	Енді «Арқайымды» кімдер мекендеді деген сауалға жауап іздеп көрейік.

	Үндіиран тектес халықтардың этнографиясы мен діни танымын терең зерттеп жүрген ірі ғалым Мэри Бойс («Зороастрийцы. Верования и обычаи», г. Москва, 1987 г.) арқайымдықтарды арийлер деп есептейді.

	Ал «Арийлер» кімдер?

	С.Г. Кляшторный мен Т.И. Сұлтановтың дәлелдемелеріне сүйенсек («Казахстан. Летопись трех тысячилетий». – Алматы қ., Рауан, 1992 жыл), қазақ халқы ежелгі жалғыз нәсілдің тарамдалып шыққан екі бұтағының бірінен бастау алады. Оның бірі б.д.д. ІІІІІ мыңжылдықта Волганың батыс жағын мекендеді, Еділ бойында, Қазақстанның кең даласында көшіп жүрді, үндіеуропа тілдері мен еуропалық расаның қалыптасуына негіз болды.

	Екінші бұтағы орталық азиялық рең алып, түрік тілі мен моңғол кескінді расаның толысуына ықпал етті. Осы екі топтың 23 мың жыл тоғысуынан болған этникалық шоғырлану қазақ тектес және онымен қандас этникалық орта құрды. Нақ осы ортадан, бір тектен қазақ, қырғыз, қарақалпақ, өзбек т.б. ұлттар көктеп шықты.

	С.Г. Кляшторный және басқа тарихшыэтнографтардың көп зерттеуінің түйінін айтсақ, түркі тектестердің сол көшбасында «Арий» халқы тұр. Арийлерден кейінгі ұрпақ – аты әйгілі «Сақтар».

	Сонда өзіміз тамсана сөз еткен, Челябі ғалымдары тапқан, әлем зерттеп жатқан жұмбақ қала – «Арқайым» түпкі тегіміз арийлердің шаһары болып табылады.

	Арийлер елі бағзы заманда Арианам Вайджа, яғни «Арийлер даласы» аталған. Осыдан үш мың жыл бұрын сол далада Заратуштра есімді кемеңгер белгілі болды. Ол адамзатты жалғыз, ештеңеден жаратылмаған, мәңгілік құдайға жүгіндіруді мақсат етті. Осы Хақ тағаланың аты Ахура Мазда еді.

	Заратуштра уағыздаған құдайдың жолы «Ақ ниет», «Жақсы сөз», «Игі іс» болатын. Осы үш құдірет түптің түбінде қара ниетті рух – Анхра Мантюді жеңіп, әлемде ізгілік орнауға тиіс. Ари ғұламасының жаңа діні мен оның мәнін, шығу төркінін, сол замандағы нанымсенімдерді арнайы зерттеген ғалымдар В.И. Абаев («Скихоевропейские изголоссы»), Мэри Боис «Зороастрийцы. Верования и обычаи»), С.Г. Кляшторный, В.Х. Ливинец («Согдийская надпись из Тугута»), А.Г. Максимова, А.С. Еромолаева, А.Н. Маряшев («Наскальные изображения урочища Тамгалы»), А.Г. Медоев («Гравюры на скалах»), Р. Фрай («Наследие Ирана»), Ә. Марғұлан («Ежелгі жыраңыздар») еңбектеріне сүйене отырып, Заратуштра бабамыздың әлеміне қысқаша үңіліп көрелік.

	Пайғамбар сынды ғұлама жалғыз құдайға жүгіну идеясын өзінің алдындағы даналардан еншілесе керек. Ол әлем, жержаһан өмір сүру мерзімінің соңғы кезеңіне таялды деп есептеді. Бұл тұста біте қайнасып келген Жақсылық пен Зұлымдық ажырайды, енді әрбір жеке адам зұлымдықпен өз бетінше күресе алады. Сол арқылы адамзат ізгіліктің туын биіктетіп, жер бетінде сүт өзендері ағып жататын жұмақ орнатады.

	Қарап отырсақ, Заратуштраның уағызы қазіргі ислам дінінен бөтен емес: ол да ақырзаман мен жұмақ, иман туралы баяндайды. Исламда да Алла хақ, ол жаратылған жоқ және мәңгілік.

	Кемеңгер бабамыз, оның өмірбаянын зерттеушілердің деректері бойынша, арий елінің Спитама руынан шыққан, Поурушаспа деген кісінің перзенті. Әкесінің есімі «сұр аттылы» деген ұғымды береді.

	Ғұлама діндар бай болмапты. Заратуштра сөзі сол заманда «Кәрі түйелі» немесе «Түйе айдаушы» деген мағынада айтылған.

	Жаңа дінді оның елі қабылдамады, тек немере ағасы ғана иланды.

	Осы жерде Заратуштраның өмір жолы Мұса, Мұхаммед пайғамбарға ұқсас екенін айтайық. Олар да алғаш Хақ тағаланың ақ жолына көпті иілдіре алмай, талай хикметті басынан кешіріп еді ғой. Мұсаны алғаш інісі – Арон, Мұхамедті – Әбу Бәкір ғана қостады.

	Осынау ұқсастықтар бізге тегін емес көрінеді. Талай заман көп құдайға, оның ішінде сиырға да табынған елде жалғыз Хаққа илану туралы мүлде жаңа діннің арайлануы ғайыптан емес демекпіз. Алла тағаланың шапағаты жер бетінде әлімсақтан нұрлануда ғой.

	Жаңа рухани сенім елдің бәріне бірдей жаққан жоқ. Заратуштраның жұмақ пен тозақ байкедейге ортақ деген шариғаты әлділердің намысына тиді. Бұрынғы дінде жұмаққа тек ақсүйектер баруға тиісті. Оның үстіне жалғыз хаққа жүгінудің қасиетті шарты – имандылыққа, ізгілікке, жақсылыққа ұдайы ұмтылу еді. Бұл талайлар үшін мүмкін нәрсе еместі, ғұмыр бойы жамандық ойламау да қиын тиді.

	Заратуштра елден кетуге мәжбүр болды. Ұланбайтақ арий халқының Виштаспа әулиепатша басқарған аймағына барды. Патшаның әйелі Хутаоса жаңа дінді қабылдады. Арийлердің басқа қиырлары Заратуштраға қарсы одақ құрғанда, Виштаспаны оларға соққы беруге көндірді. Ғұлама діндардың көзін жоймақ болғандар күйрей жеңілді. Жалғыз Хаққа жүгіну сенімі елдің жалпы дініне айналды. Бұл ескі діннің әулиеәмбиелеріне ұнаған жоқ. Бір аңызға қарағанда, олар Заратуштраны жаратқанға ұйып отырғанда түйреп өлтірген.

	Алайда кемеңгердің уағызы өшкен жоқ, жинақталып кітапқа айналды «Авеста» деген атқа ие болды. «Авеста» бүгінгі тілде «уағыз», «мадақтау» деген ұғымды білдіреді. 21 кітаптан тұратын осы теңдесі жоқ қасиетті еңбектің «Гаты» (Әнмақам) бөлімі Заратуштраның өзіне тиесілі делінеді.

	Ғұламаның өмір сүрген кезеңі туралы ортақ пікір жоқ. Мэри Бойс б.з.д 1 мыңжылдық десе, кейбір зерттеушілер б.з.д. VІІІVІ ғасырларды атайды.

	Заратуштраның туған жері де даулы. Көбіне Батыс не Шығыс Иран айтылады, кейінгі жылдары Орта Азия қарастырыла бастады. Бізге жақын тұжырымның бірі және бірегейі Р. Фрайдың («Наследие Ирана») қорытындысы. Ол «пайғамбар» (Фрай Заратуштраны осылай атайды) Шығыс Иранда туған дей келіп, тілдік ортасы жағынан Орта Азияда, Гераттан да төменде деген байламға тоқтайды.

	Осы жерде бір нәзік тарихи белес бар, ол – үнділердің жержаһанға ұлы даладан, қазіргі қазақ даласынан тарағаны. Фрай Заратуштраның тілі арийлердің алғашқы тіліне үндіарий тілдері ұқсас болған кездегі тілге жақындығын, Авестадағы аңыздар үнділерде де бар екенін айтады.

	Кіндік жерінен шартарапқа бытыраған үнділер Авестадағы Митра гимнін ұзақ уақыт есте сақтаған. Бұл гимн таулық ирандықтарда да осы күнге дейін айтылады. Ал қазақ, түркі жұрты болса, Авестадағы мифтерді ертегі, қисса түрінде ұрпақтанұрпаққа оздырды, Заратуштраның жалғыз Хақ – Тәңірлік танымын ұстап қалды. Бұл сенім күні бүгінге дейін өшкен жоқ. Ендеше Заратуштраның отаны – ұлы дала, арийлердің кіндік жері – Арианам Вайджа, яғни Сырдария атырабы, Каспий аймағы екендігі күмәнсіз.

	Бұл байламымызға Авестаның «ОриаздЯшта» орамындағы 21ші өлеңді дәлел ретінде көлденең тарта аламыз. Бұл өлеңді И.М. СтеблинКаменскийдің орысша нұсқасынан тәржімалап ұсынайық:



	Даңқы артсын Арианам Вайджаның,

	Тәубе дедім ырзығына Мазданың.

	Датьи суы қалқып ішер қаймағым,

	Ардви суын құшып жылай жаздадым.



	Ворукаша сабалайды арнасын,

	Толқындары шамырқанып қалмасын.

	Ардви суы төңкеріліп жеткенде

	Буырқанып неге бүлік салмасын?!



	Жалбарынам, Хакрья, мен саған,

	Шыңқұздарың жарқырайды алтындай.

	Ардви Сура бауырыңнан жараған,

	Ен далаға жөңкіледі алқынбай.



	Осындағы Ардви Сура – Әмудария, Ворукаша – Каспий теңізі, Арианам Вайджа – Сырдария өңірі, Хакарья – Памир таулары. Абаев пен Кляшторный осындай тұжырымға тоқталады. Мұндай байламның терең зерттеулерден туған түйін екеніне күмән келтірмейміз. Авеста аңыз сарынында сомдалғанымен, арийлердің сол тұстағы дәстүрсалтынан мол мағлұмат береді. Дала ұлысы жеңіл ұрыс арбасын, бұғы сіңірінен бау таққан садақ, найза, құлаштап лақтыратын пышақ, қыран қауырсынды ұзын жебемен қаруланып майданға шыққан. 910 шабақты дөңгелекке ықшам қондырылған былғары қорап жегілген атқа жеңіл тиіп, қан майданда желдей ескен. Мұндай екі аяқты арбаға екі немесе төрт ат жеккен. Қырғын шайқаста оңтайлы болуы үшін дөңгелек бекітілетін кіндікті қораптың артына орнатыпты. Сарбаз ат тізгінін беліне қыстырып, бір қолына найза, екінші қолына екі жүзді айбалта ұстап, жалындай жарқылдаған.

	Ұрыс даласынан жеңіспен қайтқан ел Жаратқанға жүз айғыр, мың сиыр, қисапсыз қой сойып құрбандық шалған. Заратуштра мұндай ысырапқа қарсы болады. Жалғыз хақ қанды құрбандық тілемейді, ол ұлы әрі мейірімді. Адам баласы тірлігінде оның әмірімен жүріптұрып, ізгілігімен өсіпөнуі керек. Сондықтан да Заратуштра елдің өмір тәртібіне ғарыштың құрылымдық тәртібін енгізді. Бұл тәртіп бойынша үйдің иесі, рудың иесі, халықтың иесі, мемлекеттің иесі болуы керек.

	Арийлер Қазақстан мен Орта Азиядан б.з.д. 1 мыңжылдықта жоғалды. Олардың орнын ержүрек ұрпағы Сақтар басты.

	Кейбір тарихшылар Арғынның тамырын осы Арийлерден таратуға пейіл. Мұндай ой Шахмұрат Қуанғановтың «Арий – гун» еңбегінде кездеседі. Егер Махмұд Қашқаридың Арғұлар Александр Македонский кезеңінде болғанын аңғартатын дерегін алсақ, бұл пікірге де бүйрегің бұрады. Алайда дәл солай деп кесіп айтарлықтай басқа тарихи деректер қолымызда болмағандықтан аталған тұжырымды осы деңгейде қалдырмақпыз. Бәлкім алдағы уақытта Еуропа мен Қытай мұрағаттарынан бұл байламға қатысты тың деректер табылар. Біз осы екі елдің бай тарихи қазынасымен әлі толық танысқан жоқпыз. Ұлы дала тарихына аса бай Германия мұрағаттарына да шөліміз қанғанша сусындай алмай келеміз.

	Ал Арғын мен ғұн тамырластығына оралсақ, әуелі ғұндар ат ойнатқан Еуропа өңіріндегі Арғын атауына қатысты жерлерді шолып шығуды жөн көрдік.

	Әлемге әйгілі Плутархтың «Избранные жизнеописания» (Москва, 1987, 2 том, 12бет) еңбегінде мынандай жолдар бар: «В Эгейском море, юговосточное острова Лесбос, около Аргунудских островов в 406 году до нашей эры во время Пелопонесской войны в 431404 годах, произошла морское сражение между афофинским и спартанским флотами».

	Тарихтың атасы Геродот («Историки Греции» Москва, 1976 ж, 86163беттер) былай деп жазады: «Эллиндердің ішінде теңізде жүзгіш Фокей қаласының тұрғындары еді. Олар бірінші болып Адриатика, Иберия, Тартесті ашты. Оларға Тартестің патшасы Арганфонийдің ықыласы ауып, құрмет көрсетіп еді. Арганфоний сол елде 80 патшалық құрып, өзі 120 жыл жасап барып өлді».

	В. Дальдың «Толковый словарында» 395 жылы жарық көрген Алыс Рим картасында Аргенторай қаласы, Аргонская және Аргенская жоталары, Аргон орманы көрсетілгенін айтады.

	Бұлар Батыс тарихи мұраларында ұшырасатын Арғын түбірлі атаулардың кейбірі ғана. Соларды ой тезіне салсақ, Аргунудских, Аргонфоний, Аргенторай, Заргонская, Аргенская, Аргон сөздерінің Еуропа халықтары тіліне тән сөздер еместігін, олардың ұлы даламен, оның ішінде Ғұн тілімен астасып жатқанын көреміз. «Словарь Брокгауза и Эфрона» деп аталатын тарихи сөздікте «Ар» – арлы, Өр (гордый), адал, әділ (честный), еңселі, биік (высокий); «Гун» – күн (солньце) болып аударылуы да осыған ұйытады. Ғұн тілін бағзыдан зерттеген еуропалық ғалымдар бұл сөздікті осы әлді империяның тарихы мен мәдениетін білу үшін жасаған.

	Аргон секілді топонимдердің кәрі құрлықта күні бүгінге дейін сақталуы Ғұндардың Еуропаны ат үстінде шауып өтпегенін, басып алған жерлерінде ондағанжүздеген жыл орнығып, қалалар салғанын, төл өркениетімен терең сіңіскенін білдіреді. Белгілі бір географиялық атаудың тарихта қалуы үшін оны енгізген ел сол өңірде жай ғана тұрақтамай, төңірегіне саяси және әскери ықпал жасауы, беделді болуы қажет. Аргун, Аргон, Арген деген орман, жота аттарының біздің ғасырымызға жетуі Ғұндардың нақ сондай айбынды болғанына, батыстағы ғұмыры ұзаққа созылғанына дәлел.

	Ғұндардың Еуропада дәуірлеген шағы Еділ – Аттиланың атақты жорықтарынан басталады. Бұл 434ші жылдар. Ал ғұндар Батысқа одан көп бұрын белгілі болды. Қалың Қытайды ұлардай шулатқан осы аттас тайпалар одағы бұл жаққа ат басын 4ші ғасырда бұрған. Сол жорықтарда Еуропада тұрақтап қалған ел араға ғасырлар салып Еділ екпіндеп жеткенде, айбынды қолбасшының әскеріне қосылмай тұра алмас еді, бірге шайқасты. Германия мен Скандинавияға аты кең жайылып, кейін эпостық жырларына енген император осындай күшпен бұрынғыдан да қуаттанып, Шығыс Римге лап қойды. 443, 447 және 448 жылдардағы дүркіндүркін шабуылдарының соңында оны тізе бүктірді. Франк, Бургунд, Аквитан билеушілері Еділ жетпей тұрып ынтымақтасуға асықты. Ғұндар ат үстінен түспей жүріп, бүкіл Еуропаны Римнің үстемдігінен азат етті.

	Батыста осыншалық саясиәлеуметтік өзгерістер жасаған ғұндардың топонимдері ат шалдырған жерлерінде қалмауы мүмкін емес. Сондайақ ұлы империяның сол тұстағы этникалық құрамы, тілі мен діні, өркениеті Еуропа тарихшыларының тарапынан мұқият зерттелгені де анық. Сол зерттеулердің бәрінде дерлік Ғұн құрамында бағзыда болған тайпалардың Батыста тым ертеде ірге тепкенінен хабар береді. Ғұндардың Еділден бұрынғы көсемдері 4ші ғасырда жасаған жорықтардан соң тұрақтап қалғанын айғақтайды.

	Осындай Ғұн тайпалары туралы ерте грек тарихшысы Симокетте қысқа да болса нақты баяндап кеткен. Москвада 1957 жылы жарық көрген «История» жинағына енген еңбегінен мынандай тарихи ақпарлармен таныстық: «Когда император Юстианин занимал царский престол, некоторая часть племен Уар и Хунни бежала и поселилась в Европе.

	Называя себя аварами, они дали своему вождю почетное имя кагана. Почему они решили изменить свое наименование, мы раскажем, ничуть не отступая от истины. Барсельт, уннигуры, увидев только часть людей Уар и Хунни, бежавших в их места, прониклись страхом и решили, что к ним переселились авары. Потому они почитали этих беглецов блестящими дарами, расчитывая тем самым обеспечить себе безопасность. Когда Уар и Хунни увидали, сколь благоприятно складываются для них обстоятельства, они воспользовались ошибкой тех, которые послали к ним посольства, и сами стали называть себя аварами» (191192беттер).

	Грек тарихшысы бұдан әрі Авар қорғаны мен Рамей қолбасшысы Прискінің арасындағы даудамайды тарқата келіп Уар мен Хунни шығыстағы Тип өзенін (қазіргі Қара Ертіс – ред.) мекендегенін, Еуропаға ығысып ойысқанына тоқталады. Уар мен Хунни осы тайпалардың көне замандағы көсемдерінің есімі болғанын да айтып өтеді.

	Симокетте суреттеп отырған кезеңде Уар мен Хуннидің құрамында тарниах және катграгир тайпалары болыпты.

	Сонымен келтірілген мәліметтерден не аңғарамыз? Ұлы дала көшпенділері, атап айтқанда, Ғұндар одағындағы 24 тайпаның бір бөлігі Батысқа тым ертеде енген. Солардың арасында Уар мен Хунни тайпасы бар. Осы тарихшының жазбаларында ерекше назар аударатын бір тұс бар, ол «Отер» тайпасы. Авар қағаны мен Ромей қолбасшысы сөз жарыстырғанда соңғысы қағанды ауып келгенсіңдер деп мұқатады. Сонда авар билеушісі қол астындағы ел талай ерлік жасағанын, тіпті Отер секілді жауынгер жұртты да жаулап алғанын айтып күйшейеді. Өз сөзімен айтсақ, «...это давно из сильных племен в силу своей многочисленности и благодаря военным упражнением в полном вооружений. Они живут на востоке, там где течет река Тип, которую тюрки обыкновенно называют Черный. Древнейшими вождями этого племени были Уар и Хунни».

	Тип немесе Черный өзенінің қазіргі Қара Ертіс екені белгілі. Отер тайпасы осы қария өзеннің бойын менкендесе, өз ішінен суырылып шыққан көсемдері Уар мен Хунни Рим төңірегіне жеткен. Сол жерде отерліктер жаңа атпен, Уар және Хунни есімдерімен танылған, әрі қарай осы атаумен тарихта қалған. Оның құрамында сол тұста тарниах, катзагирлермен бірге задендер деген тайпа да болыпты. Бұлардың бәрі аварларға қосылып, Рим төңірегінде ат ойнатады.

	Симокетте өзі көзімен көрген осы елдердің шығу тарихын да байыппен зерттеген, атақты ғұндардың Отер тайпасынан бастау алатынын, Рим төңірегіне келгеннен бастап Хунни деген атпен белгілі болғанын дәлелдеп кеткен. Бұған әбден иланамыз. Белгілі бір ұлыс тарихтың ұзына бойында өсіпөне жүріп, заманында даналығымен, көрегендігімен және ерен ержүректілігімен танылған билеушілерінің атымен қайта жаңарып отырғандығына өткен дәуірлерде мысал көп.

	Грек ғалымының осы түйіні кейін талай тарихшылардың тарапынан қолдау тапты. Орыс ғалымы Игорь Коломийцев «Тайны великой скифий» еңбегінің «Странные белые гунны» бөлімінде бұл байламды нақтылай түседі. Тың тарихи деректерді сараптай келіп: «происхождения гуннов (Нипs) от орты азиатских Хунну в научном мире набрала множество сторонников и в конце концов сделалась общепринятой, – дейді. – В самом деле если бегать за миражами – этнонимами, то от Хунну до гуннов, как говорится рукой подать» (88бет).

	Бұдан әрі Симокеттенің Хунни атауы кейін грек жазбаларында Хунну болып көрсетіліп кеткенін аңғартады.

	Хунну мен Ғұндардың бір ел екендігін көрнекті тарихшы, ғұлама ғалым, түбін қусақ, бізге жиен болып келетін Лев Гумилев те нанымды дәлелдеген. «Некоторые вопросы истории Хуннов» деген белгілі еңбегінде: «Короче говоря, гунны были в таком отношении к хуннам, как американцы к англичанам, или, что еще точнее, мексиканцы к испанцам» деп тұжырымдайды (ВДИ, №4, 1960 ж.).

	Америка Құрама Штаттарының негізін құрған ағылшындар екені айдай әлемге анық. Испандықтар қазіргі Мексиканы мемлекетке айналдырды. Бірінде ағылшын, бірінде испан тілі ана тілі болып қалыптасты. Гумилевтің аңғартып отырған осы ұқсастықтарын Хунну мен Ғұндарға бейімдесек, айырмашылығы сол – бұл екеуі бір халық, шығу төркіні қоспа емес. Оның құрамына кейін қосылған 24 тайпаның талайы уақыт өте келе Ғұндар әлсірегенде өз алдына таралып кетті. Ал Ғұн атын Ақ Ғұндар, яғни Арғұн, Арғын ұлысы сақтап қалды. Бұған әлі талай дәлел ұсынамыз.

	Еуропалықтардың Хун немес Гун халқы туралы ең алғашқы дерегі (бәлкім бұдан бұрын да деректер болған шығар, жоғалған болар) Диониси Периегеттің жазбаларынан табылған. Оның өмір сүрген кезеңі – біздің дәуірімізге дейінгі 160 жыл. Ал Ғұндардың қалыптасқан мерзімі б.д.д. 1 мыңжылдық деп есептеледі. Б.д.д. 3 ғасырдың соңында мемлекет құрып, тұрақты әскері мен 24 тайпаға ие болған. Қытай жазбаларында гуйфаң, гунруң, хуню, шианю, шнұңну секілді түрлі атпен кездеседі. Яғни қытайлардың Ғұндарға берген нақты атауы жоқ. Гун немесе Хун сөздеріне руң мен ю жұрнағын жалғап, өздерінің дыбыс үйлестігіне лайықтаған.

	Мұны арнайы айтып отырған себебіміз, кейбір қазақ тарихшылары Ғұн атауын тарихи этникалық ат емес, қытайлар қойған, қолдан жасалған ат дегісі келеді. Ар Ғұн, Ақ Ғұн ұғымынан алыстатып әкетпек болады. Ғұндар Еділ – Аттиладан соң түрлі бұтақтарға бөлініп, тарихтан өшті секілді пікірде. Бұларға сенер болсақ, Ғұн – қытайдың «залым құл» деген сөзі екен.

	Осындай сыңаржақ, тарихи дәйектелмеген пайымдарға айтар уәжіміз, біріншіден, ешқандай ел, оның ішінде Ғұндар секілді Қытай мен Еуропаны дүр сілкіндірген, «халықтардың ұлы қоныс аударуына» тікелей ықпал еткен айбынды империя құрған ел сырттан таңылған, арнамысқа тиетін лақап атпен жүре алмайды. Екіншіден, төл атын барынша қорғайды және сақтайды, ат тұяғы тиген жерлердің бәрінде өз атауымен белгілі болады, тарихи жазбаларға сол нұсқада түседі. Үшіншіден, Хун деген ел римдіктерге Қытайдан бұрын белгілі еді, төртіншіден, Еуропаға барған Ғұндар ешқашан да қытайлар жапсырған сүйекке таңба болатын жаңсақ атпен таныспайды.

	Қытайларға Ғұн тайпалары әлімсақтан дамыл бермей келгені белгілі. Хина еліне олармен бірге дунху секілді басқа да тайпалар шабуылдап тұрды. Ұлы Қытай қорғаны солардан қорғану үшін б.з.д. 770476 жылдары салына бастаған. Бұл заман Қытай тарихында Гуньцю (көктем және күз) және Чжаньго (Жауласқан патшалықтар, б.з.д. 475221 жылдар) атымен белгілі кезеңге сәйкес келеді. Ал Еуропаға Хун немес Ғұнның танылған мерзімі, әлгінде атап өткеніміздей, б.з.д. 160шы жылдар делінгенімен, бұл осы елдің хатқа түскен шағы ғана, аталған дерек Ғұндардың сол тұста Еуропаға тамыр жайып үлгергенінен хабар береді. Ал тамырын тереңдету үшін айтарлықтай уақыт керек. Бұған батысгрек тарихшысы Аммиан Марцелиннің жазбалары да дәлел. Оның «Res gestael», «История» жинағының ХХХІ томына енген мұраларында былай деп баяндалады: «Племя гуннов, о котором мало знают древние памятники, живет за Меотийскими болотами (Азовским морем) у ледовитиого океана и превосходит всякую меру дикости...» «И так гунны, восторгнувшись в земли тех аланов, которые сопредельны с гревтунгами, многих погребили и ограбили а остальных присоединили к себе по условиям мирного договора; при их содействии они с большой уверенностью внезапным натиском ворвались в общирные и плодородные владения готского царя Ерменриха, царя весьма воинственного, многочисленными и разнобразными подвигами храбрости наведшего страх на соседные народы» (334342беттер). Осы «Историяның» 58бетінен: «Земля скифов: с севера – Ледовитый океан, с востока – река Танайсу (Дон), затем Меотийские болоты (Азовское море) и Киммерийский Боспар (Кергенский пролив), с юга – Понт Эвксинский (Черное море). Климат в Скифии считался черезвычайно холодным и едва пригодным для проживания. За скифскими горами шесть месяцев длится ночь, шесть месяцев день».

	Егер Ғұндардың арғы тегі Сақ (Скиф) елінің жері осындай болса, тарихқа одан кейін келген Ғұндардың сол жерде өмір сүргені, бірде кеңейткені, бірде айырылғаны, көшіп кеткені және қайта оралғаны белгілі. Біз ол жайында әңгіме қозғамаймыз, тарихи деректер жетіліп артылады. әрі іздеген адам оңай табады.

	Айтарымыз сол, ғұндар Еуропада сақтардан соң іле белгілі болған тайпалар одағы. Олардың этникалық атауы Уар мен Хунни деген ұлыстардың қосылуынан туды. УарХун, УарХу, Арғу түрінде әр кезеңде сәл өзгеріспен Махмұд Қашқари кезеңіне жетті.

	Тарих осылай баяндайды. Арий, Сақ, Ғұн дәуірлерінен сақталған ғылыми деректер соған сендіреді. Арғын елінің тамыры бағзыдан күні бүгінге дейін үзілмегенін көрсетеді.

	* * *

	Ғұн заманының алтын дәуірі – Еділ – Аттила ғасыры еді. 443 жылдары басталған жойқын жорық туралы Батыс деректері Еділді Еуропадағы ірі ерліктерге қайрап салған Сақ (Скиф) патшасының қасиетті қылышы еді дейді. Ромей қолбасшысы Приск жайлы тұтас еңбек жазған. Г.С. Дестунис «Сказания Приска Панийского» тарихи зерттеу еңбегінің 64бетінде оның аузына мынандай сөздер салады: «Драгоценная находка решительно его изменила, владыка стал заносчив и высокомерен». Еділ хақындағы басқа да әдебиеттерде де Сақ қылышының құдіреті таңқалдыра айтылады, оны ұлы даланың мәңгілік қуатын білдіретін ғажайып киеге айналдырады. Батыстағы ақтық шайқас – Каталун ұрысында Еділ сол қылышты көкке көтеріп тұрып жауынгерлерін қан майданға қайрап салған: «Тәңір бізге жар болады, ол рухымызда. Айтыңдаршы, атабабаларымызды Меотидаға бастап апарған кім еді?! Олар соған дейін сілкіне алды ма? Бұйығы күн кешумен еңсесі езіліп біткен жоқ па?! Ал біз қазір кімдерміз? Ұлы Ғұн найзағайларымыз!»

	Меотида деп отырғаны – Днепр, Азов өңірі. Қарасаң көз жауын алған, суында балығы жылқы жаптырмаған, өрінде аңы төрт түлікпен араласқан ен өлке ғұндардың атамекені болыпты. Әлдебір себептермен ұлы далаға ойысқан олар сол жұмақ жерге оралуды аңсаған. Бұл жайында Иордан «Происхождение и деяния гетов» еңбегінде әдемі жазады. Ғұндардың Днепр бойын өрлеп, Азов теңізін айнала көшіп жүргенін айта келіп, оларды осында бастап әкелген киелі бұғы туралы хикаяны келтіреді: «Охотники из этого племени, выискивая однажды, как обычно, дичь на берегу внутренней Меотиды заметили, что вдруг перед ними появился олень, вошел в озеро и, то ступая вперед, то останавливаясь, представлялся указующим путь. Последовав за ним, охотники пешим ходом перешли Меотийское озеро, которое до того времени считалось не переходимым, как море... Вовсе не зная, что кроме Меотиды существует еще другой мир, и приведенные в восхищение скифской землей, они, будучи догадливыми, решили, что путь этот, никогда ранее не ведомый, показан им божественным соизволением. Они возвращаются к своим, расхваливают Скифию и убеждают все племя отправится туда по пути, который они узнали, следуя указаниям оленя».

	Бұдан кейін Ғұндардың арғы тегі – Сақтардың атамекеніне тым әріде оралғаны туралы қорытынды жасау қиын емес. Тарихи әдебиеттерден Сақтардың сары шашты, көк көзді екенін де білеміз. Яғни олардың тамыры Еуропада нәрленген. Осы ұлы ұлыстың бір бұтағы Эфталиттер – Ақ Ғұндар ұзақ уақыт қан тазалығын сақтады, әлемге аса келістілігімен, аққұба өңділігімен танылды.

	Жаһан тарихына есімі мәшһүр Александр Македонскийден даңқы бір де кем емес жойқын ер Еділ – Аттила да Батысқа әуелі атабаба жолын қуып аттанған еді. Каталун шайқасында шайқасында мың сан сарбаздарына соны тағы бір ескертіп, бұл шайқас – туған жер үшін айқас екенін жалындата жеткізген. Ғұндардың Еуропадағы ұшантеңіз ерлігінің негізгі сыры да осы. Олар туған жерді жаттан тазартып, тарихи әділдік орнатудамыз деп рухтанды. Сол асқақ рух қуатымен аз ғана жылдар ішінде Батыс Рим мен Византия империясына бас игізді, Орталық және Шығыс Еуропаны, Солтүстік пен Кавказды түгел жаулап алды. Сәнсалтанатын римдіктердің өзінен асырды.

	Г.С. Дестунис «Сказания Приска Панийского» атты кітабының 74бетінде Ромей қолбасшысы Приск Ғұндардың тәкаппарлығын, кімнің болса да жігерін жанып қанаттандыратын дәстүрлі салтанатын тамсана баяндайды:

	«Когда мы прибыли к шатрам Аттилы, которых у него очень много, и хотели поставить наши шатры на холме, случившиеся тут варвары не позволили этого, так как шатер самого Аттилы стоял в низине. Наконец, с Божьей помощью, добрались до гунской ставки. При въезде в эту деревню Аттилу встретили девицы, шедшими рядами под тонкими белыми и очень длинными покрывалами, под каждым покрывалам, поддерживаемым руками шедших с обеих сторон женщин, находилсь по семи более девиц, певших скифские (здесь и далее в значении гунские) песни: таких родов женщин под покрывалами были очень много. Когда Аттила приблизился к дому Онегесия (одного из своих приближенных), мимо которого пролегла дорога к дворцу, навстречу ему вышла жена Онегесия с толпой слуг, из коих одни несли кушанья, другие вино (это величайшая почесть у скифов), приветствовала его и просила отведать благожелательно принесенного угощения. Желая доставить удовольствие жене своего любимца, Аттила поел, сидя на коне»

	Приск таң қалдырған көріністерді әрі қарай әңгімелейді:

	«Внтурий ограды были множество построек, из которых одни были из красиво прилаженных досек, покрытых резьбой, а другие из тесаных и выскобленных до прямизны бревен, вставленных в деревянные круги, начинаясь от земли, поднимались до умеренной высоты. Стоявшими у двери варварами я был впущен к живущей здесь жене Аттилы и застал ее лежащей на мягком ложе: пол был покрыт войлочными коврами, по которым ходили ... Царицу окружало множество слуг, служанки, сидевшие против нее на полу, вышивали

	... В назначенное время мя явились на обед с послами от западных римлян и остановились на пороге против Аттилы. Виночерпии подали нам по туземному обычаю кубок, чтобы мы помолились, прежде чем садиться. Сделав это и отведав из кубка, мы пошли к креслам, на которых следовало сидеть за обедом. У стен комнаты с обеих сторон стояли стуля. Посредине сидел на ложе Аттила, а сзади стояло другое ложе, за которым несколько ступеней вело к его постели, закрытой простынями и пестрыми занавесями для укращения... Первым рядом пирующих считались сидевшие направо от Аттилы, а вторым – налево. Старший (сын) сидел на его ложе, но не близко к отцу, а на краю, смотря в землю из уважения к отцу. Для прочих варваров и для нас были приготовлены роскошные кушанья, сервированные на круглых серебрянных блюдах, а Аттиле не подавалось ничего кроме мясо на деревянной тарелке. И во всем он высказывал умеренность: так, например, гостям подавались чаши золотые и серебряные, а его кубок был деревяный. При наступлении вечера были зажжены факелы, и два варвара, выступив на середину против Аттилы, запели сложенные песни, в которых воспевали его победы и военные доблести. После пения выступил какойто скифский шут и начал молать всевозможный вздор, который всех рассмешил ... и во всех возбудил неугасимый смех, кроме Аттилы. Последний оставался неподвижным, не менялся в лице и никаким словам или поступкам не обнаруживал своего веселого настроения. Только когда самый младщий из сыновей Эрна вошел и встал около него, он потрепал его щеке, смотря на него нежными глазами».

	Ромей қолбасшысы мен Рим елшілерін қабылдау рәсімі ұлы империяға тән екендігі көрініп тұр. Салы суға кетіп Ғұн қағанының әуелі әйеліне, сонан соң өзіне сәлем берген олар сол тұста Аттилаға жыл сайын 700 либр, яғни 230 килограмм алтын төлеп тұрған.

	Еділ – Аттила осындай құдірет қуатымен Франция жерінде де шалқыды. Оның екпінін басатын ешқандай күш жоқ секілді еді. Алайда мәңгілік жеңіліс те, мәңгілік жеңіс те жоқ. Каталун шайқасында Ғұн қағанының беті қайтарылды. Бірақ ерлік жалғаса берді. Ұлы қолбасшының баһадүрлері Ғұн туын жыққан жоқ, Францияда қайта топтасып, Уархун қағанатын құрды. Бұл жайында Француз ғалымы Амадей Тьерри «Аттила және оның ізбасарларының тарихы» еңбегінде жанжақты баяндаған. Кітап Парижде 1856 жылы жарық көрген.

	Қаһан мұрагерлері жаңа мемлекетті неліктен Уархун атады? Мұның жауабын табу қиын емес. Олар түпкі асыл тегі Арғұ елінің атын Еуропада осылай жаңғыртпақ болды, империя осы есіммен әлі талай ерлік жасайтындығына тәңірдей сенді.

	* * *

	Еуропа тарихының сахнасына енді Уархун қағаны Одоакр мен Баян шықты. Римдіктер де, Франция да, басқалары да Арғұ ұрпақтарының қыспағынан толық құтыла алған жоқ. Олар өз күштерімен Ғұндарды түгелдей еңсере алмайтын болған соң Батыста сол тұста ықпалды болған Дала тайпаларын оларға айдап салуға кірісті. Бұл тайталас ұзаққа созылып барып Уархун қағандығының біртебірте әлсіреуіне әкеліп соқты.

	Ғұндардың Батыстағы жорықтарын көптен зерттеп жүрген Шахмұрат Қуанғанов «Білім» баспасынан 1997 жылы шыққан «Ғұн немесе Арғұн тарихы туралы» деген зерттеуінде Еділдің жолын кескен Каталун шайқасы өткен жер Арагон жазығы деп аталып кеткенін тілге тиек етеді. Ал Одоакр Еділдің қолбасшыларының бірі, бел баласы еді. У – арғұн, Уархун қағанатын құрған сол. Ш. Қуанғановтың дәлелдеуінше, Паннония жазығында сақталып қалған әкесінің ескі ордасында отырған. Қаратеңіз жағалауындағы және Венгрия жеріндегі елдерге билік жүргізген.

	820 жылы Ғұндар Батыстағы Арагон жазығында Арагон графтығын құрады. 930 жылы Наввра корольдігін жаулап алған соң ол Арагон корольдігі аталады. Осы корольдік туралы «Үлкен совет энциклопедиясында: «Билеушілерінің ауызбірлігі мол болып, өздеріне шексіз артықшылық жасап алған. Арагон корольдігінің саясаты ерекше кортеспен (заңмен) бекітіліп отырған».

	Ш. Қуанғанов корольдіктің тарихын одан әрі жіліктей келіп, оның кейінгі ғұмыры Испаниядан ажырағысыз болып кеткенін, сіңісу барысында тілін жоғалтқанын айтады. Әлгі энциклопедиядағы деректер бойынша корольдік болған Уархун, УАрғұн қағандығының бұрынғы территориясына Каталония, оның ішінде Барселона, Таррагон, Жерон және Лерид аймақтары кіреді. Киіз қалпақты каталондықтар Арагон, Валенсия облыстарында тұрады. Балеар аралдары мен Францияның Арденны, Мез департаменттерінде көптеп кездеседі.

	Сол тұста Еуропада Ақ Ғұндар – эфталиттер деген атпен Аттила қандастарының тағы бір буыны дәуірлеп келе жатқан. Византия тарихшылары олардың әуелде Еділдің қол астында болғанын жазып қалдырған. Этникалық Ғұндармен бірге ұлы қаған мемлекетінің бір тұғыры еді. Ғылыми зерттеулердің эфталиттер туралы түйіндері әркелкі секілденгенімен, айналыпүйіріліп келгенде оларды Ғұндармен бауырластырады.

	Сол көп деректерді түгел қопармай, ғылыми айналымда жиі қолданылып жүрген біреуіне тоқталайық.

	Византия тарихшысы Прокопий Кесарийский («История войн римлян с персами». Византийские историки. 1 т. Спб. 1862, 205б.) жазбасында: Эфталиттер Ғұн еліне жатса да, өздері солай деп аталса да, өзге ғұндармен араластығы жоқ, – дейді. – Біз білетін Ғұндармен олардың ортасын шекара бөліп тастамаған, бірақ қоныстары бірбірінен шалғай. Эфталиттер басқаларындай көшпелі емес, ерте заманнан құнарлы өңірлерге қоныстанған. Ғұндардың ішінде өңітүсі ағы да, түрі келістілері де осы Ақ Ғұндар... Олар осы Ақ Ғұн атымен Азия жерін VVІІ ғғ. мекендеген түркі тілді тайпалар одағы. Деректерде оларды – Эфталит және хионит деп те атайды. Ақ Ғұндар халықтардың ұлы қозғалысы кезінде Шығыстан жылжыған тайпалардың алғашқы бөлігі болуы тиіс».

	Византиялық тарихшылардың осы жазбалары Шәкәрім Құдайбердіұлына да таныс болғанға ұқсайды. Ақ Ғұн – эфталиттер туралы толымды ойлар қалдырыпты. 1911 жылы Орынборда басылып шыққан «Түрік, қырғыз һәм хандар шежіресінде»: «Сыр өлкесіне келген Ғұндар бірталай шайқастармен (Құшан империясын) осы мемлекетті жаулап алып, оның орнына өзінің билігін орнатты. Жазба деректерде бұл жаңа саяси құрылымды – Эфталит немесе Ақ Ғұндар мемлекеті деп атайды. Олардың тарихы мен мәдениеті жөніндегі мәліметтер Сасандық Иранның патшалары Перуаз, Кей Қуат пен Кей Қысырау жылнамаларына байланысты жақсы суреттеледі. Перуаз патша 484 жылы Ақ Ғұндардың қолынан өлді, ал оның баласы – Кей Қуат Ғұндардың қолында көп жылдар кепілдікте болды, Ғұн билеушісінің қызына үйленді. Кей Қуаттың тұсында Иран жерінде Маздақ бастаған діни қозғалыс болғаны белгілі. Оған да ғұндардың қатысы бар. Ғұндар Кей Қысырау патшалық еткен заманда да белсенді болды, өздерінің Иран тағында отырған жиеніне қашан да қолдау көрсетіп отырды. Бұл тарихи оқиғаларды («Алпамыс батыр» жыры) қазақтың көне эпостарынан көруге болады. Ақ Ғұндар билеген және мекендеген өлке ХІ ғасырдың атақты ғалымы Махмұд Қашқаридың кітабында «Арғу» деген атпен белгілі, бертінірек бұл өлке шағатай ұлысы атанды» деп жазады.

	Біздің Ақ – Ғұн – Эфталитті дара бөліп алып әңгімелеуіміздің мәні осында, кейбір тарихшылар Арғын ұлысын осы Ақ Ғұннан таратуға бейім. Шәкәрім қажы да сондай пікірге тоқтаған.

	Біздің ойымызша бұл байламды басқа қырынан қарау керек. Себебі эфталиттердің шығу тегі Ғұнмен бір болғандықтан Арғу елі оның түп тамыры емес пе? Македонский заманында бар Арғуды Аттиланың тұсындағы Ақ Ғұндардан қалай туғызамыз?! Бұл тарихи қисындарға сәйкес келмейді.

	Жалпы алғанда, эфталиттер Арғұдан өнген елдің даңқын шығарған үлкен бір саласы. Олар Игорь Коломийцев жоғарыдағы еңбегінде атап көрсеткен деректер бойынша Орта Азияда алып мемлекет құрған. Ақ Ғұндардың қағандары Сібірдегі Ертіс өзенінен Иранның шығыс қапталына, Сырдария мен Әмударияның алқаптарынан Солтүстік Индияның шет аймақтарына дейінгі ұланбайтақ жерді билеп төстеді. Мемлекеттің бір бөлігі Памирдің Ауғаныстан жағынан ТяньШаньға қарай кең көсіліп жатты.

	* * *

	Сонымен Уар – Хунн, Уар – Хун, У – Арғун, Ақ – Ғұн тарихын қысқа болса да шолып шықтық. Тарихи деректерді темірқазық етіп, қиялға еріп кеткен жоқпыз. Болжам – бұлдыр сағым, оған ерік берсең, өткеніңді тұмандандырып адастырады. Ал тарихи нақты дерек Арғу бүкіл Ғұндардың түп ата елі екенін қайтақайта баяндайды. Сол көне жұрттың бүгінгі тұяғы – Орта жүздегі ормандай қалың Арғын.





ІІІ. АРГИППЕЙ – АРГИ – АРҒУ-АРҒЫН




	Белгілі жазушы, ҚР Мемлекеттік сыйлығының лауреаты, ғылыми ортада тарихшы ретінде жақсы танылған қаламгер Әнес Сарайдың «Асылдың сынығы» атты зерттеулер еңбегін кезінде аттай қалап алып едім. Осы кітапқа енген «Арғындардың тайпалық жыры» көлемді мақаласында келтірілген тарихи деректер мен жазушының барлық жағынан қисынды пікірлері қатты қызықтырды. Қайтақайта оқып, әрліберлі сараптап шыққан соң Арғындардың тегі туралы шындыққа кенелгендей болдым. Көңіл көзінде Аргиппей – Арги –Арғу – Арғын желісі тартылды.

	Жалпы Арғын тарихын білгісі және зерттегісі келгендер осы мақаладан аттап өтпеуге тиіс. Сондықтан Әнекеңнің дәлелдерін жүйелеп таратып берейік. Тек оған дейін Аргиппей жұртының энциклопедиялық анықтамасын аңғартып өтуге тиіспіз.

	«Аргиппей (аорстар) – жартылай аңызға айналған тайпа, – делінген «Ұлттық энциклопедияда», – В.В. Бартольдтың жазбасында Аргим пей түрінде кездеседі. Геродот шығармаларында Каспий теңізінің солтүстігін мекендейтін көшпелі тайпаның ежелгі аты».

	Тарих атасы атанған осы ғұлама тайпаның тұрмыстіршілігіне де тоқталыпты. Тайпа адамдарын маңайдағы ел киелі санайды екен, қаружарақ асынбайды, өйткені оларға ешкім соқтықпайды. Керісінше алдияр тұтып, даудамай тұтанған кездері төрелік сұрап келеді. Сатқындықты сұбханы сүймейді, зорлықзомбылықтан пана іздеп келгендерді ешқашан ұстап бермейді. Арғын – апа атты әйел құдайы болған. Оның есімі гректерге Афродита – Апатура түрінде еніп, құдай – анаға айналған. Сібір өлкесінен Арға деген әулие қыз келіп, гректің Делос аралында құдайларға құрбандық шалып жүреді екен.

	Аса көрнекті ғалым Әлкей Марғұлан осы Аргиппей тайпасының тарихын ден қойып зерттеп, оны Арғын ұлысының түп тегі деп түйіндеген. Алайда кемеңгер академиктің бұл тұжырымы ұзақ уақыт ескерілмей келді. Енді, міне, сол орынды пайымды жазушы – тарихшы Әнес Сарай толықтырып, ғылыми дәйектеп отыр.

	Қаламгер алдымен «Аргиппей» атауын тарқатып алады.

	«Бұл сөздің түбірі «арги» не «аргип» болуы керек (Геродот қос «пп» мен қате жазуы мүмкін), ал «пей» грек тілінің жалғауы

	... Геродоттың айтуынша, аргилерге апаратын керуен жолы – Азовтан шығып Танға жеткен де, Еділдің орта тұсы арқылы Орал тауына беттеген ... Геродот еңбегіне түсіндірме жазған ғалымдар грек саудагерлерінің аргилердің бір бөлігін Сыр бойынан ұшыратқанына мәлімет келтіріп, аталмыш тайпаны Сыр мен Орал тауының арасына орналастырады ... Асылы Геродоттың меңзегені Қарқаралы таулары болса керек. Себебі тарихшының төл еңбегінде де, оған түсіндірмелерде де кереуен жолындағы ұзақ небір дала туралы сөз болған, ол Сарыарқа кебіріне көбірек ұқсайды».

	Сонымен, Аргилердің төр Отаны Сыр мен Орал тауының аралығы – Сарыарқа мен Қарқаралы. Геродот сөйлескен скифтер аталған тайпа исседондардың, әлде массагеттердің қыспағымен Қара теңіз аймағына ығысады. Бұл б.з.д. VІІ ғасырдың бас кезі.

	Гректің осы әйгілі тарихшысына сүйенсек, бұл көшудің сырын да пайымдай аламыз.

	«Геродот «Историяның бірінші кітабы Клиода» варварлардың, яғни арғуғұндардың Еуропаға келуіне эллиндер себепкер болды дейді. «Что же последующего времени, то несомненно тяжкая вина лежит на эллинах, так как они раньше времени пошли походом в Азию, чем варвары в Европу» деп жазады. Яғни аргий – арғу – ғұндар Еуропаға эллиндерден есе қайтару үшін аттанған. Гректерден ығысып Азияға, оның ішінде Ғұн жеріне сұғына енген киммериялықтарды да қуып келіп, Батысқа андыздап жеткен еді. Әуелі Лидия өңірін басып алады. Геродот олардың бұл жорығын былай сипаттайды: «произошло битва медян со скифами. Мидяне потерпели порожение, и их могущество было сломено». Бұдан әрі жеңіс жолы Египетте жалғасады, Палестинаға дейін жетеді, ғұндар Кипрде сайран салады, олардың қаһарына Лидия да төтеп бере алмайды. Осы алғашқы қарулы сапардың барысында АрғуҒұн патшасы Арганфоний Фокей жерінде иелігін құрады. Теңізге жүзуді меңгеріп, Адриат теңізін, Тирсенияны, Иберияны қол астында ұстайды, Тартес қаласын көркейтеді, Фокей шаһарын астана етеді. Қуаты бұрынғыдан да арта келе хиостықтардан Энусс аралын сатуды сұрайды, Кипр жерінде Аргонфоний дүниеден озған соң АрғуҒұн елі Алалия қаласын салады, онда көптеген әулие храмдарын тұрғызады.

	Аргилердің әуелгі қонысы Сарыарқа мен Қарқаралы тауының түпкі тарихты анықтауда ерекше маңызы бар. Олардың діни орындары да, әулиеәмбиелері де осы жер атауымен тығыз байланысып жатады. Пұтханалары, Арга, Арқа атанады. Арға есімді әулие қыз Сібірден ұдайы келіп, құрбандық шалады. Көшіп жүріп тұрақтаған жерге Арг деп ат қояды. Ливан тауының батыс бөктеріне Арқа деген қала салады. Олардан бүгінде сол жақта қалған жалғыз белгі Тел-Арқа шаһарының орны. Алып атанған түп атадан туған ұлдар – Ар, Арг, Арқа ... Олардың жарық дүниеге келген кезеңі сонау Ибраһим пайғамбардың тұсы.

	Енді осы Арқа атауына зер салып көрелік. Аргилер Сарыарқаны киелі санаған. Арқада туған, сонда өсіпөнгеннің бәрін қасиетті деп білген. Сондықтан өздерін де солай ұққан. Бір сөзбен айтқанда, Арқа – құдірет, Арқа – Тәңір. Осылай атасаң құт дариды, солай аталсаң – киеге ие боласың. Сібірден келетін әулие қыздың аты сондықтан да Арға.

	Энциклопедиядағы Арғын апа құдай анасының есімі – осы киелі тайпаның аты. Ол Арг та емес, Арға да емес, айна қатесіз Арғын болып тұр. Ұлы далада әлімсақтан тәңірдей саналған қасиетті адамды бүкіл ұлыстың атасы немес анасы немесе апасы, иесі деп құрметтейтін ерекше дәстүр бағзыдан бар. Сол салтпен айрықша қабілет иесі болған ана құдай анаға, Арғын елінің апасына айналған. Бәлкім «Апа» сөзі арги – арғындар заманында «Ана» сөзінен де аяулы естілген шығар.

	Мақаладағы құнды деректердің бірі, арги – арғындар туралы Таураттың «Екінші заң» кітабында айтылуы. «Одан қайтып оралған соң, біз Васанға беттедік, Едірей түбінде Басан (Бошан) патшасы Ог өз жұртын бізге қарсы бастап шықты. Біз олардың барлық қаласын алдық, алмаған қаламыз қалмады. Басан патшасы Огтың Арг өлкесіндегі 60 қаласын түгел алдық». Мұны баяндап отырған – Мұса Пайғамбар, б.з.д. ХІІІ ғасырда Египет перғауынында тұтқында болған халқын алып қашып, Палестинаға келгенде, Ханаан өлкесінен Арги тайпасын кезіктіреді. Басан осы елді басқарған әулет, Ог – билеушісі, Арг – тайпа мекендеген жер. Едірей әлгінде айтқанымыздай аргилердің астанасы. Олар бас шаһарына туған жерлері Қарқаралыдағы таудың атын қойған. Одан өзге 60 қала салуы Арги елінің өркениеті барынша дамығанын көрсетеді. Тауратқа түсініктемелерде Аргтардың бойы 18 шынтақ екені, аспаннан жауын жауғызатын құпияны білгені жазылған.

	Әнекең осыншама деректерді сан түрлі көздерден суыртпақтап сауып отырып, аргилердің бір тобы б.д.д. ХІІ ғасырда, яғни Троян соғысы алдында Грецияға өтіп, Аргос патшалығының ірге тасын қалаған. Алғашқы патшасы – ағайынды Адраст пен Амфиарай. Әрі қарай автордың өз сөзімен айтсақ: «Олар Балқан түбіндегі саяси күрестің бел ортасында болған. Адраст Фивыдан қуылған Полинникке Аргий атты қызын беріп, оның тақытын қайтаруға ат салысқан. Аргос патшалығы жасақтаған жеті ер Фивыға жорыққа аттанған. Бұл оқиға Греция тарихында «Фивыға қарсы жетеу» деген атқа ие болып, Эсхилдің «Фивыға қарсы жетеу», Евриппидтің «Финикиянка», Софоклдың «Антигонасына» негіз болды. Гомер де «Иллиадасында» бұл тарихты әжептәуір жырлады. Сөйтіп, аргилер Балқан түбегінде із қалдырды. Бұл тарихи оқиғалардың кейіпкерлері грек мифологиясы бір ізге түсірілген кезде жиынтық түрде Зевске найза соғып беретін киклоп Арг бейнесінде әліптелді».

	Бұл Аргилердің Грециядағы көп оқиғаларының бір парасы. Әулие әрі білімді ел сол тұста мәдениеті барынша шарықтаған грек халқына төл өркениетімен жараса алды, аңызы мен діни нанымсенімдері астасып жатты.

	Бір ғажабы, аргилер қайда жүрсе де тайпаның киелі атын ұдайы құрметтеумен болған. Адрастың Полиникке ұзатылып патшайым атанған қызының есімі – Аргий. Грецияда құрған патшалық – Аргос. Челябі облысынан табылған, ғалымдар арийлерге тән деп есептелген таңғажайып қала – Арқа – им. Зевске қылыш соғатын киклоп – Арг.

	Мақала авторы осы үрдісті зерттей отырып, арги және арий атауларының түбірі ортақ – «Ар» сөзі екеніне мән береді, аталас тайпалар деген байлам жасайды. Бұл пікірдің негізді екені даусыз.

	Тарихшылар күні бүгінге дейін «Арийлер Арқайым қаласын неге тастап кетті?» деген сауалға жауап таба алмай жүрсе, оның шешуі біз баяндап отырған тарихтың өзегінде өріліп жатыр. Арги мен арий егіз ел, жері, шығу төркіні ортақ. Скифтер айтып кеткендей олар исседандардың, әлде массагеттердің тізе батыруымен жылы орнынан еріксіз кеткен. Арқайым қаласының құпиясы көп, онда ерекше мәденит гүлдеген, кен қорыту сол заманның өзінде барынша дамыған. Дәл осындай қай жағынан да мінсіз, архитектуралық болмысбітімі арийаргилер ғұмыр кешкен кезеңнің әскеритұрмыстық талаптарына толық сай келетін қала ұлы далада бұрынсоңды болмағандығын жоғарыда атап көрсеткенбіз.

	Жазушы Әнес Сарайдың аргилер жөніндегі пайымдарына қайта оралсақ, қаламгердің осы тайпаны барлық жағынан, оның ішінде діни нанымсенімдерін де егжейтегжейлі зерттегені көрініп тұр. Ерте заманда скифтер, яғни сақтар жылан кейпіндегі Арги – м – паса әйел тәңірге табынған. Ал аргилердің арғы тегі Арги немесе Арга атанған аждаһаны пір тұтқан. «Олардың Ай мен Күнді тұтылдыратын, жерді сілкіндіретін және нөсерсел тұрғызатын қасиеті осы тылсым иесінің сырын білуінен болса керек» дей келіп, автор: «Манихей жазбалары дөрекі тылсым күштермен байланысты бұл нанымды архун яки арғын атайтындығын» келтіреді.

	Осы жерде «Словарь Брокгауза и Эфрона» сөздігі тағы да еске түседі. Онда ғұн тіліндегі ар – өр, өршіл, тәкаппар, гун – күн деп аударылған. Бұл жердегі ғұн сөзі біз білетін ғұндардан да ерте өмір сүрген Арги – Арғу ұғымдары. Сонда Арғұн – арғын сөзі өркүн болып шығады. Ол әуелгі мағынасында күнді құдірет тұтқан елдің көктегі осы тылсымға көзсіз табынуын туғызса, келекеле содан жаралдық, біздің жаратушымыз осы кие деген нанымға ұйытты. Уақыттың ұзына бойында дүниеге түсінік өзгерген сайын жаңа қасиеттер дарытылды. Өр Күннің құдірет күші жер бетіндегі аждаһа секілді алыптар мен Арғын апа тәрізді айрықша қабілет иелеріне қонатындығына сенді, оларға тағзым етті. Ақыр соңында өздерін Күн ұлы ретінде даралап, тұтас ұлысқа сол арғұнарғын атауын мәңгілік қалдырды.

	Мұны кезінде қазақтың ұлы ақыны Мағжан Жұмабаев та білген. Дарынды ақын: «Пайғамбар» деген өлеңінде:



	Ерте күнде отты Күннен Гун туған,

	Отты Гуннен от боп ойнап мен туғам.

	Жүзімді де, қысық қара көзімді

	Туа сала жалынменен мен жуғам.

	Қайғыланба, соқыр, сорлы, шекпе зар,

	Мен Күн – ұлы, көзімде Күн нұры бар.

	Мен келемін, мен келемін, мен келем

	Күннен туған, Гуннен туған пайғамбар, –



	деуі осыдан.

	Ұлы дала мен жеркөктің сырын ерте білген, көкке талпынған Аргиарий –Арғу – АрғұнАрғын жұрты күннен туғанына құлай сенді. ӨрКүн елдің де, жердің де, ұзына аққан дарияның да атына айналды. Орхон өзені осы ӨрКүн. Тарихта ерекше мәдениет қалыптасқан өлкені жуып жатқан қария арнаға аргиарғұндардың азан шақырып қойған аты бұл. Сондықтан да бүгінде арғын атауын Орхон өзенімен байланыстырып жүрген ғалымдар еш жаңылыспайды.

	Айтылған ойлар мен деректерді осы арада жинақтасақ, аргилер Сарыарқа мен Қарқаралыдан, ғажайып қала Арқайымнан сақ заманында кеткен. Олардың Геродоттың жазбаларына түскен кезі б.д.д. VІІІ ғасыр. Заманында әулиелікпен де, тылсым күштің сырын білген сұңғылалығымен де, қалаларға ғұмыр берген білімділігімен де, Аргос атты атақты мемлекет құрған еңселі елдігімен де, грек өркениетін ұлы аңызмифтермен байытқан терең діни философиясымен де суырыла танылған АргиАрғұАрғын ұлысы сол кеткеннен мол кеткен жоқ. Олардың бір бөлігі туған жерде қалып, Сыр мен Таласты, Жетісу мен Қаратауды, Сарыарқаны әрі қарай жайласа, ауған жұрт толқынтолқын болып әр кезеңде оралып жатты. АргиАрғу ұлы далада озық мәдениет үлгілерін туғызды, қала салды, жырдан сел ағызды. Сол жоталы мәдениет ғұн сынды еренғайып ұлыс пен айбынды империяны асқақтатты. Тағы да қадап айтсақ, сақтардан да көне Арий елі Арги – Арғу – ҒұнАрғұн, Арғын болып өрілген елдің түп қазығы, дәуірлерге тереңдеп кеткен алтын тамыры.





ІV. АРҒЫН АТА – ЕРГҮЛ – МЕЙРАМ – ОРГАНУМ




	Арғын тарихы алдағы уақытта әлі талай зерттеулерге арқау болатыны анық. Осы арналы ұлыс жайлы академиялық орнықты ғылыми еңбектің қазіргі күнге дейін жоқтығы бұл салада атқарылатын шаралардың шаш етектен екендігін көрсетеді. Ол аталған атаның тарихы түгенделмегендігінің ғана емес, жалпы қазақ тарихының мұқият жиналып, сұрыпталмағандығының айғағы. Біз қазақ ұлтының құрамына енген рутайпалардың өткенін адал, боямасыз және жеріне жеткізе зерттемей тұрып, бүкіл халықтың, сол халық құрып отырған мемлекеттің тарихын айқындап бере алмаймыз.

	Қазіргі рухымызға, тегіне терең үңілгісі келіп, өткеніне оралып жатқан толқынға бәрі керек: атабабасының да, руорамының да, тұтас елдің де тарихы зәру. Сол толқын тарихи зердеде үзіліп қалған дәуір дәнекерлерін жалғағысы келеді. Есте жоқ ескі заманнан бері қарайғы ұлт шежіресін ортақ бір арнаға салып, түгел танысам дейді. Нақ осы тарихқа құштарлық сәттерінде сақтар мен ғұндарды ел бітімінен сырып тастап, оларды келмеске жіберіп, жаңа тарихты солардан көп бергілерден бастамаққа әрекеттеніп жүргендерді қай қырынан алсаң да түсінбейсің. Түсіну мүмкін де емес.

	Анығы жалғыз ғой: Адам Атадан таралған ұрпақ ұлыстарға, елге, жұртқа тармақталып, бірінен бірі өніп, әлі күнге жалғасып келеді. Біздің соқпағымыз ертедегі Арий, Сақ, Ғұн, Көк түрік, т.б. болып бүгінге жетті. Олардан қол үзсең, бүкіл тарихыңнан, сол арқылы бүгінің мен келешегіңнен айрыласың. Өйткені тамырсыз ағаш түбі қурап бітеді.

	Арғын тарихы осы көне сілемнің үзілмеген, үзіле жаздағандарды жалғаған, үзілмеске бет алған байырғы бұтағының бірі. Оның өткені қандай болғанын тарихтың өз сөзімен, деректер тілімен ой жеткен жерге дейін баяндадық. Керегіне жаратар зерде табыларына сенеміз.

	Қария ұлыс жайлы сол әңгіменің соңында түрлі тарихи әдебиеттерден алынған деректерді азкем түсініктемелермен тізіп беруді жөн көрдік. Олардың әрқайсысында өткен күндердің жаңғырығы бар, тағдырлар мен бекер өтпеген ғұмырлар бар.

	* * *



	1. Шахмұрат Қуанғанов. «АрийГун» Сквозь века и пространства

	«В Сирии под холмом Мардих, археологии нашли древнейший государственный архив. В четырех комнатах царского дворца италянский археолог Паоли Маттиэх нашел заполненные клинописными буквами 17050 табличек. Язык с аргоноаккадский. Расшифрованные материалы подтвердили, что название племени Аргон было известно еще в древности».

	Бұл жаңалық Әнес Сарайдың «Арғындардың тайпалық жыры» мақаласындағы пікірлерді толық растайды. Геродот б..з.д. V ғасырда Аргилерді Грецияда, Ливанда, Палестина жақта көрсе, олардың Сирияда болуы әбден мүмкін. Мұны Аргон тайпасы туралы көне дерек те растап отырса, солай болғанына ешқандай күман қалмайды. Бұдан Арги – Арғу – Арғын желісінің Африкаға дейін жеткенін көреміз.



	2. «Записка Янычара» (Издательства «Наука», Москва, 1978)

	«Польшадағы Бердичев монастырынан 1823 жылы табылған «Записка янычара» жазбасында Византиядағы Мұхаммед дінін қабылдаған ұлттардың қатарында аргин, перс, татар айтылады.

	Арғындар осы жазба бойынша Польшада 1400 жылы тұрса керек. Олар ислам дінін сонда жүріп қабылдады ма, әлде Польшаға сол дінді ала барды ма, тап басып айту қиын. Бір нәрсені батыл айтуға болады: бұл Арғындар Батысқа қарай сол тұста ығысқан ел емес, Еуропаға Аттила заманында барған немесе аргилер кезеңінен жүрген ел.



	3. Ф. Кардини. «Истоки средневекового царства» (Москва. Прогресс, 1987)

	«На Пиренейском полуострове управление государством основывалось, как у древних тюрков, на родовых принципах. Родовая структура королевства на Пиренейском полуострове сохранялись вплоть до ХІV века. Это хорошо прослеживается в истории государственного устроиства Королевства Арагон, расположенного на севере – востоке полуострове, в бассейне реки Эбро. Политика Аграгоновских королей определялось кортесами (появившимся в 1071 г.), огражившими интересы высшей знати, т.е. родовых вождей».

	Арагон – қазіргі Испанияның солтүстікшығыс жағындағы тарихи облыс. Дәл осы жерде ЕділАттиланың ұлы Одоакр (оны кейбір тарихшылар Еділдің қолбасшыларының бірі дейді) 476 жылы У-АрХун, У-АрХұн қағанатын құрған. Арагон корольдіктері сол қағанаттың уақыт өте келе өзгерген түрі.

	Әуелде корольдік Франция аймағында еді, кейін Испанияға қарады. Бонопарттың елінде сол тұста У-Архун, яғни Арғын жұрты Клермонтен – Аргонс, Монфокон – д-Аргоне, Варенес-эн-Аргон қалаларын салған. Мұндағы Клермонт, Монфокон және Варнес Франциядағы өлкелердің аттары. Сонда әлгі қалалар Клермонттағы Аргон, Монфокондағы Аргон, Варенестегі Аргон болып айтылады. Бұл тарихи деректер Үлкен Совет энциклопедиясында келтірілген.

	Батыстағы осы Арғын белгілері Альгстрим картасында (395 жылы шыққан) Аргенторат қаласы, Аргонская, Аргенская жоталары, Аргон орманы болып жалғасады.



	4. «Манихейская сочинения». «Священная книга двух основ» VІІІ в.

	Бұл шығарма, жазғандардың айтуынша, Аргу (н)да, Таласта, Алтын Аргунда дүниеге келді делінеді. Орыс тіліндегі мәтінін аудармай берсек, мынаны оқимыз: «Священная книга двух основ» (VІІІ в.) написанная в золотом городе Аргу(н) – Талас (Алтын-Аргун Талас Улуше), чтобы укрепить веру в стране десять стрел».

	Сөз төркініне қарағанда Аргун(н)Таласта діни немесе екі жақты ел аралық келісім жасалған. Ол ресми мемлекеттік келісім болғандықтан, қай жерде жасалып қол қойылғаны міндетті түрде көрсетілген.

	Бізге маңыздысы – осындағы қаланың аты. Тараз, мақаламызда жоғарыда айтылғандай, 78 ғасырда АрғұТалас, Алтын Арғұ аталғаны тағы да дәлелденіп отыр. Мұның бәрі шаһарды осы елдің салғанына толық айғақ.

	Арғынның бір бұтағы сол тұста Таластоқсан аталса керек. Олардың басым бөлігі Орта Азияға таралып кеткен, Қазақстанда Баянауылда кездеседі.

	«Манихейская сочинения», «История Григора» шығармасының Х тарауында берілген гоигорармян тарихшысы ол Аргун атты татар көсемі Мөңке ханның бұйрығымен шығыс елдерінде халық санағын жүргізгенін жазады. Мұндағы Аргун Рубрукте Арғын аға атымен кездеседі.

	Григор арқылы Армениядағы Севан өзенінің батыс жағын көлбеп жатқан тау жоталары Арегуни деп аталатынын білдік. Ал Ереванның жанынан Арегуни-бар көне қаласының орынын әлі де табуға болады. Ван өзеніне жақын маңда Алаш-керт қаласы тұр. Бұған Солтүстік Кавказдағы Аргун қойнауын, Аргун өзені мен Аргун қаласын қосыңыз. Әзербайжандағы Қазақ жазығын Арғын руына жататын шектілер мекендейді.

	Бұлардың бәрі ғұндар Кавказды қол астына ұстап тұрған ғасырлардың тарихи белгілері.

	«Үлкен Совет энциклопедиясынан» Арғұ, Ғұн атының тұяғы Византияны да талай дүбірлеткенін аңғарамыз. Тигр өзенінің жоғарғы жағында «Аргон» деп аталатын көне қалалардың қалдықтары бар екенін білеміз. Ал Кіші Азияда Мейрамлык қаласының қалдығы жатыр. Жерорта теңізіндегі Аргинуский аралдарына атабабаларымыз қай ғасырда жүзіп барған екен дейсің?!



	5. «Ворота Индии» (Москва, 1976)

	Арғындардың бір бөлігі Бабырмен бірге Үнді жеріне еніп, сонда Сан-Аргаон қаласын салған. Қасымбазарының жанынан фактория ашып, жылына 20 мың кип (кесек, тай) жібек шілтер сатып отырған. Соның «абираван» (мөлдір бұлақ суы) түрін Нұр Жаһан ханша 300 рупийге сатып алған.

	Арғындар шет жерде салған тағы бір қала СанАргаон да Индия тарихына енді.



	6. Тұрғын Алмас. «Ұйғырлар»

	«Ғұндар қытай тарихшыларына б.з.д. 1500 жылдары белгілі болған. Сол кезеңде Ару Ғұндар астанасы Түменбалық атанған мемлекетін құрды. Олардың державасы қытайдың Ин әулетіне қарсы тұрды. Олар ерте дәуірдегі қытайларға аругтар деген атпен белгілі еді. Кейін қытай шежірелері оларды иероглифтермен ШанЖун, гойфан, ханюнь, т.с.с. деп жазды».

	Тұрғын Алмастың тарихи дерегі Ару Ғұн, Аруг атаулары Арғұ, Арғұн атауымен бірдей және Ғұндардың түпкі тегі Арғұ, Арғулар екенін айнам қатесіз дәлелдейді. Ғұндарды қытайлардың б.з.д. 1500 жылы осы атпен білгендігі жөніндегі мәліметтің де елеулі тарихи маңызы бар. Бұл қытайдың осы елді алғаш оның өз атымен естіпжазып алғандығының, кейін араласа келе қарымқатынастың ыңғайына қарай түрліше атағанын көрсетеді.

	Арғынның Ғұн екеніне тағы бір дәлел 1993 жылы жарық көрген «Қазақтың көне тарихында» баян етілген. «Кейбір зерттеушілер, – делінеді онда, – қазақтың арғын және қыпшақ тайпасын ежелгі ғұндармен байланыстырады. Арғын тайпасының елдік аты (этнонимі) арұғғұн (арғын) болған, бұл «таза ғұн», «ақ ғұн» мағынасын білдіреді деген болжам айтылады. Сондайақ қыпшақ тайпасының ұраны «Ойбас» сөзін ғұн батырының атымен байланыстырады».

	Осындағы «АрұғҒұн» М. Қашқари арқылы белгілі «Арғұ» екені даусыз.



	7. Мунн Ли. «История государства Киданей» (Наука, Москва, 1979)

	Қытай жылнамасымен жақсы таныс Мунн Ли аталған еңбегінде Қидандардың бір кездері ғұндардың ішінде болғанын, сол тұста қидан тобықтылары да ғұн тобын құрғанын айта келіп, арғындар жайлы да сөз қозғайды. Олардың Хотан, Қарақожа және Боло деген қалаларын атап көрсетеді.

	Бұл қалалардың бәрі Арғынның белді аталарының есімдерін қайталап тұр. Қотан – қазақ шежіресінде Арғынның түп атасы. Жанақ ақын:



	Қазақта Арғын ата болған зерек,

	Өзгеден ол кісінің жөні бөлек.

	Арғынның түп атасы ақын Қотан

	Өлеңге бізден ұста болса керек, –



	дейді.

	Қотан кейде Қодан, Құтан түрінде де кездеседі. Ал Қарақожа шежіреде одан да бұрын тұр. Бес арыс тарайтын бес қожаның бірі. Боло деп отырғаны Болат, ол Бес Мейрамның бірі – Қаракесек.

	Мунн Лидің тарихи дәйегінен Қотан, Қарақожа мен Болат сол заманда өз алдына ел болып, астаналық қала салғанын көреміз. Қарақожаны Ибн Фазлан да еске алған. «Селжүктің бесінші атасы, оғыз билеушісі Қарақожа еді» дейді. Осы деректер жанжақты зерттелсе, қазақ тарихы біз тани алмай жүрген жаңа сапада ашыла түсер еді.



	8. Ма Шаңшу. «Түрік және түріктердің қағандығы»

	Қытай тарихшысының осы тарихи деректерге толы еңбегінде Тоныкөк туралы құнды мәлімет бар. Тарихшы оны Алтайдағы Қара Ертісті мекендеген қарлық елінің Сабек (Сендук) тайпасынан шыққан деп жазады. Егер қарлықтың арғынға сіңіп кеткенін, Сендүктің Сүйіндік деп танылғанын ескерсек, Тоныкөк арғын ұлысына жақындайды. Олай болса, кейбіреулер айтыпжазып жүргендей кемеңгер бабамыздың найманға еш қатысы жоқ.

	Қарлықтардың арғынға сіңгенін ғалым М. Ақынжанов та қолдайды. Арғын ішіндегі «Алтайқарпық» деген тайпаның аты «Алтайқарлықтан» шыққан дейді. Бұл тұжырымды Нығмет Мыңжан «Қазақтың қысқаша тарихы» еңбегінде нақтылай түседі.

	Байырғы қазақ шежіресі бойынша арғынның үлкен екі бұтағы – Ергол мен Момын, – деп жазады ол. – Ерголден алты тайпа тарайды: Қуандық, Сүйіндік, Бегендік, Шегендік, Қаракесек және Тарақты. Ал Момыннан төрт тайпа: Ақ сопы – одан Қанжығалы, Тобықты; Қара сопы – одан Бәсентиін, Қарауыл; Сары сопы – одан Атығай; Таңбысопы – одан Сарыжетім, Шақшақ. Арғынның осы Момын бұтағынан тараған ұрпақ «Төрт сопы» яки «Жеті Момын» деп аталады.

	Арғын ішіндегі төрт сопы деген ешқашан да ислам діні ұғымындағы «сопы» емес, Жуңгоның Таң әулеті дәуіріндегі жылнамаларда қарлықтың «сопо» яки «сопы» ұлысының аты сақталған. Ал «қара», «ақ», «сары», «таңбы» деген анықтауыштар кейіннен қосылған. Жоғарыдағы жазба деректер мен шежірелік деректер арғындардың арғы құрамында қарлықтар бар еді деген пікірдің дұрыс екендігін дәлелдейді.

	Қарлықтар ХІІ ғасырда өз алдына жеке иелік болып, Қидан хандарына бодандық тәуелділікте болған. Олардың орталығы Балқаш көлінің Қиялық қаласы еді. Шыңғысхан әскері Жетісуға жеткенде қарлық билеушісі Арсылан хан өз еркімен бағынған, оған Шыңғысхан өз қызы Алқа бикені берген».

	Нығмет Мыңжанның тарихи деректерінен кейін «Арғын басымылдарменқарлықтардыңқосылуынаншықты»дегенойға қосыла алмаймыз. Басымыл – құрама ел, оның негізгі жұрты Арғын болғанына дәлел көп. Арғын деген атпен танылған жұрт басымыл мен қарлықсыз да ертеден бар. Жетісуды жайлаған басым ел – Арғұға, яғни Арғынға қарлықтар қосылып, келе-келе сіңіп кеткен деу дұрыс. Сол сіңген елдің «сопо» немесе «сопы» бұтағы Арғын ішіне осы атаумен енуі әбден мүмкін.

	Осы жерде мынандай сұрақ туады: Сопы атауы неге Мейрамның балаларына ғана тән айтылады? Мейрам сопы шыныменен сопо ұлысынан болса, кіші әйелі Момыннан көрген ұлдарынан басқа балалары қалайша ол аттан таза? Ергүл бәйбішенің бес бірдей ұлында (Тарақты бел бала емес, жиен) мұндай қосымша атау мүлде жоқ. Бәлкім аса ықпалды болған, бүкіл Арғынға беделді Ергүл анамыз сопы атауын ұлдарына жапсыруға келіспеді ме дейін десең, оның да жөні келіңкіремейді.

	Осы үйлеспеушіліктер «сопы» атауы Мейрам балаларына басқа себеппен қосылмады ма екен дегізеді. Ал қарлыққарпыққа келсек, Арғын шежіресінде ұдайы «Алтайқарпық» болып аталады, Мейрамның Қуандықтан туған немересіне қосақталып жүреді. Соған қарағанда қарлықтардың Арғынға сіңуі сірә Алтайдың тұсындағы оқиға.

	«Сопы» сөзіне келсек, оның шығу кезеңі туралы байлам әлі де зерттей түсуді қажет ететіндей.

	Ә. Нұрмағамбетовтың «Жұлдыз» журналының 1982 жылғы №6 санында жарияланған мақаласында Якуттер шежіресін Оксе сахабадан бастайтынын келтіреді. Ол мұны Э.К. Пекарскийдің якут сөздігіне сүйеніп айтқан. Сол сөздікте Мейрам сопы Оксенің ұлы делінеді.

	Егер якут шежіресінде тарихи дәлдік болса, Оксе Арғын мен Мейрамның аралығындағы адам. Басқаша сөзбен айтсақ, Арғыннан Оксе, одан Мейрам деп таратуға тиіс боламыз. Міне, осы Оксенің сахаба атануы оның ислам дінін қабылдаған адам екенін көрсетеді. Ал дін жолымен осындай биік деңгейге көтерілген адамның (Сахаба – Мұхаммед пайғамбардың серіктері) баласы ислам іліміне ұйып, сопылық дәстүрге ден қоюы әбден мүмкін ғой.

	Түйіп айтқанда, қарлықтар Арғынға Алтайдың тұсында қосылған деген байлам тарихи шындыққа сай келеді. Бұлай жорамалдауымызға Ма Шаңшудың «Түрік және түріктердің қағандығы» еңбегіндегі Алтайдағы Қара Ертісті мекендеген қарлықтардың Сендук тайпасынан шыққан деуі де ықпал етіп отыр. Сендүк – Сүйіндік Мейрамның Қуандықтан кейінгі ұлы. Қарлықтар содан өнген жағдайда сопы атауы оның балаларына тән болуы керек еді. Бірақ олай емес, кілең сопылар Мейрамның Момыннан туған ұлдары ғана, яғни қарлұқтың Арғынға тоғысуына да тарихи дәлдік жоқ.



	9. Марко Поло. «Книга о разнообразии мира»

	«На Север от Каракорона и от Алтая, от того места, где, как я рассказал хоронят татарских царей, есть равнина Бангу ... Через сорок дней – море – океан, там же горы ... В том море есть острова, где водятся кречеты. Место то, скажу вам по правде, так далеко не север, что северная звезда остается позади к югу. Птицы этих, что водятся на том острове, скажу вам еще, великое множество; у великого хана их столько, сколько он пожелает, и не думайте, чтобы те, которых приносят из христианских стран к татарам, доставались ему: тех несут в Левант, к Аргуну и к другим левантским князьям» (95бет).

	Марко Поло айтып отырған Леванттағы Аргун князьдары Еуропада Еділ–Аттиладан соң құрылған УАрхун корольдері болуы керек. Солай екендігіне күман да жоқ. Сол Аргун (Арғун) билеушілері Шыңғыс ханның немересі Хұбылайдың иелігіндегі ұлы даламен байланыс жасап тұрған.

	Марко Полоның бұдан арғы баяны да біз үшін аса құнды.

	«От того Канчипу, – деп жалғастарады ол, – о котором уже вам рассказывал едешь пять дней, и много тут духов, по ночам они зачастую разговаривают; а через пять дней на восток – царство Ергингул великого хана; входит оно в Тангутскую большую область, где много царств. Живут тут христиане – несториане, идолопоклонники, есть и такие, что Мухаммеду молятся. Довольно тут городов, а главный город – Ергигул» (96бет).

	Ергингул мен Ергигулді кейбір тарихшылар Мейрам Сопының үлкен әйелі Ергүл анамен сабақтастырады. Бұған бәзбіреулер Мейрам мен Ергүл беріде емес пе деуі де мүмкін. Анығында олай емес, Арғын, Алшын мен Үйсін аталарымыздың біз қазір де білетін түпкі бабалары тым әріде өмір сүрген. Бұған тарихта дәлел ұшантеңіз. Оларды беріде, ХV ғасырда Керей мен Жәнібекке қосылған жұртты өзара біріктіру мақсатымен жасалған шежіре талай ғасырға жасартқан.

	Тарихи нақты деректер Арғынның да, Ергүл ананың да бағзыдан бар екенін қайтақайта дәлелдейді. Сондай деректердің бірін Шаһмұрат Қуанғановтың «Ғұн немесе Арғұн туралы» («Білім» баспасы, 1997 жыл) еңбегінен кездестірдік. «582 жылы Хангай таулы еліндегі БайынЦаган өзенінің бойындағы Бұғы сайында Түркі қағанатын 572 жылдан 581 жылға дейін билеген Таспара қағанның аруағына бағыштап ас беріліп, соңынан басына қойылған ескерткіште шығыстағы Сары (түрікше аты – Ергүл) өзеніне бастап, батыстағы Босфорға ... дейінгі аралықты билеген түркі қағанатының ерлігі жазылған».

	Осындағы Сары өзенінің Ергүл (Мейрамсопының Бес Мейрам тарайтын үлкен әйелі) атанғаны жайлы дерек жалғыз бұл емес. Әнес Сарай «Арғындардың тайпалық жыры» мақаласында қытай мен көшпенділер тарихын жеріне жеткізе зерттеген белгілі ғалым Бичуринге сүйене отырып, Ергүл анамыз жайлы толымды мағлұмат береді. Бичуринше айтсақ дейді ол: «Ергул, Ергулгол – Шығыс Түркістан тауларының түстік, терістік және терістік батыс сілемдерінен бастау алатын жоталардың құйылысынан пайда болған өзен. Ол Ергул еліне жеткен соң Ергулгол атанады, 600 ли (3000 шақырым) аққан соң, солтүстіктен Хайду (Хайдықгол) өзенін өзіне қосып алып, Лабнорға түстіктен кеп құяды. Ергул басқа емес, Сарыөзеннің (Хуэнхэ) өзі».

	Сонымен Ергулдің тарихи тұлға екені, Мейрам сопының бәйбішесі бола жүріп, дүйім елге билік жүргізген өз кезеңінің беделді қайраткері екені анық. Марко Полоның Ергингул патшалығы деп отырғаны – Шығыс Түркістан таулары мен Ергул өзенінің (Сары, Хуэнхэ) бойы. Сол патшалықтың астанасы ұлы анамыздың құрметіне Ергигул аталған. Әнес Сарайдың жасаған қорытындысы да осындай. Мұндай ұйғарым басқа зерттеушілерде де бар.

	Марко Полоның жазбаларын әрі қарай сабақтасақ, ол Ергингул патшалығынан соң Аргон еліне жетеді. «Сендук – область на восток, – деп жазады, – много там городов и замков, принадлежит она великому хану, потому что потомки попа Ивана – его поданные. Главный город – называется Тендук ... Есть здесть народ, называется «аргон», что по французский» значит Cuasmul, происходит он от двух родов, от рода аргон тендук и от тех тендуков, что Мухаммеду молятся, из себя красивее других жителей и поумнее, торговлею занимается побольше» (98бет).

	Мұндағы аргон Арғын екендігіне күмән жоқ. Бұл ел французша Cuasmul аталса, ол өзіміз білетін – Басымыл. Ал Басымыл Арғынның жанама аты екені белгілі. Сендүкке келсек, ол Бес Мейрамның бірі – Сүйіндік. Бұл атадан тараған жұрт Марко Полоның тұсында осы атаумен Арғындармен көршілес отырған. Қайқайсысының қонысы да Ергингул (Ергул) патшалығының жанында. Испан саяхатшысының деректері бізге сол ХІІІ ғасырда Арғынның қалың елінің бір бөлігі Ганьжоудан Қарақорымға қарайғы өлкеде отырғанынан хабар береді.

	Қазақ шежіресінде Ергул бірде Арғын бабаның, бірде одан туған жалғыз – Мейрамның әйелі. Мұның қайсы дұрыс, қайсы бұрыс екендігіне нақты айғақ жоқ. Ертеден ел аузында жүрген көп шежірені сараласақ, Ергүл анамыздың Мейрамның бәйбішесі болғандығына дәлел көбірек.

	Тарихта Мейрам атамыз жайлы мәліметтер де сирек болса да ұшырасады. Сол аз деректі арнайы зерттеген қаламгерлердің бірі Әнес Сарайға тағы да жүгінейік. «Арғындардың тайпалық жыры» мақаласында осы тарихи тұлғаға қатысты орнықты пікірдәйек келтірілген.

	Манас жырында арғын қауымы, әсіресе оның Қарақожа тармағы, қалқаман, қақсал, көкшекөз аталары үзбей ауызға алынып отыратынына назар аударады.



	Айдап кетсең, мал, міне,

	Ағызар болсаң, қан, міне.

	Бағар болсаң бұқара,

	Арғын, Ноғай ел, міне.

	* * *

	Одан бөлек бұл жақта,

	Алтайлықтың бәрі бар.

	Алшын, Үйсін, Найман бар,

	Арғын, Қарақожа бар,

	Абақтардың ішінде

	Айдарқан батыр көші бар.



	Атақты жырдағы Арғын әулетіне қатысты баяндарды таразылай келе Мейрам сопы бұтағының Батыс Байқалдағы Курыкандармен жапсарлас отырғанын, Арғынбасымыл атанған екінші бөлігі Енисейдің жоғарғы ағысын, Саянның күнгейін, Монғол Алтайын мекендегенін, олармен көршілес қырғыздар Енисейдің ортаңғы алқабын алып жатқанын анықтайды. «Олар әжептәуір араласқан да сыңайлы, – деген де болжам айтады. – Қазақ пен қырғызда Арғын, Қарақожа, Қалқаман, Қақсал, Көкшекөз руларының бірдей ұшырасуы және осы рулардың «Манас» жырынан орын алуы соның айғағы».

	Қаламгердің бұдан арғы байламдарын өз сөзімен берсек:

	«Қарақожа, Арғын, Мейрам сопы, Қалқаман, Қақсал, Көкшекөз, Сүнтай, Төртуыл, Тарақты. Мұндағы Мейрам сопы, сүнтай, төртуыл, тарақты атаулары негізінен якут халқының тарихи жырлары мен шежірелерінде ұшырасады да, аталмыш қауымдармен бастас, мұңдас болғанын айғақтайды. Қырғыздың арқа тірек батырлары санамаланғанда «Арғын Қарақожа батыр» аруағы ұрандалмай қалмайды. Ол қырғыздың айнымас анық тірегі ретінде суреттеледі.

	Арғындардың Мейрам сопы әулеті якуттардың нәсіл ретінде қалыптасуына септігін тигізсе, арғынның екінші бір қомақты бөлігі қырғыздардың халық болып қалыптасуына атсалысты. Аталмыш тайпаның бір жағынан якуттармен, екінші жағынан қырғыздармен араласуы Батыс Байқал өлкесінде болғаны күмәнсіз. Шыңғыс хан шапқыншылығына дейін қырғыздар Енисей бойында, якуттардың Байқал көлінің терістік батысында отырған. Ал Арғындар, болмаса арғын – басымылдар Байқалдың батысынан Енисейдің жоғарғы ағысын, Саян тауын, Монғолдық Алтайдың аралығын жайлады».

	Бұл дәйекдеректер бізге үш ақиқатты анықтап береді. Бірінші, Мейрам сопы Арғынның бағзыдан бар талай әулетіне негіз болған тарихи тұлға. Екінші, Қарақожа қазақ шежіресінде айтылатындай Арғынның түп қазығы емес, керісінше содан шыққан белгілі батыр. Егер біз бүгінгі шежіреге сәйкес арғынды Қарақожадан таратсақ, тарихқа орасан қиянат жасаймыз. Бұдан шығатын қорытынды сол – ХV ғасырдан бастау алатын Арғын шежіресін ерте тарихқа сай қайта жасап шығу керек. Үшінші,Арғындар жайлаған жер Арқа, Жетісу, Қытай өлкесімен шектелмейді. Олар Байқал мен Енисейде, Саян мен Моңғолдық Алтайда да терең із қалдырған. Сондықтан осы өңірлерде табылған, әлі де табылатын археологиялық қазба ескерткіштерін саралағанда, оларды Арғын өркениетіне байланыстыра қарау парыз.



	10. Тарихи мәліметтердің ішінде Органум өлкесі жайлы баяндалуы ғылымда түрлі ой туғызып жүр. Моңғол жерімен ұлы далаға Француз королі Людвик ІХдың аттандыруымен келген әйгілі саяхатшы Рубрук осы Органум аймағында да болыпты. 1253 жылы Алтын ордадан шыққан ол былай деп жазады: «Қаңлы жерімен жүріп келеміз. Барлық әулиелер мерекесінен кейін (8 қараша) бір жұма өткенде Кинчат атты сарауин қаласына жеттік. Таластан шығысқа қарай бір айлық жерде Болат атты қала бар, онда алтын қазып, қаружарақ шығарады. Келесі күні, оңтүстіктегі үлкен таудың сілемі болса керек, асудан өтіп, оң жағы тау, сол жағында айналасы 25 күндік жол теңіз, әлде көлі бар жазық далаға тап болдық. Базары бар, саудагерлер қатынайтын едәуір үлкен Қайлақ қаласына түстік. Бұл өлке бұрындары Органум деп аталған, олардың жазусызуы, өз тілдері болған. Қазір бұл өңірді түркімендер мекендейді. Әлгі халықтың жазуымен, тілімен неосториандар дін жоралғысын атқарған, тіпті кітап та жазған».

	Ә. Сарай Рубруктың осы жазбаларын талдағанда, қазіргі ғалымдардың Органум Алмалық па, әлде Құлжа ма, айыра алмай жүргенін айтады. «Алмалық Махмұд Қашқаридың мәлімдеуінше, ХІІІ ғасырда Арғұлардың орталық қаласы болған, сол кезде қала – Балық қала атанған. Шаһар осыдан кейін Шағатай ұлысының қолына көшсе керек. Бұл ұлысты Шағатайдың немересі Қарақұла өлген соң оның үлкен әйгілі Арғын ханша биледі», – дейді.

	Әнекең бұдан әрі Органумды осы Арғын ханшаның атымен байланыстырады.

	Тарихи деректерді таразыға салсақ, Органум Арғын ханшаға байланысты емес, одан бұрын пайда болған географиялық атау. М. Қашқари Арғұарғындардың Жетісу алқабын тұтас билегенін жазып кеткен. Олай болса, Органум Арғын атымен тым ертеде мәлім Іле – Жетісу өлкесі. Оны қала атымен байланыстырудың ешқандай жөні жоқ. Ал Шағатайдың немересі Қарақұланың бәйбішесі Арғын ханша өлке тізгінін қолында ұстаса, бұл бертінгі оқиға. Сірә, Арғын ханша төркін жұртының атын таққа отырған соң иеленген, елінің аруағына сүйеніп, өзін солай жариялаған.

	Рубруктың Болат атты қаласы Болатқожаның есіміне қатысты болуы ғажап емес. Өлкені Арғындар билеп келсе, оның белді буыны Болаттар (қаракесектер) да сол маңнан табылады ғой.

	Рубрук берген тағы бір мәлімет: Органум елінің жазусызу болғаны, сол тілде несториандар дін жоралғысын атқарғаны, тіпті кітап та жазғаны Марко Полоның Ергингул патшалығында христианнесториандар тұратыны туралы және Орынбай Бекжанның Арғын мемлекеті мен оның жазба мәдениеті жөніндегі мәліметтерін растай түседі. Осы екі саяхатшының Органум және Ергингул деп отырғандары бір тарихи өлке емес пе екен деген де ой туғызады. Ертедегі Органум аймақты Ергул анамыз қолға алған тұста Ергингул аталған болар.



	11. Осы нақты тарихи мәліметтер Арғын елінің Ғұн заманынан бұрын төрткүл дүниеге мәлім алпауыт ұлыс болғандығына бұлтартпас айғақ. Әркім өзін, келсінкелмесін тарихтың өріне сүйреген, әсіре төркіншіл болған кезеңде өткен ғасырлардың деректеріне қиянат жасамау атабабалардың рухы алдындағы киелі парыз. Мұны азаматтықпен мойындағанымыз жөн. Мойындай отырып, тарихқа қайтақайта үңілуге, әлдебір уақытта, әлдеқандай себеппен жаңсақ кеткен тұстарымыз болса, әділдік үшін түзетуден тартынбауға тиіспіз. Тарихты сөйлетіп жүріп, көз жетпегенді, дерегі дүдәмалды кесіп айтуға болмайды. Тапқан дерегің соңғы емес екенін, тарих әлі де талай тереңнен тіл қататынын ескеріп барып қорытынды жасау шындықтан шалғай кетпеудің төте жолы.

	Арғын тарихы да алдағы күндерде сан алуан тың мәліметтермен толыға бермек. Қолымызда қазіргі барын тізбелей келіп және бір шоғырын көптің назарына ірікпей ұсына кетейік дедік.

	а) Әділхан Байбатша. «Қазақ даласының ежелгі тарихы»

	(«Санат» баспасы, 1998 жыл)

	«Зерттеулер мен тарихи деректерді сараптасақ, арғындар негізін тарих тереңінен, ежелгі ғұн сақтарынан алады деуге болады. Ал атауына келсек, Арғын шамамен сол VІІІХ ғасырларда шыққан. Арғын өз ұрпақтарын, соңына ерген елін рутайпа санатына жеткізген тұлға.

	Ерте орта ғасырларда Шыңғыс ханға дейін Монғол өлкесінде бейбіт өмір сүрген. Біріге бастаған монғол тайпасының құрамына кіргісі келмеген арғындар ХІІ ғасырдың соңында Сарыарқаға қоныс аударған. Арғын тайпасының қазақ даласына келгені қыпшақтар мен наймандар сияқты дүбірлі оқиғалармен байланысты тарихи деректермен айтылмайды. Олар жергілікті қазақ ағайындармен оңай тіл табысып, ешкімге ауыртпалық жасамағаны байқалады».

	Ә. Байбатшаның ойбайламына алыпқосарымыз мынау: біріншіден, моңғол шапқыншылығы тұсында «қазақ» деген ел жоқ. Сол кезеңде Сарыарқаны қоныстанған Арғындардан басқа жұрт та жоқ. Арғын ұлысы бұл жерді Ғұн заманында жайлаған, Моңғолиядағы Орхон өзенін қоса мекендеген. Өзеннің осылай атауы Арғұн елінің атына байланысты. Бұған жоғарыда жеткілікті дәлел келтіргенбіз.

	Екіншіден, елдің Арғын деген адамның атымен VІІІІХ ғасырда аталғаны туралы пікір де асығыс айтылған. Ә. Байбатша мұндай тұжырымға осы есімді тұлғаның сол ғасырлардағы тарихи еңбектерде жиі кездесуіне орай келсе керек.

	Рубрук кезінде Арғын аға деген адам жайында былай деп жазған: «Персиядағы Тавризде екінші тұлға – бас салық жинаушы Арғын атты адам. Мөңке қаған ол екеуін (Арғын аға мен Рашидаддин) шақырып алып, сол өлкеге бара жатқан інісіне орнын беруді сұрайды... Батудан шыққан соң менің жолдастарым арғынмен тілдесу үшін жанына тілмаш ертіп, Тавризге барып қайтты. Бернард аздап татарша сөйлеуді үйренді, Венгриядан келген бір ағайынмен Арғынға жолығып, Сартах иелігі арқылы өтуге рұқсат сұрау үшін Тавризге аттанды. Олар Арғынға кіре алмады».

	Рубрукті қабылдамаған, Тавризде бас салық жинаушы болған, атақты Мөңкеханның өзі інісіне орынын беруді сұраған, сыртынан алып тастамай санасқан Арғын аға әрине тұтас руға аты берілген адам емес, сол елден шыққан аса беделді адам. Бәлкім оны Арғын ұлысының сол тұстағы әлқуатына сәйкес, кіндік жұртына қызмет көрсете отырып солай атаған да болар. Тарихта осы Арғын ағамен бірге 1100 жылы Хорасанды билеген Арсылан Арғын есімді адам да белгілі. Оның есімі Арсылан, тегі Арғын екені көрініп тұр.

	«Темерлан» (Гураш, 1992 ж.) еңбегінде Ақсақ Темірдің:

	«Хижраның 7 ғасырындағы ең үлкен оқиға – Арғун ханның баласы Әлжайыптың (Альджайып) дінге деген арнайы еңбегі болды», – деген сөзі келтіріледі. Альджайыптың азан шақырып қойған аты МұхаммедХұдайдат болса керек.

	Мұндағы Арғун ханның Мөңкенің тұсындағы Арғын аға емес екені анық. «Бабырнамадағы» (Алматы, 1993 ж.) «Әмірлердің ендігісі Сұлтан Құсайын Арғын. Біраз уақыт Қаракөлде билік жүргізді, сондықтан Сұлтан Құсайын Қаракөли аталып кеткен, билікті жөнжосығымен жүргізді, көңілге қонымды іс атқарды, менің қарауымда да көп уақыт қызмет етті» деп сипатталатын Сұлтан Құсайын Арғын да емес. Ол Әмір Темірдің кезінде де талай қалада әмір болып, ірі жорықтарға қатысқан басқа тұлға.

	Тарихи жазбаларды Ибн Батута ерекше атап өтетін Арғын Дауадар деген кісі де бар. Мәшһүр Жүсіптің еңбектерінде Ақыл баба аталып кеткен Арғын есімді тұлға да айрықша ықыласпен еске алынады. Ол Ғабдолла ханмен бірге болған абыз. Хан кемеңгерлігіне бас иіп, Ақыл баба деп кетіпті. Даналығы емес пе, Ғабдолла Әзіреттің жанынан тағы бір күмбез тұрғызғанда, қыруар малмүлікті әулиеге нәзір қылып, күн шығысынан екі бөлек үйдің ішін хан жарлығы бойынша сол заманның қазысопыларының мөрін бастыртып, өзіне сыбаға түрінде еншілетіп алыпты. Ұрпақтарына отау болсын депті. Сол уақыттан бері қарай Арғын ұлысынан шыққан қадірлі билер мен дәулеттілердің сүйегін осы күмбезге жерлейтін болған. Бұл күмбезді «Арғынның ақ сарайы» деп атаған.

	Әлгінде атап өткен Арғын Дауадар да аса білімді, ақылгөй адам болса керек. Ибн Батута («ЖЗЛ», Мелодия Гвардия, 1990 ж.): «Египет Мамлюктердің қол астында болғанда, Халебті Арғұн Дауадар билеп тұрды», – дейді. Ол оқыған, заманына сай сауатты адам екен. Қолы босаса, Каирге барып, кітапханаларда отыратын көрінеді. Осы әмір Халебті басқарып тұрғанда монғол ханының әйеліне қасиетті орындарда аралатады.

	Арғыннан шыққан осындай тұлғалар елінің қай кезеңде де әулетті болуына ықпал еткен. Сондықтан да болса керек, Ақсақ Темір қарамағындағы сансыз халықты билік орамдарына бөлгенде, Арғын ордасын жеке шығарып, осы ұлыстың 20 адамын мың басы, жүз басы секілді лауазымдарға тағайындаған.

	Әбілхайырдың тұсында Абдолла ханды қостаған Арғын Шайхим би мен Арғын Тұрым батыр да өз ғасырының ірі тұлғалары. Шайхим би Сайрамға әмір болды.

	Ә. Байбатша осындай Арғын есімді тұлғалардың шыққан кезін Арғын елінің аталу кезеңі деп жаңсақ кеткен.

	ә) Зардыхан Қиянатұлы «Қазақ мемлекеті және Жошы-хан» (Елорда, 2004 ж.)

	Арғындар – Қазақ даласының ежелгі тайпаларының бірі.

	Арғынның шығу тегі жайлы бірнеше пікір бар.

	Бірінші, бұл жұрт ертеде Қара айдаһар (Амур) өзеніне құятын Аргун өзені бойын мекен еткендіктен «Арғын елі» атанған. (А.Х. Қасымжанов. «Портреты: штрихи и истории степи»).

	Екінші, ОрхонЕнисей жазуындағы «УлугЕргин» жұрты осы Арғындар делінетін пікір.

	Үшінші, Ежелгі Қытай деректерінде Арғынды «Ақ хундармен (Бай Сюнгу) байланыстырған тұстары бар. Мұнда «Бай» сөзі «Ақ» деген мағына береді.

	Төртінші, Арғындар Әбілғазының «Түркі шежіресінде» келтірілген ойрат Арғынаға ұрпағы болуы мүмкін деген Шәкәрім пікірі.

	Бесінші, Арғындар көне орта ғасырларда батыстаншығысқа, шығыстанбатысқа жосыған түркі топтарының (Басымыл) қатарында Моңғол шапқыншылығынан әлдеқайда бұрын Арқа даласында қоныс тепкен және қыпшақтарға етене жақын халық. ХІХІV ғасырларда жалпы қыпшақ одағы құрылғанда, Арғындар одақтың көлемді бөлімін құрады».

	Орхон өзені Аргун деп те аталады. Және Арғын еліне тарихи қабысып жатқаны даусыз. Осының алдында айтқанымыздай, өзенге тайпа есімі берілген, керісінше емес.

	ОрхонЕнисей жазуына Арғындар ҰлығАрғын түрінде әбден кемелденген, тайпалар арасында ұлық деңгейіне жеткен шағында түсірілген. Ал Қытай жазбаларында арғынның Ақ Ғұн, Бай – Сюнгу делінуі біздің осы ұлысты ғұндарды қалыптастырушы ел деген пікірімізді дәлелдей түседі. Тұрғын Алмас «Ұйғырлар» еңбегінде атап көрсеткеніндей, Ғұндарды б.з.д. 1500 жылдары қытай тарихшылары Арғу Ғұн деуі, ал ерте дәуірдегі қытайларға Аругтар атымен белгілі болуы бұл ойымызды барынша қуаттайды.

	Арғындар ойрат Арғын атадан тарады деген пікірдің негізсіздігі өзөзінен түсінікті. Арғын ата ойрат қауымдастығы тұсында Арғын елінен шыққан дана.





	Арғындардың әр кезеңдегі ахуалы мен ірі оқиғаларға қатысы жайлы тарихи деректердің тағы бір тобы:



	12. «Шыңғыснама»

	Өтеміс қажы: «Шырын, Барын, Арғын және Қыпшақ Тоқтамыстың ежелден бар елдері». Осыған қарағанда Арғындар Тоқтамыстың әскерімен бірге оның тарихқа мәлім жорықтарының бәріне қатысқан.



	13. «Исследования о Касымовских царях»

	ВельяминовЗернов утверждает: «Аргыны в Крыму, Казани, и Астрахани играли выдающиеся роли и были карачиями (приближенными) ханов».



	14. Патканов. Статистика. «Записки Русского Географического общества за 1911 год»

	«В статическом сборнике населения по Тобольским, Томским и Енисейским губерниям – Чулымскую волость Томского округа называют иначе – Больше Аргынской, – а в Енисейской губернии в Ачинском округе приводит количество БольшеАргунского и Мало Аргунского родов.

	Известно, что Чагатаевым Улусом по смерти Карагула хана управляла Ергене-хатын, как пишут одни: Органа или Аргуна хатын, как пишут другие. Рубрук проезжавщий по нынешным Капальскому и Лепсинскому уездам в ноябре 1253 года, утверждает, что страна раньше называлась Органум.

	Из описании походов Тимура знаем, что аргыны в 14 веке жили между озера АлаКуль и р. Каратал, т.е. в тех же местах.

	Аристов, по видимому, хотел даже отождествить карлыков с аргынами и, надо пологать, что он был близок к истине. По его данным, в составе аргынов (или, как он называется, басими) есть три рода карлыков.

	Из Вельяминова – Зернова знаем, что аргыны в Крыму и Астрахани играми выдающиеся роли и были Карачиями (приближенные ханов).

	Будучи в составе Чагатаева улуса, аргыны подвергались опустошительными нашествиям Тимура в 1376, 1389 годах; затем в начале 15 века с востока начались нашествия на них джунгар. В 1456 году аргыны были уже гораздо западнее и находились в подчинении внука орусханаДжанибека. Повидимому, аргыны ушли на запад около 14001410 годов, так как аргыны (отделение канжыгалы) в 1420 году участвовали в походе Барак хана, отца Джанибека на Ташкент и Ходжент.

	В конце 16 века аргыны появляются на Каратауских горах и участвовали в походах Тауекел хана на Фергану, Самарканд и Бухару.

	В походе Есимхана на Ташкентского удельного хана Турсуна 1629 г. участвовали аргыны: среди аргынов Каркаралинского и Семипалатинского уездов сохранились предание, что во время побега на катаганов при Есим – хана аргынские батыры привезли 40 девиц, из коих Конырбике была взята в жены тобыктинцем Сары, предком Абая.

	Вельяминов – Зерновтың мәліметіне қосарымыз, Астрахан қаласын арғындар салған, шаһарды Қажытархан деп атаған.

	Арғындар сол тұста сәулет өнеріне жетіктігімен бүкіл Руське танылды. В. Даль «Толковый словарында»: «На Руси Аргуновы, Плотниковы, Басаргины, как градостроители, деятели искусства были известны давно. Аргуновы стали гордостью русской архитектуры, – деп жазады. – Аргунами завут владимирских плотников».

	Осыдан Қажы – Тарханды салған арғын шеберлерінің Русьте талай сәулетті ғимараттар тұрғызғанын аңғару қиын емес. Олардың қайсыбірі Аргуновтар атымен осы елге сіңіп те кеткен. Ал Патканов Марко Поло жазбаларына қатысты айтылған ойларымызды жандандыра түсіп отыр. Ергене мен Ергүл бір адам, Бес Мейрамның анасы. Оның Органа немесе Аргуна атануы – ел билеуі ерекше ақыл иесі болғандығын көрсетеді.



	15. С. Кляшторный, Б. Сұлтанов. «Казахстан: летопись трех тысячилетий»

	«Среди ханских родов шары – половцев не угасло и имя царского рода басмылов – осень, т.е. АшенаАшина. Из Дунайских половцев в 1187 году выдвинулись династия основателей второго Болгарского царства Асеней».

	Басымылдың Арғын екені белгілі. Оның Ашина бұтағы тегіннентегін патшалар руы аталмаған, талай ел басылары осы атадан шыққан. Ашинаның екінші Болгар хандығын құруы біз үшін ерекше тарихи мәлімет. Бүгінде түпкі тегінен қара үзіп, славянға сіңіп кеткен болгарлар Арғындармен қандас екенін біле ме екен?!



	16. Карамзин. «История государства Российского» (Москва, 1993 ж.)

	«Обитав в области Киевской, позабыв все, стали почти русскими, был половцами, именуемый в русской летописи аргивянами. Потомки половецких ханов и их родовых вождей, русских князей, связанных родственными узами, одиноково близкие и половцам (тюркам), и славянам (русским) – были метисами. К этому можно было бы добавить, сохранив только Тамгу Атель – кузу».

	Карамзиннің бұл айтқандары Паткановтың жазғандарымен үндес. Орыстар половцыларды аргивяндар, яғни аргилер (арғындар) деп атаса, осы ұлыстың қыпшақ одағының құрамында Руське жасалған жорықтарда айрықша көзге түскені.

	«Атель – кузу» таңбасының Арғынға тән Көз таңбасы екені анық.





V. АРҒЫН ЭТНОТОПОНИМДЕРІ




	1. Аргун аралдары – Эгей теңізіндегі аралдар шоғыры б.з.д. 406 жылдары осылай аталған (Плутарх «Избранные жизнеописания»).

	2. Арғу – Талас өңіріндегі екі таудың арасы.

	3. Арғу – Тараз бен Баласағұн арасындағы шаһарлар (М. Қашқари. «Түрік сөздігі»).

	4. Арғу – Талас, Алтын-Арғу – Тараз қаласының VІІІ ғасырдағы атаулары («Тараз ғасырлар куәсі).

	5. У – Архун қағанаты – Аттила дүние салған соң Францияда құрылған қағанат (Амадей Тьерри «Аттила және оның ізбасарлары). Баян ханның тұсында қағанатқа Византия салық төлеп тұрды. Баян қағанатты күшейту үшін Арал маңынан Тарник, Котзагер, Забен тайпаларын Еуропаға көшірген.

	6. Арғын өзені – Бурятиядағы өзен, Амурға құяды.

	7. Арғұт өзені – Алтайдағы Қатын өзенінің оң жақ саласы (М. Тынышпайұлы «Қазақ руларының шежіресі»).

	8. Аргос патшалығы – Аргилер б.з.д. ХІІІ ғасырда Троян соғысы алдында Грецияда құрған патшалық (Ә. Сарай. «Асылдың сынығы»).

	9. Арген мүйісі – Карфаген қаласы салынған жер («Брокгауз бен Эфронның» энциклопедиялық сөздігі.

	10. Арагон жазығы – Франциядағы Аттила мен Еуропаның біріккен қолы соғысқан, Каталун шайқасы өткен жер («Большая советская энциклопедия»).

	11. Арагон (Барын) өзені – Арагон жазығын кесіп өтетін өзен («Большая советская энциклопедия»).

	12. Арагон графтығы – Ғұндар 820 жылы Наввара корольдігін (Франция) жаулап алғаннан кейін құрған, кейін Арагон корольдігі аталады («Большая советская энциклопедия»).

	13. Арғун тоғайы – (Аргонский лес) – Франциядағы Эна және Эр өзендерінің аралығындағы тоғай («Большая советская энциклопедия»).

	14. Арганфоний – Эллиндер жеріндегі Тартестің патшасы («Историки Греции»).

	15. Арғұн ордасы – Ақсақ Темірдің иелігінде болған Арғын ордасы («Темерлан»).

	16. Арғұн көлі – Араб тарихшысы Ибн Халдун («Китап ульбар» «Өнеге кітабы») еңбегінде сегізінші климаттың белдеуінде орналасқан деп жазады.

	17. Арғұн таулары – Ибн Халдун «Китап альИбар».

	18. Сан-Аргаон қаласы – Арғындардың бір бөлігі Бабырмен бірге үнді жеріне еніп, Сан – Аргаон қаласын салған («Ворота Индии»).

	19. Арғынның ақ сарайы – Ақыл баба атанған Арғын есімді данагөйдің Ғабдолла ханнан қалап алған күмбезі. Ол Әзіреттің жанынан салынған (Мәшһүр Жүсіп. Шығармаларының көп томдығы, 2том).

	20. Арғанаты (Арғын ата ) – Орталық Қазақстанның Ұлытау төңірегіндегі тау жотасы. М. Тынышбаев Арғыната болған болса керек деп жорамалдайды.

	21. Арғанаты – Балқаш пен Алакөл ойысындағы Лепсі мен Аягөз өзендерінің төменгі ағысына қарайғы тау. Биіктігі – 712 метр, 25 шақырымға созылып жатыр. Бұл таудың да әуелгі аты – Арғыната болуы мүмкін делініп жүр.

	22. Арғын – Алтай тауларындағы асу.

	23. Арғын қонысы – Солтүстік Қазақстан облысының Ақжар ауданына қарасты Үлкен Қараой көлінің оңтүстікбатысындағы алап.

	24. Арғын елді мекені – Ташкент қаласының іргесінде.

	25. Арғын қыстауы (қышлақ) – Өзбекстанның оңтүстігіндегі Сангардак өзенінің төменгі сағасындағы қыстау. Бұл қыстау Кеңес өкіметіне дейін Бұхар хандығының құрамындағы Денау бекетіне қараған. Әмудария өзенінің жоғарғы сағасын мекендеген елдің ХІVХV ғасырлардағы саясиәлеуметтік өмірінің тізгіні Арғындардың қолында болған (А. Сейдімбек. «Қазақтың ауызша тарихы»).

	26. Арғын шаруашылық бірлестігі – Ташкент ауданында болған (Материалы по районированию Узбекистана. Самарканд, 1926).

	27. Арғын болыстығы – Томск қаласының солтүстігінде (Обь өзенінің оң қапталы) ХХ ғасырдың бас кезіне дейін Арғын болыстығы болған (Г.Ф. Миллер «История Сибири», 2том. К.Н. Сербина құрастырған карта. – Москва, 2000 ж.).

	28. Арғын өзені – Кавказдағы Сунджу өзенінің бір сағасы (Ә. Сарай. «Асылдың сынығы», Рауан, 1996).

	29. Арғын аңғары – Кавказдағы Арғын өзені ағып өтетін аңғар (сонда).

	30. Арғын ауылы – Кавказдағы осы өлкедегі ауыл (сонда).

	31. Арқаим қаласы – Челябі облысынан табылған көне қала. Бағзыда Ар, Арг, Арқа, Арги, Арғұ аталған Арғын тайпасына қатысты айтылып жүрген көне қала (сонда).

	32. Арг өлкесі – Таураттың «Екінші заң» кітабында баяндалған. Жазушы Әнес Сарай Арг, Арқа, Арги, Арғұ болып өрілетін арғындарға сәйкестендіреді. Греция жерінде (сонда).

	33. Аргутага – Қашқардағы Қаракөлдің солтүстікшығысындағы тау.

	34. Арқала – Гректер Ареополь атап келген Аргилер салған қала (сонда).

	35. Тел – Арқа және Едірей – бірі Ливан тауында Аргилер тұрғызған, бүгінде орны ғана қалған қала, екіншісі – аргилердің астанасы болған (сонда).

	36. Арегуни – Армениядағы Севан өзенінің батыс жағындағы тау жоталары («История Григора»).

	37. Арегунибар қаласы – Ереванның жанында орыны ғана сақталған көне қала («История Григора»). Таулы Армениядағы Арғынға қатысты бұл атауларды осы ел тарихшылары Григорға сүйене отырып, Арғын тайпасымен байланыстырады.

	38. Арагон корольдігі – Пириней аралында ХІV ғасырға дейін сақталған корольдік. Эбро өзенін бойлай орналасқан корольдіктің рулық дәстүрге негізделген заңы болған. Ф. Кардини «Истоки средневекового рыцарства» еңбегінде корольдікті Аттила ұрпақтарымен байланыстырады.

	39. Клермонтен – Аргоне, Монфокон – д-Аргоне, Варенес-эн-Аргон қалалары – Францияда Еділ – Аттиланың жаужүрек ұлы Одоакр құрған УАрхун корольдігіндегі қалалар («Большая советская энциклопедия»).

	40. Аргентори қаласы – Батыс Еуропада 395 жылдары салынған қала. Үлкен совет энциклопедиясында сол жылы жарық көрген «Альгстрим» картасына сілтеме жасап берілген, Аргон корольдігіне тән шаһар екені айтылады.

	41. Аргон қаласы – Тигр өзенінің жоғарғы ағысындағы көне қала (сонда).

	42. Аргин аралдары – Малей мүйісіндегі аралдар. Ксенофонт «Греческая история» еңбегінің жетінші кітабында лакедомонян қолбасшысы Калликратид туралы баяндай келіп: «Он устроил роздых для ужина близ Малейского мыса на лесбосе (против Митилены); а афиняне ужинали в этот день на Аргунских остравах, расположенных (против лесбоса на Малейском мысе) против Митилены. Калликратид заметил ночью огни ... выплил в море полночь, чтобы произвести внезапное нападение; но гроза и значительное поднятие уровня воды в море помешали отплытию. Только на рассвете, когда прояснилось, он поплыл к Аргинусам», – деп жазады.

	43. Аргун княздігі – Леванттағы княздік (Марко Поло «Книга о разнообразии мира»).

	44. Больше Аргынские и Мало Аргунские округа – Тобыл, Томск және Енисей губернияларында болған, Арғындар қоныстанған округтер (Патканов. Записки Русского географического общества за 1911 год).

	45. Арғын қазылығы – Екінші Меңлі – Герей ханның әмірімен 1740 жылы Қырым хандығы 48 қазылыққа (Кадимик) бөлінгенде, бір қазылығы осылай аталған (Тунманн. «Крымское ханство». Симферополь, 1991).

	46. Арғын елді мекені – Қырымның таулы өңірінде (сонда).

	47. Арғын темір жол стансасы – Шешенингуш жеріндегі темір жол өтетін қала.

	48. Арғын шатқалы – Кавказ тауларының солтүстігіндегі шатқал.

	49. Арғын елді мекендері – Таврия губерниясында осылай аталатын бес елді мекен бар (Н.Аристов. Заметки об этническом составе тюркских племен и народностей и сведения об их численности. СПБ, 1897).

	50. Арғын ауылы – Моңғолияның Хотогайту аймағындағы елді мекен.

	51. Арғын –тау (Аргут – таг) – Тәжікстан мен Қытайдың арасындағы Қаракөлдің жанындағы тау.

	52. Арғын өзені – Әзербайжанның Қазақ ауданындағы өзен.

	53. Арғын қаласы – Әзербайжанның Қазақ ауданындағы қала. Осы елдегі аталған ауданда Арғын географиялық атауының екі рет кездесуі бұл өңірді әуелде арғындар жайлағанына көз жеткізеді.

	54. Аргуновка, Аргино, Аргун – Ресейдің Владимир, Пенза, Орлов, Рязань, Москва облыстарында жиі кездесетін елді мекендер.

	55. Аргон, Аргенау – Германиядағы жер аттары.

	56. Арагон – Қазіргі Испанияның солтүстікшығысындағы тарихи облыс.

	57. Арғынкөл – Орал облысының солтүстікбатысындағы көл.

	58. Арғын күміс зауыты – Ресейдің Чита облысындағы Арғын (аргун) өзенінің сол жақ саласындағы Уруленгуй күміс кешені. Кеніш жанында ХІІІ ғасырдың қорған қалашығы бар (Г.Ф. Миллер. «История Сибири», 1 том).

	59. Арғын қазған – Алматы облысындағы Балқаш ауданына қарайтын Жиделі өзенінің оң жағасындағы қоныс.

	60. Арғын арығы – Сырдария өзенінің оң жағасындағы арықтардың бірі.

	61. Арғын өткел – Ақмола облысындағы өткел.





	Арғын тұлғаларына байланысты этнотопонимдер



	1. Ергингул патшалығы – Марко Поло «Книга о разнообразии мира» сапарнамасында атап көрсететін патшалық. Тарихшылар Ергингулді Мейрамсопының Ергул (Эргул) бәйбішесімен байланыстырады. Бұл патшалық бүкіл Жетісу өңірін қамтыған.

	2. Ергигул қаласы – Марко Полоның аталған еңбегінде көрсетілетін Танғұт аймағындағы қала. Бұл шаһар да Ергүл анамыздың есіміне қатысты айтылады.

	3. Органум өлкесі – Рубрук Қаңлы жерімен жүріп отырып Қайлақ қаласына жеткенін, ол өңір бұрын Органум аталғанын жазады. Зерттеушілер Органум өлкесі Марко Поло айтатын Ергингул патшалығы екендігін сан мәрте дәлелдеген.

	4. Ергул өзені – Шығыс Түркістан тауларының терістік және терістік батысынан бастау алатын өзен.

	5. Арғын аға – Рубрук жазбалары бойынша Персияның Тавризіндегі екінші тұлға, Мөңке ханның бас салық жинаушысы.

	6. Арсылан Арғын – 1100 жылы Хорасанды билеген әмір.

	7. Арғұн хан – «Темерлан» кітабында осы ханның ұлы Әлжайыптың дінге арналған еңбегінің жазылуы ірі оқиға ретінде атап көрсетіледі.

	8. Сұлтан Құсайын Арғын – Бабырдың тұсында Қаракөлдің әмірі болған.

	9. Арғын Дауадар – Мамлюктер Египетті ұстап тұрғанда Халебтің әмірі ретінде танылған тұлға.

	10. Ақыл баба Арғын – есімі Арғын – Ғабдолла хан кемеңгерлігіне бола Ақыл баба атап кеткен.

	11. Арғын Шайхим би – Әбілхайыр ханның тұсындағы Сайрам қаласының әмірі.

	12. Арғын Тұрым батыр – Шайхим бимен бірге болған әскербасы.

	13. Баян хан – УАрғұн қағанатының қағаны. Еділ – Аттиладан соң Еуропамен ұзақ шайқасқан қаһарман хан.

	14. Одоакр – Еділ – Аттиланың ержүрек ұлы, Франциядағы УАрхун қағанатын құрған тарихи тұлға.

	15. Хотан (Қотан) қаласы – Мунн Лидің «История государства Киданей» еңбегінде аталатын қала, көне Қидан мемлекетінде болған. Қотан – Арғынның түп атасы делінеді. Тағы бір деректе ол Арғыннан туады. Дұрысы осы.

	16. Қарақожа қаласы – Мунн Лидің аталған еңбегінде айтылатын Қидан жеріндегі қала. Қазақ шежіресінде Қарақожадан арғындар тарайды. Бұл да жаңсақ демекпіз, ХV ғасырда үш жүзді ыңғайластырып қолдан жасалған шежіреде Арғынды бері қарай әкелу үшін осылай берілген. Негізінде керісінше.

	17. Аргуна – хатун немесе Арғын ханша – Шағатай ұлысын Қарағұл хан өлген соң басқарған адам. Аталған ханның әйелі.

	18. Арганфоний – Эллин жеріндегі Тартес қаласының патшасы. Аргилер тұсында болған билеуші.

	19. Алмалық – Арғұлардың орталығы болған, кейде Балық қала аталады.

	20. Алаңқай батыр – ЕділАттиланың қалың қолын басқарған ержүрек қаһарман. «Мен Арғын – бектен тараймын, жайпағам жалғыз жүріп талай жауды», – деп арындайды Еділмен алғаш танысқанда (О. Қалабаев «Алаңқай батыр», «Жазушы» баспасы).

	Алаңқайдың Арғын – бек деп отырғаны кісі аты да, ата жұртының аты да болуы мүмкін. Қалай десек те, Еділ заманында Арғын сөзі қазіргі қалпында бар екенін көреміз. Ендеше Ғұн көсемінің ұрпағы Францияда құрған УАрғұн қағанатының бүгінгі Арғынға етене байланысты екені анық.

	21. Аргуновы – Ресейде белгілі болған арғын сәулетшілерінің әулеті.

	22. Арғын апа – Геродот Аргиппей деп көрсеткен АргиАрғұ елінің әйел құдайы.

	23. Арға – Сібірден – Грециядағы Арги еліне діни рәсім жасауға келіп жүрген әулие қыз.

	24. Мейрамлық – Кіші Азиядағы көне қаланың орны. Ғалымдар Мейрам сопының есімімен байланыстырады.

	25. Ажыбай дана – «Манас» жырында заманның кемеңгері, саңлағы, майталман ел ағасы түрінде дәріптейді, – деп жазады Әлкей Марғұлан «Ежелгі жыраңыздар» еңбегінде. – Ажыбай майталман жорғалығымен, тілінің тәттілігімен, өштескен елдің арасын жарастыра білуімен аты шыққан кісі. Сондықтан жыр оны:



	Бұзылғанды түзеткен,

	Жыртылғанды жамаған

	Жатық тілді Ажыбай, –



	деп сипаттайды.

	Жырдағы Қаман – Жайпар Ажыбаймен аталас ел, екеуі де қанжығалы – Арғын.

	Ажыбай осы күнге дейін қазақтағы арғындардың бір руы Алеке, Баубек, Мәжік – арғынның аталары».

	26. Қамбар батыр – «Арғын қауымы арасынан шыққаны дау туғызбайды, – деп жазады Әнес Сарай «Арғындардың тайпалық жыры» мақаласында.

	Жырдағы:



	Алпыс үйлі арғынның,

	Тоқсан үйлі тобырдың, –



	сынды өлең жолдарының әр тарау сайын қайталануы тегін емес. Ол шығарманың этникалық лейтмотиві сияқты. «Алпыс үйлі арғын мен тоқсан үйлі тобырдың Қамбар батырдың төл жұрты екенін жыраулар арнайы мән беріп, айрықша атап көрсеткен».

	27. Оксе сахаба – Э.К. Пекарскийдің якут сөздігінде Мейрам сопының әкесі. Ал Мейрам сопы Арғынның жалғызы. Біздіңше Арғын тайпа аты, Оксе Мейрам сопыға дейінгі арғын тұлғаларының бірі.

	28. Мейрам сопы – аталған сөздікте якуттардың ұлы атасы. Соған қарағанда Мейрам баба тым ертеде жасаған, түріктің Якут және Алтай тобының түп қазығы болған адам.

	29. Қарақожа қаласы – Қытай тарихшысы Мунн Ли «История государства Киданей» еңбегінде Қидан елінде Қарақожа қаласы бар екенін айқын жазады. Жалпы осы ұлы бабамыз жайлы тарихи деректер әр алуан. Ибн Фазлан оны Селжүктің бесінші атасы деп көрсетеді, оғыз елін билеп тұрғанын айтады. Шоқан Уәлиханов: «Караходжа был посланником от Токтамыша к Темирлану. Курганы этих героев находятся на правой стороне реки Ишима, могила ли это их или только памятники, определить невозможно до тех пор, пока эти курганы не будут раскопаны», – дейді шығармалар жинағының 5ші томында. Тағы бір деректерде Қарақожа Қырым хандығындағы Арғын тайпасының билеушісі. ХІV ғасырдың соңғы кезеңінде татар тайпаларын Қырым мен Кавказдан Алтын Орданың Бұлғар аймағына көшіріп әкелген. «Манас» жырында қырғыздың қамқор батыры ретінде мадақталады.

	30. Болат қаласы – Органум – Арғын өлкесіндегі Шәуешек маңында болған қала. Қытай – Болат қаласын Боло деп жазған.

	«Қазақтың көне тарихы» еңбегінде Болоны – Болатқожаның ұрпағы дейді. Болатқожа (Қаракесек) елі VІІ ғасырдан осы өлкені жайлаған.

	31. Сендук – Марко Поло: «Шығыстағы аймақ, қала, бекінісі көп. Бас қаласы Тендук» деп жазады. Сендукті тарихшылар Арғын ішіндегі Бес Мейрамның бірі – Сүйіндік деп алып жүр.

	32. Қотан қаласы – Шығыс Түркістандағы қала атауы. А. Сейдімбек «Қазақтың ауызша тарихы» еңбегінде: «Қотан (Қотын, Хотон) – түркінің моңғолданып кеткен бір руы. ХХ ғасырдың соңына қарай Усу және Қобда аймақтарында 6 мыңдай қотандар болды», – деп түйіндейді. Анығында солай ма? Егер солай болса, бұл Арғынның Қотан ата атымен бөлініп кеткен бір бұтағы болуы кәдік. Қотанқарағай жерін осы румен байланыстыратын тарихшылар да бар.

	33. Қуандық ауданы – Ресейдің Орынбор облысындағы аудан. Қуандық – арғын Мейрам сопының үлкен ұлы.

	34. Қуандық кенті – Орынбор облысындағы қала үлгісіндегі елді мекен.

	35. Қуандық алабы – Павлодар облысының Екібастұз қалалық әкімдігіне қарайтын жер.

	36. Қуандық елді мекені – Павлодар облысындағы ауыл. Екібастұз жағында.

	37. Қуандық көлі – Успен ауданындағы тұзды көл.

	38. Қуандық – Ертіс ауданындағы қоныс.

	39. Қуандық ауылы – Ақтөбе облысындағы Әйтеке би ауданындағы мекен.

	40. Қуандық құдығы – Қызылорда облысындағы Қазалы ауданына белгілі артезиан құдығы.

	41. Қуандық қарасуы – бұрынғы Семей облысындағы өзен.

	42. Қуандық – Қазақ хандығының тарихындағы көрнекті тұлға. Зираты Семей өңіріндегі Қуандық қарасуының (өзенінің) бойында.

	43. Дайыр хан – И. Шангин Ақмола қазақтарынан жазып алған аңызәңгімеде Алаша ханнан соң Арғын елін билеген хан. Қазақ шежіресінде ол Арғын Ақжол би атанған белгілі тұлға.

	Аңызды әрі қарай таратсақ, Дайыр хан Алаша еріксіз бағынған Бұхардан елін бөліп алып, Ор жағындағы Орда өзеніне ат басын тірейді. Осы жерде халық өсіп өнеді. Маңайдағы жұртпен тіл табысып, елжұртын көркейткен хан дүние салған соң, таққа ұлы Қарақожа отырады. (И. Шангин. «Дневные записки путишествия в степи киргизкайсаков средней орды», 1816 г.)

	44. Аралбай өзені – Ұлытаудағы Арғанаты тауынан бастау алатын өзен. Аралбай Арғыннан шыққан даңқты батыр. Әз Тәукенің кезінде жоңғарға қарсы жорықтарға қатысып, Қанжығалы Бөгенбаймен үзеңгілесе талай қан майданда ерлік көрсетеді. Арғанаты мен Қарақұмда өткен Үш жүздің жиынына Арқа қолын бастап барады. Абылайдың сенімді батыры ретінде бүкіл қазақ даласына танылады.

	45. Аралбай көңі – Арғанаты тауының Шеңбер жазығына қарайғы етегіндегі Аралбай батыр қыстауы. Батырдың бейіті осы қыстаудың жанында.

	46. Аралбай үңгірі – аталған қыстаудың етегін жанай ағатын Аралбай өзенінің жағасындағы тас үңгір.

	47. Жасыбай көлі – Павлодар облысының Баянауыл ауданындағы ерекше көркем көл. Арғын ішіндегі Сүйіндік бұтағынан тарайтын Жасыбай батырдың аты берілген. Батыр Баянауыл тауында жоңғарлармен болған шайқаста ерлікпен қаза табады. Зираты көлдің жағасында.

	Көл теңіз деңгейінен 397 метр биіктікте, аумағы 4 шаршы километр. Ең терең жері – 14,7 метр, су жиналатын алабы – 31,2 шаршы километр.

	Жасыбай көлі арқаның Бурабай, Оқжетпес секілді табиғаты ерекше сұлу аймағында болғандықтан ертеден ел аңсап келетін демалыс орындарының біріне айналған.

	48. Шерубай – Нұра – Қарқаралы тауының батыс сілемдеріндегі бұлақтарынан басталып, теңіз көліне құятын Нұра өзенінің Қарағанды қаласына таяу жерде ағып өтетін бөлігі. Арғынның Мойын бұтағынан тарайтын Биболды ұлы Шерубай батырдың құрметіне осылай аталған.

	Шерубай батыр өзеннің бастыс қапталындағы Сұлу Мәдина жерінде туса керек. Бұланты және басқа шайқастарға қатысқан. Зираты Шерубай – Нұра өзенінің бойындағы Топар қалашығының маңында.

	49. Алау – Мейрам қорымы – Маңғыстаудағы қорым.

	З. Жандарбек «Алтын орда мемлекетіндегі билер институты және рулық тайпалық жүйе» («Қазақ тарихы», 2006, №5) мақаласында Мейрам сопы осы қорымда жерленген, қорым сол себепті «АлауМейрам» аталған деп жазады.

	Бұл шындыққа сәйкес келетін тұжырым. Мейрам сопының қайын жұрты – Кіші жүз Алшын. Бәйбішесі Нұрфая (Нұрқия, Нұргүл, Ергүл) Алшын Құдысбай деген кісінің қызы. Заманында Мейрам сопы Маңғыстауда жиі болып, кейде қыста сол маңды жайлап шығады екен. Сондай барыскелістердің бірінде сол жақта дүние салуы мүмкін.

	50. Хотан – Н.Я. Бичурин «Средняя Азия и Восточный Туркестан» («Санат», 1997) еңбегінде Ғұн ордасының батысындағы Хангай тауына жалғасатын Оңтүстік тауларының етегін Хотан деп атаған.

	51. Хотан қаласы – Шығыс Түркістандағы Ғұн дәуіріндегі қала (сонда).

	52. Хотан – Хотан билеушісінің иелігі, Чань –аньнан 9670 ли жерде. Халқының саны – 3300 отбасы, яғни 19300 жан. 2400 тұрақты сарбазы бар. Хотанның батыс жағынан аққан өзендер батыстағы теңізге құяды. Шығыс жағындағы өзендер Тұзды көлге жетеді, үлкені Сары өзен (сонда).

	Бұл үш географиялық атаудың да Қотан бабамызға қатысы бар. Хотан иелігінің шығысында ағатын Сары өзенінің бір кездері Ергул атанғанын ескерсек, осы өңірде АрҒұндар отырғанын аңғару қиын емес.

	53. Эргюль, Эргюль-гол – название реки, составившейся из слияния рек, принимающих начало в южных, северных и западных горах Восточного Тюркистана. В истории названа большою рекою в западном краю, Сиюй дахэ, потому что составляется из шести значительных рек, которые суть: Кашгардария, вытекает из Луковых гор (Памир) под названием Тярмючуки, и по соединении с Яманьяром принимает название Кашгардария. Ярканэстан; выходят от г. Яркяна на юго-запад в цепи Луковых гор; по выходе из гор разделяется на два потока, коилеи обошед Яркян опять соединяется, и по слиянии с Кашгардариею в совокупности и составляет северозападную вершину Желтой реки. К сим двум рекам относятся следующие слова в истории: Желтая река имеет две вершины. Одна из них выходит и Луковых гор. Хотандария, приняв протоками, Юрункаш и Каракаш. По соединении коих при Катимеше принимает название Хотандарии и составляет южную вершину Желтой реки. К сему месту относятся следующие слова в истории: Желтая река имеет две вершины: одна из них выходит от Хотана на юге изпод горы, в истории названа Большою рекою в Западном крае, на кит. Сиюйдахэ. КашгарЭстан, по соединении с реками Аксу и Хотандариею, принимает название Терама или Терам Эстана, потом сходится с Укэтголом, вытекающим из Ледяных гор и Эшкэбашголом достигнув страны Эргюль, принимает названия Эргюль-гола; протекши еще около 600 ли на восток с севера принимает в себя реку Хайду и изливается в ЛобНор с северной стороны... Большая река текущая на восток под названием Гишышуй. Это есть Желтая река, под названием Эргюль-гола (сонда).

	Сонымен Ергүл, Ергулгол немесе Ергулкөл Қытайдағы әйгілі Сары өзеннің (Хуанхэ) және сол ұлан өңірдегі елдің аты.

	54. Хотан-дария – Ергул өзеніне құятын өзен.

	55. Хотан округі – Шығыс Түркістандағы округ, басты қаласы – Қария шаһары (сонда).

	56. Хотан елі – «Юйтянь (или) Хотан еще называется Хуаньна, Гюйдань; северные кочевые называют его Юйтянь, а тюркистанцы Ходань. Лежит от столицы за 9700 ли ... к нему принадлежат земли пяти древних владении Хань, Жунлу, Ганьми, Кюйлэ, Пишинай. Владатель иемеет местопребывание в городе у западных гор. Строевого войска 4000 человек. Есть река, называемая нефритовою. Жители имеющие способность в ночи смотреть на полное сияние луны, легко добывают превосходный нефрит. В обыкновениях очень много изысканности, в словах – хвастливости. В обращении почтительны и осторожны: при встрече взаимно приклоняют колена друг перед другом. Пишут не кистью, а тростью. Печати из нефрита. Известившись о древней, забытой какой-либо книге, пологают ее на голову и потом расскрывают» (Н.Я. Бичурин. «Средняя Азия и Восточный Туркестан»).

	57. Мойын тауы – Миюнь (Муюнь) есть название гор, лежащих в области Шуньтьхяньфу, в 15ти ли от у.г. Ми-юнь в юге. В их городах Янь Чжао через поставленную засаду в плен взяли воиско ДуаньЛяо (Н.Я. Бичурин. «Средняя Азия и Восточный Туркестан», 287бет) Бичурин бұдан әрі (298бет) Мойындардың 345 және 398 жылдары гоолюйлилік Наньсуо қаласын екі рет басып алғанын жазады. 611 жылы Қытай бұл елді бағындырады да, Наньсучжеу округіне айналдырады. 401 жылы, бұдан екі ғасыр ертерек Қытайдағы Мойын үйлері талқандалған. «В 401 году ТобаГуй по уничтожению Дома Муюнов в Китае, открыл в Чжунинь округ Динчжеу, и г. Луну после нескольких изменении о доныне остается под названием окружение города Динчжеу», – дейді ғалым (284бет).

	Мойын, шежіре бойынша, Мейрам сопының шөбересі. Мейрамнан – Қуандық, одан – Алтай, Алтайдан – Мойын. Арғын арасында Мойын әйгілі батыр ретінде құрметтелген. Енді осы атаның тұтас ел құрап, Қытай жерінде ірге тепкенін көріп отырмыз. Наньсу округіне айналдырылған мойындар алған қала Хотан тауынан алыс болмауы, Шығыс Түркістан жерінде жатуы осы ержүрек атамыздың Қотан бабасынан қалған жерге иелік еткенін аңғартады.

	Жалпы осы ұлан өңір Көк тауы (Небесные горы), яғни ТяньШаньді қамти отырып Арғұлардың, одан Қотан, Ергүл, Мойынның иелігінде болғандығына дау жоқ, оған тарихи дерек көп. Осы ТяньШаньнің Қашқар округіндегі Аргутагтан бастап өрілуі де тегін емес. Аргу – Арғұ Арғын екені белгілі, тау да соның атымен аталып отыр. ТяньШаньға Арғұарғындар Хан Тәңірі деп ат берген. Мұның сыртында Хотан тауы мен Найман тауы жалғасып жатыр. «Найманьиола, собственно есть название гор, лежащих от Хотана прямо на юге» деп жазады Бичурин аталған еңбегінде. Ал Қотанқарағайды тарихшылар Қотан есіміне байланыстырады. Сонда түбірлес елдердің ата қонысы Қытайға сұғына енгенін көреміз. Олар Хань жерін сол заманда басып алған жоқ, керісінше Қытай туған жерінен біртебірте ығыстырған.



	https://t.me/kzkitap





