	Аманжол Рысмендиев

	ӨРЛЕУ



	Табыс пен бақытқа жетудің нақтыланған заңдылықтары



	Аннотация





	Бұл кітап биік мақсаттарға жетуге ынталанған арманшыл адамдарға бағытбағдар көрсетіп, кемел келешекке жол көрсетеді. Автор өзінің өмірлік тәжірибесімен бөлісе отырып, өнегелі өмірді үндеп, арманның шындыққа айналуына нұсқау беріп, оқырманымен сыр бөлісіп, пікірлеседі. Талғамы биік оқырман бұл кітаптың айрықша қолтаңбасын бірден аңғарып, керегін алып, көңілге түйері сөзсіз.





«Өрлеу» кітабы жайлы оқырман пірлері:




	«Кім болсақ та, кәсіптің қай түрімен айналыссақта әрқайсысымыз өз ісімізде жетістіктерге жетіп, өмірден мол табыстар иеленуге ұмтыламыз. Сол, жетістіктерге, табыстарға бастайтын жол қайда өзі? Бұл сауалынызға жауап алғыңыз келсе, Өрлеуді оқыныз. Өрлеу - шын мәнінде, өмірде табыс пен жетістікке жету жолында жолбасшы болуға лайықты кітап деп ойлаймын.»



	Гүлтас Сайынқызы,

	Назарбаев университетінің професоры,

	педогогика ғылымдарының докторы.



	«Аманжолдың бұл кітабы, өмірімді өзгертемін, тұрмыс-тіршілігімді түзеймін деген барша қауымға ауадай қажетті. Әсіресе, бизнесте биікке көтерілуді ойлаған әр адам «Өрлеу» кітабын оқып, өзін өзі дамыту жолына түсуі шарт.

	«Бизнесті дамыту, табыс психологиясы жайында қазақ тілінде кітаптар жарық көрсе ғой!» деп армандаған ағайындарды қуаныштарымен құттықтаймын!»



	Болат Қыдырәлі,

	«Орифлейм» компаниясының орындаушы директоры



	«Өмірлік жетістіктер, спортағы жетістіктердей шабыттануды, мықты жігерді, еңбектенуді талап етеді. Аманжолдың «Өрлеу» кітабы және мен қатысқан «Өрлеу» семинар-тренигі қоқыныштарымды жеңіп, күрес алаңында көздеген жүлделерімді қанжылауыма көмектесті. «Өрлеу» кітабын оқыңыз, сіз де өз ісіңізде табыстарға жетуге лайықтысыз.»



	Қиса Қабиұлы,

	Спортшы, ТМД- бойынша күрестен чемпион



	«Әр ұлттың өз тілі, өз менталитеті бар. Қазақы менталитетке ыңғайланып жазылған бұл кітап, қазақстандықтардың мақсатына жетуде қолданатын, қолдан тастамас басты құрал болады деп сенемін!

	Табастарға, байлыққа бастар басты баспалдақ өзіңді өзің тұлға ретінде дамытудан басталады. «Өрлеу» кітабы арқылы өзіңізді өзіңіз дамытып, жетістіктеріңіздің санын көбейтуінізге тілектеспін!»



	Марк Алласов,

	Халықаралық дәрежедегі бизнес-тренер,

	MLM- бизнесі бойынша сарапшы – маман.



	Қымбатты оқырман! Өмірде откендеріңізбен, кенткендеріңді сарапқа салу үшін осы кітапты оқып шығыңыз. Егер тұлғалық тұрғыда өскіңіз келсе немесе бизнесте жоғары натижеге жетем десеңіз, табысқа жеткізер кемеңгер ойды осы жерден табасыз.

	Мен 10 жыл бойы тармақты маркетинг жүйесінде еңбек етіп жүрмін. Аманжолдың өткізген семинар-тренингі мен үшін тапсырмас қазына болды. Бойында рухы бар кез-келген жанды шабыттандыратыны сөзсіз.

	Аманжол бауырыма үлкен алғысымды білдірем. Жаста болса, салмағы сары алтындай қазына екенсіз. Мен сізді қазағымның маңдайына біткен жарық жұлдызы дер едім. Сіздей дарынды тұлғалар 100 жылда бір туар демекпін.



	Бейсембаева Марал

	Мэри Кэй Компаниясының

	Аға Зиялы Жетекші Көшбасшысы



	«Жиырма бірінші ғасыр- үлкен мүмкіндіктер ғасыры. Сол мүмкіндіктерді өз пайдама қолданып, армандарыма жетуге ұмтылсам деген әр адамға бұл кітаптың берері мол! Өрлеу кітабы арқылы кәсіпкелердің жаңа толқыны қалыптасып, адамзат тұрмысын жақсартар түрлі жобалар өмір есігін ашарына сенемін.»



	Мейрамгүл Мәдәлі

	Тележүргізуші, табысты продюсер





АЛҒЫ СӨЗ




	Ұлы тұлға болу және табысқа жетіп, халқыңа, айналаңдағы туыс-туғандарыңа пайдаңды тигізу – әр адамның ішкі арманы. Біреулер сол армандарын орындап, жан рахатын сезініп, елінің батасын алып жүрсе, көпшілігіміз арман жолындағы күресте жеңіліс тауып жатамыз. Десе де, мен үшін адам шын кіріссе, болмасты болдырады, іздеген жоғын табады. Тек қана бағыну қажет заңдылықтарға бағынып, мақсатына жету үшін еңбектенуден, окудан, ізденуден жалықпаса болғаны. Табыс пен байлыққа жетудің де өз заңдылықтары бар. Ұстана білсеңіз, көздегеніңізге жетпей қоймайсыз. Бүгінгі таңда табыс, жетістік құпияларын сараптап, үйрететін түрлі семинар-тренингтер жүргізіліп жатырса, кітап дүкендері осы саладағы кітаптармен толығуда. Семинар-тренингтердің де, кітаптардың да түсіне білген адамға берер пайдасы орасан зор. Өкініштісі, сол кітаптардың ішінен қазақы менталитетке ыңғайланып, қазақ тілінде жазылған біреуін таппайсыз. Барлығы шетелдік авторлардың кітабы. Ал жетістіктерге жету өнерін үйрететін семинар-тренингтерге келсек, тағы да сол жағдай. Қанымыз қазақ бола тұра бизнесте және өмірде табыстарға жету жайында қазақ тілінде, ұлттық сана-сезімге икемделіп жазылған кітаптардың болмағанына қатты қынжылатынмын. «Елімізден өрлеу, өркендеу құпияларын саралап, кітап қылып жазатын бір қазақ шықса ғой» деп армандайтынмын. «Шын қалаған адамға, Алла өзі көмектеседі» демекші, арманым орындалып, Аманжол бауырымды кездестірдім. Аманжол – жас болса да қарқыны бөлек, ойы кесек, рухы биік азамат. «Мен өз ісімнің шеберімін» дегенді оның әрбір нәтижелі ісі айтады. Біздің кездесуіміз іскерлік әріптестікке ұласып, «Бал-Бала» компаниясының қызметкерлеріне Аманжол сату өнерінің құпиясы жайында семинар-тренигін жүргізді. Не айтайын, керемет! Семинар-тренингке қатысқан «Бал-бала» Қызметкерлері аз уақыт ішінде үлкен нәтижелерге қол жеткізді. Компания товарының, яғни ойыншықтардың сатылымы көтерілді, сатушыларымыздың жұмысқа деген белсенділігі артты. Әрине, бұл Аманжол баурымның өз саласын терең меңгерген сарапшы-маман екенінің дәлелі деп білемін! Ол – мықты оратор, мотиватор, өзіндік кесек тұлға. Алғашқы ана тіліміздегі бизнес-жаттықтырушы, соның негізін қалушы деп айтсақ та артық болмайды. Ал сіздің мақсатыңыз табысқа жету, ұлы тұлға болу болса, міндетті түрде Аманжолдың табысқа жету саласы бойынша жүргізетін семинар-тренингтеріне қатысыңыз. Ол семинар-тренингтерге қатысу арқылы сіз өз бойыңызда нағыз көшбасшыға лайықты қасиетқабілеттерді дамытасыз. Атап айтсам, икемділік, тапқырлық, тәуекелшілдік және басқа да өмірде өрлеуіңізге көмегі тиетін қабілеттер. Ал енді бар көңілімізді «Өрлеу» кітабына бұрсақ. Аманжол «Алғы сөз жазып беріңізші» деген соң, кітапты алтын уақытымды бөліп оқып шықтым. Әрине, осы уақытқа дейін де табысқа жету, бизнес, шоу-бизнес салалары бойынша біршама кітаптар оқыған едім. Бұл кітаптың бір ерекшелігі – қазақ тілінде, қазақы менталитетке сай жазылғандығы. Тілі жеңіл, балаға да, үлкенге де ұғынықты. Екіншіден, кітаптағы әрбір заңдылық сарапталып, сұрыпталып жазылған. Егерде бұл кітапты өзіңізге өмірлік жолбасшы етіп, үнемі оқып, ішіндегі тапсырмаларды орындап жүрсеңіз, шын мәнінде өміріңізді жағымды жаққа өзгертетініңізге сенімдімін. Неге десеңіз, мен осы күнгі жеткен жетістіктеріме жету үшін бала кезден-ақ Аманжол бауырым кітапқа түсірген табыс заңдылықтарын қолдандым. Қолданып та жүрмін. Тек мен ғана емес, әлем танитын ұлы тұлғалар, миллиардерлер осы кітапта айтылған табыс құпияларын ұстанатыны дәлелденген. «Өз халқына өрлеу жолын көрсетемін» деген Аманжолдың талғамы мен талпынысына темірдей тәртіп, мықты табандылық тілеймін! Бақыт пен байлықтың құны өте қымбат, соны төлеуге дайынсыз ба, Оқырман? Ендеше бұл кітап сіз үшін!



	Қыдырәлі Болман,

	«Дарын»» сыйлығының иегері,

	«Бал-бала» компаниясының директоры, табысты продюссер





Арнаймын




	Бұл кіт апты «Өмірде өрлеймін» дейтінж үрегінде намысы мен жалыны бар, барша қауымға арнаймын. Сондай-ақ мені мәпелеп өсірген, адам болып қалыптасуыма өз тәрбиесін берген аяулы әжем Қалиева Оралханға, ағам Арманға, жеңгем Суфарнаға арнаймын.



	Алғысымды білдіремін



	Кез келген істі бітіруге шалқар шабыт, үлкен күш және көмектесетін адамдар керек емес пе? Бұл кітапты да жалғыз менің еңбегімнің жемісідей алмаймын. Біріншіден, кітаптi жазу барысында өз ой-пікірлерімен бөлісіп, мені қолдап, шабыттандыра білген семинар-тренингт ерімдегі тыңдаушыларыма, кітапың жарнамасымен айналысып, сіздің қолыңызға тиюіне себепші боған «Success Integration» ұжымына шын жүректен ағысымды білдіремін!





КІРІСПЕ




	Армысыз, өмірде өрлеуге, өркендеуге талпынысы бар оқырман! Өзіңіз білетіндей, кез келген адам биіктен көрінуді, табысты болуды іштей армандайды. Бұл жалғаннан ләззат алғысы келіп, «бақыт» деп аталатын кептердің артынан қуып жүргендер қаншама?.. Осы неге біздің қиялымыздағы өмір сүру стиліміз бір бөлек те, шын өмірдегі стиліміз бір бөлек? Бізге, әйтеуір, бір нәрсе жетіспейді. Ақша, денсаулық, махаббат, көтеріңкі көңіл-күй, жақындарымыздың қолдауы, т.б. Себебі неде? Осыған ұқсас сұрақтарға жауап ретінде әрқайсысымыз сылтау етіп бірнеше себебін тауып аламыз. Бірақ ойлана келе жүрегіміздің түбіне үңілер болсақ, ойлаған арман-мақсаттарымызды орындау қолымыздан келетіндігін іштей сеземіз.

	Бізге бір ғана нәрсе керек. Ол – осы уақытқа дейін өзімізді сендіріп келген наным-сенімнен арылып, күнделікті қолдан жасап алған «шеңберден» (рамкадан) шығып, күдік пен қорқынышымызға қарсы әрекет ету. Өз өмірімізге өзіміз 100%-дық жауапкершілік ала отырып, «Телегей табысқа, бас айналдырар бақытқа жету менің қолымнан келеді. Өз тағдырым өз қолымда! Мен табысты, бақытты боламын!» деп нақты шешім қабылдау. Шындығында, армандарымызды орындап, жетістікке жетуімізге кедергі болатын – біздің наным-сенімдеріміз бен ішкі қорқынышымыз. Сол бір қатып қалған ішкі қорқыныштың, алға қадам басуға кедергі болар наным-сенімнің арқасында қаншама идеяның, қаншама жобаның ұрығы шіріп өспеген картоптай ел игілігіне жаратылмай, тіршілігі баянсыз болып жатыр. Дегенмен «Енді не істеуге болады?» деп дабыра жасай көрмеңіз. Қорқынышты жеңудің де, наным-сенімді пайдалы жаққа өзгертудің де өзіндік тәсілдері бар. Егерде сіз өміріңізді жағымды жаққа өзгертуге кедергі болған қорқыныштан, күдіктен арылуды ниет етсеңіз, табысты болуды шын жүрекпен қаласаңыз, осы кітапты арнайы оқып шығыңыз, құрметті оқырман! Кітаптағы әрбір ақыл-кеңес, орындайтын жаттығулар сіздің шығармашылық қырларыңызды ашуға, тұлға ретінде дамуыңызға, бизнесте өсуіңізге, айналаңыздағы адамдармен қарым-қатынасты нығайтып, жақсартуға, жетістікке тез жетуіңізге, ұзын сөздің қысқасы, армандарыңыздың орындалуына көмектеседі.

	Әрине, оқып қана қоймай, түйіндеген ойыңызды кейінге қалдырмай, тез арада іс жүзінде қолдансаңыз! «Оқу бір басқа, оқығаныңды санаңа сіңіріп тоқу бір басқа» деп гректің ұлы ойшылы Аристотель айтқандай, мен сізді «аузымен орақ орып, іс бітірмейтін адам» деп ойламаймын. Олай болған жағдайда бұл кітапты қолыңызға алмас едіңіз. Қолға алған екенсіз, яғни сізде «өзгеремін, жақсы өмір сүремін, жетістікке жетемін» деген ниет бар. Яғни, бұл кітап сіз сияқты өмірде өрлеуге талпынысы бар өр кеуде, өзін ғана емес қоғамды өзгерткісі келетін болашақтың миллионері, миллиордерлері, алып тұлғалары үшін жазылған. Кітаптағы әрбір заңдылық іс жүзінде тәжірибиеден өтіп, миллиондаған адамның жетістікке жетуіне, бақытты болуына көмектескен. Сізге де көмектесетініне сенімім мол!

	Іске сәт! Бұл кітапты оқу барысында ұйқыңыздың келмеуіне, жалқаулығыңыздың «жыныңызға» тимеуіне тілектеспін. Кітаптан алған біліміңізді іс жүзінде пайдаланып, биік-биік белестерден асып, «табыс, бақыт» деп аталатын биік таулардың басына туыңызды тіге бергейсіз! Жетістік пен жеңіске толы күндерде жолыққанша күн жақсы болсын, қадірлі оқырман қауым!



	Аманжол РЫСМЕНДИЕВ,





ӨРЛЕУ




	Бұл өмірде өрлеу —

	Күдіктерге көнбеу.

	Күн сайын оқып, талпынып,

	Өзіңді өзің өңдеу!

	Болған сәтсіз қадамды

	Жігерленіп емдеу.

	Формуласын ұстансаң,

	Табыс деген, білсеңіз,

	«Алгебрадағы теңдеу».





БҰЛ КІТАПТАН ҚАЛАЙША КӨП БІЛІМ АЛУҒА БОЛАТЫНДЫҒЫ ЖАЙЫНДА 6 КЕҢЕС




	1. Кітапты ашып алып «мынаны білемін, мынаны да білем» деп секіріп оқымаңыз. «Ақымақ білем деп ойлайды, ақылды қайталап тереңге бойлайды» деген ұлағатты сөзді естен шығармаңыз. Екіншіден, адамға «мен білемін» деген сөзді жиі қайталаған сайын жаңа ақпаратты қабылдау қиындай бермек. Білгеніңіз жақсы, істегеніңіз тіпті, керемет! Ал тапсырмаларды толық орындап өзгерсеңіз, онда «нұр үстіне нұр», әрине!

	2. Оқу барысында, ұнаған жерлерін қарындашпен немесе мәтіндік маркермен сызып отырыңыз. Сызып белгілеген сөйлемдеріңіз жайлы ойланыңыз. Сізге қалай көмектесе алады?..

	3. Кітаптағы көп ақпаратты есте сақтау үшін ұйықтар алдында немесе таңертеңгі уақытта оқыңыз.

	4. Өзіңізді тәртіпке бағындырып, түсінгеніңізді міндетті түрде тәжірибеде (практикада) қолданыңыз.

	5. Кітапты өз атыңызға арнайы алғандықтан, оқып болған соң басқа біреуге беріп жібермеңіз. Өйткені сізге ақыл керек болған жағдайда бұл кітаптан керекті кеңестер ала аласыз. Ал бізге шабыттандыратын кеңестер ауадай қажет. Сондықтан «Өрлеу» кітабы сіздің жұмыс столыңызда көзге көрініп жатсын.

	6. Кітапты бір жылда үш рет қайталап оқып шығуға тырысыңыз. Қайталау – білімнің анасы.





СІЗ ТАБЫСТЫ ДА БАҚЫТТЫ БОЛУҒА ЖАРАЛҒАНСЫЗ.


	БҰЛ – ЗАҢДЫЛЫҚ




	Әлемде қанша адам бар болса, табыс, өмір, бақыт жайында қалыптасқан сонша ой-пікір, наным-сенім бар. Кімдікі дұрыс, кімдікі бұрыс, ол бізге маңызды емес. Біздің табысқа адал жолмен жетуімізге қандай наным-сенім, ой-пікір көмектеседі, сол маңызды. Өмірлік міндеті жайында да әркім ой өрісінің жеткенінше саралайды. Мен де бір кездері өмірлік міндетім туралы қатты ойға батқан болатынмын. Сол кезден бастап менің өмірім 100%-ға өзгере бастады десем болатын шығар. Маған кім көмектесті дейсіз бе? Кәдімгі «Маса».

	Осыдан біраз жылдар бұрын ауылдағы бақшада ұзынымнан көсіліп алып Кітап оқып жатқанмын. Таза ауа, маңдайға ескен салқын самал, пісіп жерге түсіп жатқан алмалар - барлығы керемет! Осылай табиғатқа сүйсінген ойымды қолыма қонған маса бұзып жіберді. Масаға біраз қарадым да, қанды соруына мүмкіндік бермей, ұшырып жібердім. Бірақ сол маса мені қатты ойға қалдырды. Ойлап қараңызшы, орташа есеппен алғанда кез келген масаның өмірі 24 сағаттан аспайды. Басына бақыт болып берілген жиырма төрт сағаттың ішінде масаның көздеген бір-ақ міндеті бар, ол – біреудің қанын сорып жұмыртқасын қалдыру. Осы бір өмірлік маңызы бар іс үшін масалар 100 пайыздық энергиямен беріліп еңбек етеді емес пе? Әлде сіз қан соруға ерініп тұрған масаны көріп пе едіңіз? Сізді білмеймін, мен жалқау масаны көрген емеспін. Неге десеңіз, ол – олардың міндеті. Ағылшын математигі Альфред Норт Уайтхед: Кез келген адам дамуға және жай ғана жануар болып қалуға қабілетті. Барлығы өзінің қалауына байланысты. Құдай тек жануарларды жасайды. Ал адамды жасайтын адамның өзі!» Бірақ адамзат баласы масадан, жан-жануарлардан санасезімінің жоғарылығымен ерекшеленеді. Яғни, біз ойлауға, сөйлеуге, дамуға қабілеттіміз. Керек дүниемізді жасап та, құрастырып та аламыз, армандап, алдағы мақсатымыз үшін саналы түрде еңбек те ете аламыз. Жалпы қабілеттілігімізде шек жоқ! Сіз менімен келісесіз деп ойлаймын. Бүгінгі ХХІ ғасыр жетістіктері, телефон, ұшақтар, мұхит үстіндегі жасанды материктер, киіп алсаң да адам көзіне көрсетпейтін киімдер – барлығы дерлік адам ойының, адам қабілетінің нәтижесі екені айдан анық. Сол бір керемет «қабілетті адам» бұл өмірге не үшін келіпті өзі? Жаңадан өмірге шырылдап келген нәрестеңіз не үшін туылды? Болашақта жарық дүние есігін ашқалы тұрған нәрестелердің мақсаты қандай? «Рухы бірдің міндеті бір» деп ҚР Президенті Н. Назарбаев айтқандай, өмірге келген әрбір адамның міндеті – өмірді босқа өткізбей дамып, өзінің бар мүмкіндігін пайдаланып, жеткен мақсаттарнан ләззат алып, жаңа мақсатқа талпынып өмір сүру. Яғни, табанды еңбек етіп, табысты болу. Отбасыңа, өзің өмір сүріп отырған қоғамға пайдаңды тигізіп, бақытты болу. Өмір сүріп жүрміз дейміз. Ал «өмір сүру» дегеніміз не өзі? Бұл сұраққа да өзіндік көзқарасыңыз бен жауабыңыз бар екенін білемін. Біздің орталықтың жүргізген сауалнамасы бойынша 100 адамның сексені «Өмір сүру дегеніміз не?» деген сұраққа «Өмір сүру дегеніміз – артыңа ұрпақ қалдырып, бала-шаға өсіріп, оларды үйлендіріп, немере-шөберенің қызығын көру» деп жауап беріпті. Менің тұжырымдауымша, жаман ой-пікір емес. Келісемін, бәрімізде артымызға текті, жүрегінде оты бар ұрпақ қалдырғымыз келеді. Дегенмен де «Ұяда не көрсең, ұшқанда соны ілесің» деп халық даналығы айтқандай, балаңызға жастайынан «жеңімпаз» болуды үйретіп жатырсыз ба? Әлемдік деңгейдегі оқу орындарында біліммен сусындатып, жүрегіне жігер мен шабыт берер сенімдер жүйесімен тәрбиелеп жүрсіз бе? Егер де сіз әлі отбасын құрмаған жас жеткіншек немесе бойжеткен, ер жігіт болсаңыз, керемет үлгілі отбасыңыздың болғанын, бай-қуатты болғаныңызды, жетістігіңізбен жақындарыңызды, ел-жұртыңызды қуантуды армандайсыз ба? Сырттай айқайлап айтпасаңыз да, жүрегіңіздің түбінен «иә» деген жауапты сезетіндеймін. Мүмкін «Аманжол, бақыттың кілті ақшалы болуда, жетістікке жетуде немесе атақты болуда емес қой» деген ойыңыз бар шығар. Иә, сіздікі дұрыс, адам кез келген нәрседен бақыт таба алады. Ләззаттың, қуаныштың барлығы жетістікте, табыста емес шығар. Алайда ақшасыз, жетістікке деген ұмтылыссыз өмірдің мәні болмайтынын да ойлағаныңыз абзал болар. Көз алдыңызға елестетіңізші, дене мүшеңіз сау болмаса, өзіңізді жайлы сезінесіз бе? Әлде жүрегіңізді көзіңізден, асқазаныңызды аяғыңыздан артық деп бағалайсыз ба? Әрине, олай ойламайсыз. Себебі адам бұл өмірден толыққанды ләззат ала білу үшін он екі мүшенің сау болуы міндетті. Соған сай өмірде бір-бірінен бөліп қарауға болмайтын сфера бар. Олар – денсаулық, қарым-қатынас, ақша, рухани даму.

	«Төртеу түгел болса, төбедегі келеді» дегендей, осы 4 сфераны бір-бірінен бөліп жармай, дамытып, басқарып отырғанда ғана адам шын бақыттың, нағыз қуаныштың, мол байлықтың не екiнiн сезінеді.





	Бүкіл әлемдік статистиканың көрсеткіштері бойынша көп отбасылардың айырылысуының 19%-ы ақша жетіспеушіліктен туатын жанжалдардың әсерінен екен. Сонымен қатар ауыратын адамдардың көбісі дерлік кедей отбасынан болатындығы дәлелденген. Ал Д. Карнеги жүргізген зерттеулерге сүйенсек, адамның өмірде биік жетістіктерге жетуінің 20%-ы іскерлік біліміне, 80%-ы қарым-қатынас жасау шеберлігіне байланысты екені анықталған. Ал, менің тұжырымдауымша, нашар көңіл-күймен жүріп адамдармен жақсы қарым-қатынас орната алмаймыз. Көңіл-күй демекші, аурудың 80%-ы көңілкүйдің дұрыс болмауынан туындайды. Үнемі көтеріңкі көңіл-күйде жүру үшін денсаулығымыз мықты болуы керек. Денсаулық мықты болсын десек, жақсы көңіл-күйде жүруге тиістіміз. Көңіл-күйді көтеріп шабыттандыратын – алға қойылған айқын мақсат, соған жетемін деп талпыну, оқу, іздену, даму. Мақсатсыз өмір мәнсіз, мағынасыз, көңілсіз өмір екенін бізге дейін қаншама ұлы адамдар дәлелдеп кеткен. Міне, өздеріңіз көріп отырғандай, адам өмірді мағыналы сүруі үшін мен айтып кеткен 4 сфераның әрқайсысының өзіндік алатын орны бар.





	БАЙЛЫҚ, ДЕНСАУЛЫҚ, МАХАББАТ ТУРАЛЫ АҢЫЗ



	Бір жас келіншек үйінен шығып келе жатып есік алдында өзіне қарама-қарсы тұрған үш баланы көреді. Өзіне таныс емес балаларға келіншек:

	— Мен сіздерді танымай тұрмын, есікте тұрмай үйге кіріңіздер, бізбен кешкі асты бөлісіңіздер. Сосын танысып-біліcе жатармыз, – дейді. Сонда үш жігіттің біреуі:

	— Біз бірге кірмейміз, біреуімізді таңдаңыз, – дейді. Түсінбеген келіншек

	— Неге? – деп сұрайды таңырқап. Сонда қонақ балалардың біреуі сөз бастап, өзінің атын Байлық, екіншісін Денсаулық, үшіншісін Махаббат деп таныстырады. Келіншек үйге балалардың қайсысын кіргізерін білмей үйге кіріп кетеді. Үйге кіре сала естігенінің барлығын толықтай жарына жеткізеді. Жары аз-маз ойланады да:

	— Жарайды, Байлықты кіргізелік, жай-күйімізді жақсартсын, – дейді. Келіншек жарының сөзін құттамай:

	— Қымбаттым, мүмкін денсаулықты кіргізерміз? – дейді. Қыздары болжа Махаббатты кіргізуді өтініп, үйде үшеуара кішігірім тартыс басталып кетеді. Ақырында қыздарының айтқанын тыңдап, үйге Махаббатты кіргізбекші болады. Келіншек далаға қайта шығып:

	— Сіздердің қайсыларыңыз «Махаббат » болсаңыздар, үйге сол кірсін, – дейді. Қонақтардың бірі есікке жақындап еді, екеуі артынан ілесе жүреді. Сонда түкті түсіне алмаған келіншек:

	— Мен Махаббатты ғана шақырдым ғой, ал сіздер неге бірге кірмексіздер? - деп сұрайды. Сонда олар:

	— Егерде сіз Байлықты немесе мені, яғни Денсаулықты шақырсаңыз, қалған екеумiз кiрмей далада қала беретін едік. Бірақ сіздің таңдауыңыз Махаббатқа түсті. Махаббат қайда болса, біз де сондамыз! – деп жауап береді. — Екіншіден, мына біз сіздің үйде мәңгі қалып, әрқайсысымыз өз міндетімізді атқарамыз. Бізді қаншалықты үлкейт емін десеңіздер, ол сіздердің қолдарыңызда. Тек қана бәріміз бірге өсуіміз керек екенін ұмыт пағайсыздар, — дейді. Келіншек ойлана келе оларды үйге кіргізеді.

	Сіз бұл аңыздан біраз ой түйдіңіз деп ойлаймын. Қай жерде өмір сүруге деген талпыныс, өмірге, адамдарға деген махаббат болса, сол жерде сөзсіз жақсы қарым-қатынастың, зор денсаулықтың, мол байлықтың болатыны талассыз ақиқат, шынайы шындық.



	Махаббат, бұл жану екен, өсу екен өркендеп,

	Тұрады екен өлгенінше өміріңді көркемдеп, —



	деп Хосе Мартин айтқандай, адал да таза махаббат - өмірдегі бар қажеттілікті топтастырушы ізгі сезім. Зер салып қарасаңыз, сіз бен біздер болып жоғарыда талқылап өткен өмірдің төрт сферасындағы үйлесімділікті табиғаттың өзінен де кездестіруге болады емес пе? Су, Жер, Ауа, Күн қалай бір-бірімен әдемі үйлесім тауып тұр? Көп емес, бір секундқа жер өз осінен жаңылысса не болатынын көз алдыңызға елестетіп көріңізші? Табиғаттан үйренетін тағы бір құбылыс, ол – табиғаттың тоқтамастан дамып отыруы. Тарихи немесе географиялық зерттеулер нәтижесіне сүйенсек, миллиардтаған жылдардан бері күн өз көлемін қаншалықты ұлғайтқандығына, жер беті қаншама даму сатысынан өткендігіне көз жеткіземіз. Ол жайлы мектеп бағдарламасында да айтылғанын баршамыз білеміз. Табиғат демекші, адам да табиғаттың бір бөлшегі екендігін еске түсіріп отырайық. Яғни, табиғатқа тән даму үрдісі бізге де тән деген сөз. Мысалға алма ағашын алайық. Алма ағашы бойы өсіп, діңгегі жуандаған сайын жемісті мол береді. «Бұл жылы жеміс бердім екен» деп ешқандай ағаш өсуін, жеміс беруін тоқтатпайды. Діңгегі шіріп, өзегі қурап, құламайынша өсуден де, жеміс беруден де шаршамайды. Өйткені табиғаттың заңы солай. Адам да алма ағашы сияқты үнемі дамып, өсуі керек. Сіз рухани және іскерлік біліміңізді көтерген сайын жетістіктерге оңай жетіп, қаржылық жағдайыңызды жақсарта бермексіз. Ағашқа өсу үшін құнарлы жер, су, күн нұры керек болса, сізге білім керек.



	Рухани және іскерлік білім — Тұлға — Әрекет — Сіздің өмірлік тұрмыс жағдайыңыз



	Сіз бақшаңыздағы жеміс ағаштарының мол жеміс бергенін қалайсыз ба? Сізді жыл сайын дәмі тіл үйірер жемістерімен қуантқаны ұнай ма? Сізге ұнасын, ұнамасын, кез келген құнарлы жерде өсіп, таза ауамен, сумен сусындап тұрған ағаш өз жемісін беруден жалықпайды. Бұл – заңдылық. Жемісті ағаштар жер бетіндегі миллиондаған адамды тіршілікке керекті дәрумендерімен қамтамасыз етіп, қаншама адамды қуанышқа бөлейді. Анығырақ айтсақ, өзі өмір сүре отырып, өзгелердің өмір сүруіне көмектеседі. Біз де солай етуге міндеттіміз! Яғни, қаржылық жағдайымызды жақсартып, табысты болып, басқалардың да әдемі, көңілді, жақсы өмір сүруіне жол ашып отыруымыз парыз. Қоғамның, елдің, бүкіл әлемнің дамуына өз ісіміз арқылы үлес қосуымыз керек. Гүлі әдемі гүлді бәріміз жақсы көреміз. Бағасына қарамастан сатып аламыз, күтіп-баптаймыз және т.б. Сіз де гүл секілді «істеген ісіңізге сәйкес бағаланасыз, ісіңіздің сапасына қарай жемісін жейсіз». Мысалы, Билл Гейтс «Майкрософт» программасын ойлап таппағанда ақпарат ағымы бүгінгі күндей жеңіл болатын ба еді? Өзіңіз білетіндей, ХХІ ғасырды компьютерсіз, ал компьютерді «Майкрософтсыз» елестету қиын. Яғни, Билл Гейтс бұл әлемге өзінше бір даму, жаңа екпін, жаңа көзқарас алып келді. Немесе атақты Майкл Джексон өзінің әнінің, биінің арқасында миллиондаған адамға қуаныш, көтеріңкі көңіл-күй сыйлады. Қаншама жүректерде М. Джексон деген аттың өзі әдемі ән мен келіскен бидің символы болып қалды. Менің ойымша, «Әркім өзінде не бар, соны ғана бере алады!»

	Жоғарыда айтылған алып тұлғалар бұл әлемнің дамуына өз үлестерін қосты деп мойындайсыз ба? «Сәлем қандай болса, жауап та сондай!», «Еңбегіңе қарай нәтижең!». Өзінің шығармашылығының, білімінің, еңбегінің көрінісі Билл Гейтстың бүгінгі таңдағы қаржылық жағдайы 40 миллиард болса, Майкл Джексон осы күнге дейін ең гонорары жоғары және ең танымал әнші болып саналды. Егер де сізде жетістіктен жетістікке жетіп, бақыт пен табысты болғыңыз келсе, өз ісіңіздің сапасын, санын көбейтіңіз. Беретініңіз алатыныңызды алты орап кетердей болсын!

	Жан рахаттанатын жетістік, таңғаларлық табыс қашанда болсын екпінді еңбекті қажет етеді. Еңбектің сапасы сіздің рухани біліміңізге байланысты екенін ешқашан естен шығармаңыз. Рухани білімнің өзі іскерлік білім, рухани қасиет деп екіге бөлінеді. Іскерлік білімге сіздің жұмысыңызға қатысты білім қабілетіңіз кірсе, тұлғалық қасиеттерге талаптана білу, еңбекқорлық, шығармашылық, тәуекелшілдік, сабырлылық, төзімділік, шапшаңдылық, т.б. қасиеттер кіреді.



	Арманыма жетем деп шарк ұрасың,

	Сол үшін қабілеттің нарқы басым.

	Адамдық пен адалдық болса бойда,

	Елеулі еңбек етесің халқыңа шын.

	Іскерлік пен тұлғаңыз қосылғанда

	Сонда ғана өрлеуге талпынасың!





	Өрік ағашы алма бермейтіні секілді арман қылған өмір сүру стиліңізге рухани әлеміңіз, наным-сеніміңіз сай келмесе жете алмайсыз. Ал «арманыма жетемін, өзгеремін, дамимын» деп шешім қабылдасаңыз, бұл кітап сізді рухани байытуға, жеңімпазға сай наным-сенім, қабілет, болмыс-бітім қалыптастыруға көмектеседі. Сіз өзіңіз үшін, отбасыңыз үшін, қоғам үшін, өз ісіңіздің көшбасшысы болуға, табысты болуға міндеттісіз! Тағы да қайталаймын, бұл – табиғи заңдылық! Заңға бағынғысы келмей ерінген адам «бақытсыздық, ауру, кедейлік» деп аталатын «түрмеден» бір-ақ шығады. Ал Сіз бақытты және табысты болу үшін аянбай күресу керексіз және тиіссіз! Бұл – заңдылық!





1


	ӨМІРДЕН НЕНІ НАҚТЫ ҚАЛАЙТЫНЫҢЫЗДЫ АНЫҚТАҢЫЗ

	мақсат қою өнері



	Өмірден қалағаныңызды алу үшін сіз ең

	алдымен нені нақты қалайтыныңызды

	анықтап алыңыз.



	Бен Стайн актер, жазушы



	Әрқайсысымыздың жұдырықтай жүрегіміздің түбінде үлкен күш, тылсым шығармашылық қасиеттер бұғып жатыр. Ол күш пен шығармашылық қасиеттер кімге тиесілі дейсіз бе? Мойындасаңыз да, мойындамасаңыз да, ол тек қана сізге тиесілі. Сіздің жүрегіңізде «Мені қашан оятады?» деп тығылып жатқан «жанартауға» тиесілі. Өкінішке орай, ол күшті, ол шығармашыл тұлғаны әке-шешеміздің, достарымыздың, ұстаздарымыздың, өзге де бізге сөзі өтетін үлкен адамдардың айтқанын тыңдап, «тірідей» көміп тастадық десек те болады. Есіңізге түсіріңізші, бала кезіңізде кім болуды армандадыңыз? Қағазға салған болашақ үйіңіз қандай еді? «Е, ол қиял-ғажайып ертегі еді ғой» дейді бір адамдар күрсіне. Бірақ сіз бала кезіңізде алам деген затыңызды жылап та, сұрап та алатын едіңіз ғой. Ешқандай қорқынышсыз, ұялмастан қонақтарға ән айтып, би билеп, «Менің арманым» деп достарыңызға арманыңызды айтып берген сәттер есіңізде қалды деп ойлаймын. Ол уақытта сіз нені нақты қалайтыныңызды біліп, сол мақсатқа жететініңізге сенген едіңіз ғой... Сонымен не болды? Сіз өзгердiңіз. Қалай? Кім үшін? Не үшін? Неге?.. Өйткені сіздің өсе келе естіген сөздеріңіз:

	«Қарағым, қиялдамай жерге түс!», «Бәрі сен ойлағандай емес!», «Сен тек өзіңді ғана ойлайтын менменсің!», «Өзіңді бұлай ұстауды қой да, менің айтқанымды істе!», «Жылаған несі?!», «Сен енді бала емессің!», «Шамаңа қарасаңшы!», «Қияға көп берілме!», «Олар бай, біз кедейміз. Маңдайымызға жазылғанын көреміз де!», т.б. Бала кезімізден жоғарыдағыдай бұйрықты тыңдап өскен біз жүрегіміздегі арманымызды ұмытып, «Қайтсем адамдарға ұнаймын?» деген мақсаттың артынан қуып кеттік. Себебі біз түсіндік! Нені дейсіз бе? Айналадағыларға ұнау үшін не істеу керек екенін ұқтық. Сондықтан болар, нәтижесінде көп нәрсені біз өзімізге ұнамаса да істейміз. Әкеміздің қалауы бойынша экономикалық колледжге түстік. Ақшасы көп мамандықты таңдадық. Бірақ арманымыз басқа еді... Иә, біз жүрегіміздегі үкілеген арманның соңынан жүрудің орнына, айналамызға бейімделе отырып, арманға жету үшін емес, аш қалмау үшін күресуді үйрендік. Неге? Себебі біздің бой түзеп өскен ортамыз солай. Яғни, болашағына сенімсіздікпен қараған ортаға түскен (мына өмірден бейхабар) біз де өз болашағымызға сенімсіздікпен қарап өстік және сенімсіздікпен өмір сүріп жүрміз. Енді арманымызды еске түсіріп, өзгеретін кез келді! Осы





	уақытқа дейін арманымызға жететініңізге, өз бақытыңыз өз қолыңызда екеніне сенбеген шығарсыз. Сіз келіссеңіз, мен сізге көмектесемін! Өзіңізге, арманыңыздың орындалуына деген сеніміңізді арттырамыз! Ол үшін, ең бірінші, арманыңыз жайлы, өмірден нені қалайтыныңыз жайлы ойланыңыз. Өмірдегі басты арманыңыз қандай? Кім болғыңыз келеді? Қанша уақытта қанша ақша тапқыңыз келеді? Қандай жобалар жасағыңыз келеді? Қандай жетістікке жеткіңіз келеді?

	— Денсаулығыңыз бойынша

	— Қарым қатынас бойынша

	— Жұмысыңызда

	— Рухани жағынан



	Адамдарды алдына қойған арман-мақсатына қарай бағалау керек!

	Н.Н. Михлуко Махлай



	Мамандықтың қай саласын таңдасаңыз да жетістікке, табысқа жету үшін бізге ең бірінші арман, айқын мақсат керек. Арман мен мақсатты бөліп қарағанымыз дұрыс болар. Арман, ол – арман, яғни қиялыңыздағы жетістік немесе өмір сүру стилі, «Армансыз адам – қанатсыз құс» демекші, бүгінгі өмірде армансыз адам жоқ десе де болады. Бірақ көп адамның армандары мақсатқа айналмай, арман күйінде қалып қойған. Бәрінің емес, әрине, көбісінің. Арман десе көпшілігіміз орындалмайтын, қол жетпейтін жетістік жайында сөз қозғап жатқандай боламыз. Сондықтан да жоғарыда еске түсірген арманымызды тез арада мақсатқа айналдырғанымыз дұрыс болар еді. Мақсат – белгілі бір уақыт ішінде орындалуы тиіс іс, қол жеткізер жетістік. Арман мен мақсаттың айырмашылығы сонда — арман аспанда болса, мақсат сол аспандағы заттың нақтылануы, яғни белгілі бір уақыт аралығында істелінуі тиісті іске айналуы. «Мен шын мәнінде нені қалаймын?» деп өзіңізге іштей сұрақ қойып көріңізші. Қашан жаныңызға жағатын жауап алғаныңызша осы сұрақты өзіңізге қайталап қоя беріңіз, қоя беріңіз... Біраз уақыттан кейін ой-санамызда бір жауаптар пайда болады. Байқайтын болсаңыз, ойыңыз бен сана-сезіміңіз іске қосылады.



	Мардымды жауап алғыңыз келсе, мардымды сұрақ қойыңыз.

	А. Энштейн



	Менің бизнестегі әріптестерімнің бірі Марк Атласов «Біздің миымыз әлемдегі ең мықты биокомпьютер» деп айтатын еді. Сондықтан біздің ой- санамыз қойылған сұрақтың барлығының жауабын табады десем, сіз таңғалмаңыз. Тек дұрыс сұрақ қоя білуіміз керек. Соныменен негізгі арманымызды анықтау үшін мына бір сұрақтарға жауап беріп көрейік:



	Шын мәнінде өмірден нені қалайсыз? ______________________________



	Кім болғыңыз келеді? _________________________________________



	Арманыңыздағы тұрмыс-жағдайыңыз, қоғамдағы беделіңіздің қандай болғанын армандайсыз? _______________________________________________



	Адамның алдында тұрған арман, айқын мақсат деңгейіне, көлеміне қарай өмірге деген құлшынысты арттырып, әрекетке итермелейді. Сонымен қатар ой-өрістің жақсы жұмыс жасауына әсер етеді.





	Бұл әлемде жалқау адамдар жоқ!

	Тек мақсаттары шабыттандырмайтын адамдар бар.

	Энтони Роббинс



	«Аманжол, неге олай ойлайсыз? Менің мақсатым бар, бірақ еңбектенуге келгенде кей сәттерде ерініп қаламын» деуіңіз мүмкін. Менің жауабым: «Сіздің мақсаттарыңыз әлсіз!». Көп жағдайда менің осындай жауабыма адамдар сенімсіздікпен қарайды. Бірақ мен таусылмайтын күш-қуатым, аз уақыт ішіндегі үлкен жетістіктерім мақсаттарыма байланысты екенін дәлелдеп беремін. Күн сайын мен шаршауды сезінсем де әрекеттенемін. Кеш жатамын. Өзімнің шамам келетін бар мүмкіндікті мақсатыма жету жолында 100%-ға қолдануға тырысамын. Өйткені менің мақсаттарым жүрегімнің қағысын тездетіп, қан айналымымды жылдамдатады, шабыттандырады, күш береді. Қысқасын айтқанда, мен өмірге, мақсатыма ғашықпын! Айтыңызшы, ғашық адам не істейді? Сүйгеніне жету жолында барлық әрекетке барады. Қасында болып құшақтағысы, аймалағысы келеді. Махаббат деген аурумен ауырған адамға сүйіктісіне жету үшін еш нәрсе кедергі бола алмайды. Ал менің махаббатым, менің сүйіктім, ол – менің алға қойған мақсаттарым! Сіз де өзіңізге керек үлкен күшті, шалқытатын шабытты оята аласыз! Тек арманыңызға, мақсатыңызға ессіз ғашық болыңыз. Қаншалықты мақсатыңызға деген махаббатыңыз күшті болса, соншалықты кез келген қиындықты жеңетін энергияға ие боласыз. Яғни, еріншектік деген дүниені мүлдем ұмытасыз. Тренингте кейбір кісілерден «Шын мәнінде менде ешқандай мақсат жоқ!» деген жауапты естіп жатамын. Бұл – адамдардың мақсаттың өзіне қаншалықты әсер ететінінен бейхабар болуы. Адамның ой-санасы әрқашан істеу керек бірнәрсе тауып алады, әйтеуір. Ол рахаттану үшін немесе қиындықтан қашу үшін. Сондықтан, түсінсеңіз, «кез келген адамның мақсаты бар. Ойландыратын бір мәселе – сол мақсаттар қаншалықты үлкен және маңызды. Көпшілік қауымның мақсаты – «ком. услуганы» уақытылы төлеу немесе отбасын тамақпен қамтамасыз ету! Нақтырақ айтсақ, өмірде өрлеу емес, «аш қалмау» маңызды болып табылады. Қалай ойлайсыз, осындай ұсақтүйек мақсаттар сіздің жүрегіңіздегі шабытты, ой-санаңыздағы энергияны оята ала ма? Шамасы, жоқ! Сіз бен бізге есте сақтайтын бір мәселе – кез келген мақсат бізге белгілі бір деңгейде әсер етеді. Шабыттандырып, әрекетке итермелейді. Немесе уақыт өткізу үшін теледидарға сүйрейді. Егерде біз ішімізде бұғып жатқан мүмкіндіктерімізді сыртқа шығарғымыз келсе, үлкен және маңызды мақсат табуымыз керек. Үлкен мақсат көкірегіміздің түбінде, шексіз қабілет пен таусылмас энергияны игеруге көмектеседі. Есіңізде болсын, күнделіктегі күйбең тіршілік бізден толыққанды күш-қуатты, қабілетті талап етпейді:



	Үлкен Адам болу үшін ғаламда,

	Үлкен бақыт табу үшін ғаламда,

	Үлкен болып қалу үшін ғаламда,

	Үлкен арман керек екен адамға.

	М. Шаханов



	Біз алғаш рет үлкен мақсат қойғанда сол мақсатқа жету қолымыздан келетініне сенбейміз. Мақсат қою алдында мақсатыңыздың маңыздылығына көп көңіл бөлуіңізді сұраймын. «Жетемін» деп талаптанған мақсатыңыз сізді шабыттандыратындай, энергия беретіндей болуы тиісті. Өз басыма келер болсам, кейбір мақсаттар басында мүмкін емес сияқты көрінсе де, мүмкін екені жайындағы азғантай ойдың өзі қатты толқытады, шабыттандырады. Анда-санда қойған мақсаттарыма таңырқай қарап, «Бұл мақсат шынымен менікі ме?» дейтін кездерім болады. Үлкен мақсаттарымызға қарап шабыттану үшін ол мақсатқа жету біздің қолымыздан келе ме, келмей ме деп бас қатырып керек те емес. Ең басты мәселе – алға қарай жүре беріңіз.





	КӨРІНБЕЙТІНДЕРДІҢ КӨРІНЕТІНДЕРГЕ АЙНАЛУЫ



	Ал қазір айналаңызға қараңызшы. Не көріп тұрсыз? Сіз отырған диван немесе мініп жүрген машина қайдан пайда болды? Аспаннан салбырап түсті ме, әлде өзінен өзі пайда болды ма? Әрине, жоқ! Біз көріп, ұстап жүрген заттардың барлығы бір уақыттарда бір адамдардың идеяларынан басталған. Осыдан жиырма жыл бұрын сізге біреу келіп, «Болашақта «ұялы телефон» деген құрал болады, бұл құралды қолыңызға алып керек адаммен сөйлесе аласыз» десе сенер ме едіңіз? Сіз сенбесеңіз де, өз арманына, өз идеясына сене білгендердің арқасында біз бүгінгі өмірді компьютерсіз, интернетсіз, телефонсыз елестете алмайтын халге жеттік. Шындап келгенде, сіз де, мен де бір адамдардың идеясының, мақсатының күшімен өмірге келдік емес пе? Биіктігі таңқалдыратын зәулім үйлер, жүзден де жүйрік ұшақтар – бәрі баяғыда белгілі өнертапқыштардың қиялынан, ойынан туған туынды екені айдан анық.



	Кез келген зат екі рет пайда болады:

	Бірінші – адамның ойында, екінші – өмірде!

	Томос Альфа Эдисон



	Сондықтан өткен-кеткен тәжірибеңізге, айналаңыздағы адамдарға қарап, «Мен не қиялдап жүрмін, «жерге түсейін» деп жүрмеңіз. Сіз қазір жаңа өмір бастаудасыз, арманыңызға тік қарап, сол арманға сенуге, жету үшін күресуге міндеттісіз! Ең бастысы ойыңызда бар, ойда пайда болған арман-мақсат көп кешікпей әрекеттенсеңіз, шындыққа айналатынын ұмытпағайсыз! Қойылған мақсат – көрінбейтіндердің көрінетіндерге айналуындағы темірқазық, кез келген өмірдегі табысқа жетелейтін фундамент.





	КЕЗ КЕЛГЕН МАҚСАТТЫ ҚАҒАЗҒА ТҮСІРІП ОТЫРЫҢЫЗ!



	Өткен жылдардың бірінде АҚШ-тағы Гарвард атындағы университеттің ғалымдары төмендегідей, яғни адамзат үшін үлкен маңызға ие болатын тәжірибе жұмысын жүргізіпті. Бір курста оқитын 100 студентті сырттай психологиялық тұрғыдан бақылауға алады. Студенттердің 3%-ы алға мақсат қойып, сол мақсаттарын қағазға түсіріп, жету үшін талаптанып жүретін болған. 10%-ы болса арман-мақсаттарын қағазға жазбастан, тек ойында ұстап, қалған 87%-ы арман-мақсатты ескерместен күнделікті күйбең тіршіліктен ары аспайтыны анықталған екен. Бақылау тәжірибесінің қорытындысын ғалымдар 10 жылдан кейін барып жариялаған. Нәтижесінде мақсаттарын «құдайдың құтты күні» қағазға түсіруден шаршамаған студенттер 10 жылдың ішінде 87%ды есептемегенде мақсаттарын ойында ұстайтын әріптестеріне қарағанда 60100%-ға табысты болып, өз салаларында жеңістерге жетіп, биіктерді бағындырыпты. Жоғарыдағы тәжірибе қорытындысына сүйене келе мен сізді шаршамай, шашырамай арман-мақсаттарыңызды қағазға түсіріп отыруға шақырамын. Ойдағы арман-мақсаттың шабыт бар кезде тез арада қағазға түсуі көрінбейтіннің көрінетінге айналуындағы үлкен маңызға ие қадамдарының бірі болып табылады. Сондықтан өмірдің қай саласынан болсын алға үлкен мақсат қойып, ойдағы мақсатты тез арада қағазға түсіріңіз.





	ДӘЛ ҚАЗІР БІРІНШІ ҚАДАМДЫ БАСТАҢЫЗ



	Кітаптың бас жағында айтып кеткенімдей, өмірдің 4 сферасын алайық. Әр сфераның өзіндік алмастыруға келмейтін орны бар екенін ұғына алдыңыз деп сенемін. Сонымен:



	1.Рухани дамуға қатысы бар мақсаттар

	2. Отбасымызға, қарым-қатынасқа қатысы бар мақсаттар

	3. Денсаулығымызға қатысы бар мақсаттар

	4. Қаржы саласына, бизнесімізге, жұмысымызға қатысты мақсаттар.



	Әр сфераға ерінбей уақыт бөліп, ойлана келе мақсаттарыңызды қағаз бетіне түсіріңіз. Тезірек жазыңыз, қаламды тоқтатып, жазғаныңызға көңіл аудармайақ қойыңыз. Өзіңізге іштей «Мен не нәрсеге талпынатын едім, егерде мен үшін сәтсіздік деген атауымен жоқ болса» деген сұрақты қоя отырып, ойыңызға қандай арман, мақсат түседі, бәрін қағазға жаза беріңіз. Бала кезіңізді еске түсіріп, арманыңызды жазып жатқан қағазды «шексіз не жазсаң, соның бәрін орындай беретін» «алтын балық» деп есептесеңіз де болады.



	Көрпеңе қарай көсіліп керек емес, көрпеңіз ұнамай ма, ұйықтамасаңыз да еңбек етіп, ұзын көрпе сатып алып, «нормально» ұйықтаңыз.

	Аманжол РЫСМЕНДИЕВ





	РУХАНИ ДАМУҒА АРНАЛҒАН МАҚСАТТАР



	1-қадам. Бұл сала бойынша мақсаттарыңызды (кітаптағы арнайы орын жетіспесе) жеке дәптерге жазыңыз. Өзіңіздің жеке тұлғаңызда нені дамытқыңыз келеді, барлығын жазыңыз. Ой-өрісіңіздің дамуына қатысты мақсатыңыз қандай? Қосымша бір тіл үйренгіңіз келе ме? Мүмкін сіз рухани әлеміңізді рахатқа бөлейтін қасиетті жерлерге барғыңыз келіп жүрген шығар? Ал сіз мықты шешен (оратор) болсаңыз, қаншалықты жетістікке жете алар едіңіз? Алдағы бес минуттың ішінде рухани әлеміңізді рахатқа бөлей алатын қандай мақсат ойыңызға келеді, бәрін жазыңыз. «Ақымақ немесе кішкентай бала сияқты не істеп отырмын» деп қорықпаңыз. Төменде сіздің мақсат қоюыңызға көмектесе алатын сұрақтар тізімі көрсетілген. Қарап болғаннан соң, міндетті түрде мақсаттарды жазу жұмысына кірісіңіз. Сіз не нәрсені үйренгіңіз келеді? Мінезіңіздің қай қырларын дамытуды қалайсыз? Кім болғыңыз келеді? Сахнаға шығудағы қорқынышыңыздан арылғыңыз келе ме? Іскерлік тұрғыдан қандай өнерді, қабілетті меңгергіңіз келеді? Сату өнеріше? Келісімшарт жасай білу? Командамен жұмыс жасау? Домбырада ойнау? Би билеу? Өз салаңыз бойынша алдыңғы қатарлы маман болу үшін сіз қандай қабілеттерді өз бойыңызда дамыту керексіз? Мүмкін көптен бері өлең шығаруды немесе кітап жазуды үйренгіңіз келіп жүрген шығар? Ал миллионер болу құпиясы сізді қызықтыра ма?

	Рухани дамуға арналған мақсаттарыңыздың тізімі: ________________________________________________________________________________________________________________



	2-қадам. Енді сізде рухани дамуға арналған мақсаттардың тізімі бар. Келесі көңіл бөлетін мәселе: қай мақсатқа қашан жеткіңіз келеді? Бұл жерде де қалай жетемін деген сұраққа көп ойланып, ой тұңғиығына сүңгудің керегі жоқ. Жәй ғана әр мақсатқа өзінше бір нақты уақыт белгілеңіз. Есіңізде болса, мақсат дегеніміз – аспандағы арманның белгілі бір уақыт ішінде істелінуі керекті іске айналуы. Мақсатыңыздың маңыздылығына қарай «осы уақытта жетемін» деп шешім қабылдап, әр мақсаттың қасына қай уақытта жеткіңіз келеді, сол уақытты жазыңыз.



	3-қадам. Ал енді жазған мақсаттарыңыздың ішінен маңызды деген біреуін таңдап алыңыз да, мына бір сұрақтарға жауап беріп көріңізші. Бұл мақсатты не үшін қойдыңыз? Не үшін осы мақсатқа жету өте маңызды деп ойлайсыз? Мақсатыңызға жетсеңіз, өміріңіз қаншалықты өзгереді? Ал жете алмай қалсаңыз, не жоғалтасыз? Не үшін және кім үшін бұл мақсатқа жету керексіз? Дәл қазір бір-екі минут уақыт бөліп, осы сұрақтарға жауап беріп көріңізші. Жалпы менің мақсат қою жөнінен көп жылдан бері түсінгенім: қаншалықты менде «не үшін?» және «Кім үшін?» деген сұрақ көп болса, мен соншалықты сол мақсатқа жетуге талпынамын. Екінші мәселе, мақсатыма жетсем, өміріме қандай жағымды өзгеріс болады? Әрине, мен өміріме қуаныш пен бақытты көбейтетін мақсатты армандаймын. Мақсатқа жету үшін жігер мен шабыт керек, ал орындалған мақсаттың беретін жан рахатын ойлаған сайын, шабыттанып, тез арада жету жолдарын қарастырасыз.



	Қарым-қатынасқа, отбасыңызға қатысты мақсаттар



	1-қадам. Қарым-қатынас, отбасыңыз бойынша не нәрсені жақсартқыңыз келеді, барлығын жазыңыз. Кіммен дос болғыңыз келеді? Жарыңызды қалай қуантқыңыз келеді? Кіммен қарым-қатынасыңызды жақсартқыңыз келеді, балаңызбен, әйеліңізбен, күйеуіңізбен, досыңызбен, мүмкін, әжеңізбен немесе атаңызбен? Айналадағы әріптестерімді түсіну үшін не істеу керекпін? Ренжуді қою ма? Айқайлаудан бойды алшақ ұстау? Тергеуден бұрын түсіну? Үнемі жақсы көңіл-күйде жүру ме? Олар мені не үшін жақсы көреді? Қалайша жақсы тыңдаушы, жақсы әңгіме айтушы болуға болады? Психологияны оқу? Сабырлылық сақтау?

	Қарым-қатынасқа, қатысты мақсаттар тізімі: ____________________________________________________________________________________________________________________



	2-қадам. Мақсатыңыз анықталып болса, әрқайсысын қай уақытта жеткізгіңіз келеді, уақытты белгілеңіз. Бір апта, бір жыл, т.б.



	3-қадам. Ішінен маңызды деген біреуін таңдап алыңыз. Не үшін, кім үшін осы мақсатқа жетуіңіз керек? Осы мақсатқа жетсеңіз, қаншалықты деңгейде тасыңыз өрге домалайды, қаншалықты деңгейде жан рахатын сезінесіз?



	Денсаулығымызға қатысты мақсаттар



	Ұлы мақсаттар үлкен энергияны талап етеді. Ал сіздің денсаулығыңыздың күші, сапасы қаншалықты деңгейде? Өзгелерді «жандыра» алатын энергия, күш-қуат, жігер сізде бар ма? Әлде өзгелердің энергиясымен өмір сүріп жүрсіз бе? Өмірдегі қадам алысыңыз жүрегіңіздің қағысына байланысты екенін ұмытпағайсыз.



	1-қадам. Денсаулығыңызды жақсартуға арналған мақсаттарыңызды қағазға түсіріңіз. Ұсақ-түйек деп бөлмей, ойға не келеді, соның бәрін жазыңыз. Денсаулығыңыздың қай жерін «ремонттау» керек? Бастағы нерв талшықтарын? Бүйрек? Жүрек? Бұлшықеттер? Тіс, т.б? Үнемі энергиялы болу үшін не істеу керек? Спортпен айналысу? Медитация? Дәрумендер қабылдау? Дұрыс тамақтану? Фитнес клубқа жазылу? Дұрыс режиммен демалу? Денемді армандағыдай ету үшін не істеуім қажет? Гимнастикаға жазылу? Диета ұстау?



	Денсаулығымызға қатысты мақсаттар тізімі: ____________________________________________________________________________________________________________________



	2-қадам. Мақсаттардың маңыздылығына қарай белгілі бір уақыт белгілеп, «сол уақытқа дейін жетемін» деп өзіңізге тапсырма алыңыз. Табыс дегеніміз – үлгере білу.



	3-қадам. Денсаулығыңызды не үшін, кім үшін жақсартпақсыз? Үнемі қуанып, энергиямен жүргеннің пайдасы қандай? Спорт кешеніне күнделікті жаттығуға барғаннан не ұтасыз?



	Қаржы саласына, жұмысқа, бизнеске қатысты мақсаттар



	Өмір ақшамен немесе жұмыспен өлшенбейді. Десе де, қоғамға өз ісіңіздің шебері болмасаңыз, керегіңіз шамалы. Денсаулық үшін де, қарым-қатынас үшін де, рухани даму үшін де ақша керек. Ал ақша табу үшін айтып кеткен үшеуі жоғары деңгейде болуы парыз.

	1-қадам. Жұмысыңызға, бизнесіңізге тиесілі арман-мақсаттардың бәрін қағазға түсіріңіз.

	Қаншалықты ақшалы азамат болғыңыз келеді? Бизнесіңізде қандай деңгейге жеткіңіз келеді? Ісіңізді қаншалықты кең ауқымда жүргізуді қалайсыз? Қанша ақша тапқыңыз келеді? Жылына 10000 доллар? 20000 доллор? 50000 доллар? 100000 доллар? Әлде санауға шамаңыз жетпейтіндей көп пе? Өзіңіз істеп жүрген компаниядағы мақсатыңыз қандай? Командаңыздың әлем бойынша дамығанын қалайсыз ба? Өз салаңызда алдыңғы қатарлы сарапшы маман болғыңыз келеді ме? Таза пайданың қалай келгенін қалайсыз? Қашан бизнесіңіз сізсіз жұмыс істейді? Жұмыс жасамай-ақ инвестициядан қандай кіріс көлемін алғыңыз келеді? Қанша жасыңызда қаржылық тәуелсіздікке жеткіңіз келеді? Зейнетақы қорына зейнет жасына дейін қанша ақша аударғыңыз келеді? Өміріңізді қанша ақшаға сақтандырғыңыз келеді?



	Қаржы саласына, жұмысқа, бизнеске қатысты мақсаттар тізімі: ____________________________________________________________________________________________________________________



	2-қадам. Мақсат-мұраттарыңызды жазып болсаңыз, әдеттегідей әрқайсысына уақыт белгілеңіз. Бір жылда жетуім мүмкін десеңіз, онда қасына 1 жыл, 3 жылда жетемін деп тұжырымдасаңыз, қасына 3 жыл деп белгілеңіз. Есте ұстаңыз: мақсаттың уақытын ойланып жаздыңыз ба немесе ойланбай жаздыңыз ба, ол маңызды емес. Қаншалықты мақсатыңыздың алдында жауапкершілік аласыз, қаншалықты мақсатыңызға ғашықсыз, сол маңызды.



	3-қадам. Жазған мақсаттарыңызды ішінен өте маңызды деген біреуін таңдап алыңыз да, өзіңізге сұрақ қойыңыз. «Мен бұл мақсатқа не үшін, кім үшін жету керекпін? Бұл мақсатқа жету мен үшін қаншалықты маңызды? Мақсатыма өзiм белгілеген уақытта жетсем өмірім, жан дүнием қаншалықты өзгереді?». Орындалған мақсатыңыздың беретін пайдасы мен маңыздылығы қандай деңгейде, сондай деңгейде шабыттанасыз. Сондықтан не үшін жету керекпін деген сұраққа берер жауабыңыз көп болуы керек.



	Бәрі ең бірінші қиялдаудан басталады.

	Напалеон Хилл



	Өміріңізге мағына беретін өмірдің төрт облысынан мақсаттарыңызды белгілеп алғаныңызға шын жүректен қуаныштымын. Себебі бұл бөлімнің басында айтылғандай, сіз бен бізге ең керегі шабыттандыратын, әрекетке итермелейтін айқын мақсаттар. Сол жүрегіңізді толқытып бара жатқан арманмақсаттарыңыздың сөзбен белгілеген уақыт ішінде орындалғанын қатты қалайсыз ба? Қаласаңыз, кітапты ары қарай оқи беруді жалғастыра беріңіз. Алдағы бөлімдерден қойған мақсатқа жету үшін не істеу керек екеніміз жайында сөз қозғаймыз.





	АРМАНЫҢНЫҢ ОРЫНДАЛҒАНЫН АУАДАЙ ҚАЖЕТ ЕТУ КЕРЕКСІҢ



	Күндердің бір күнінде ой құшағыңда отырған ұстазына шәкірті маңызды бір сұрақпен келеді. — Ұстаз, айтыңызшы, арман-мақсатыма жету үшін не істеу керекпін? Ұстазы біраз ойланады да, шәкіртiн өзен жағасына алып барады. Шәкіртінің басын мойнына дейін суға батырып тұрып, қайта жібереді. - Судың астында нені қаладың? – дейді шәкіртіне сұраулы жүзбен. Шәкірті болса: - Арманымның орындалғанын қаладым, – деп жауап береді. Ұстазы шәкіртінің басын қайта суға тығады. Бірақ бұл жолы шәкіртішің басын суда ұзақ ұстайды. Дем жетпей тұншығуға аз-маз қалғанда ғана күшпен ұстап тұрған қолын жібереді. Судан басын жұлып алған шәкіртінен ұстазы: — Енді су астында нені қатты қаладың? – деп сұрайды. Шәкірті болса: - Ауаны, ауаны, - деп жауап береді. Ұстазы шәкіртіне қарап: - Су астыңда ауаны қатты қалағандай, арманыңның орындалуын да қатты қалау керексің, - деп маңызды сұрақтың жауабын айтады.

	Мен де сізге қойған мақсаттарыңызға уақытында жетуді ауадай қажет етеді деп сенемін. Ал енді сізбен бірге алға қойған мақсаттарға жету үшін өзімізді күнделікті шабыттандырып, кезіккен қиындыққа мойымай жігерлендіріп отыруға көмектесетін тәсілдердің әр тараптандырылған түрлері көрсетілген кітаптың келесі бөліміне өтейік.





2


	ӨЗІҢДІ МАҚСАТЫҢА ЖЕТУ ЖОЛЫНДА ШАБЫТТАНДЫРА БІЛУДІҢ ӘР ТАРАПТАНДЫРЫЛҒАН МЕТОДИКАСЫ



	Том, том кітап жазу үшін де, зәулім сарай салу

	үшін де сол іске итермелейтін үлкен шабыт керек!

	И.С. Тургенев



	Шабыт – жалқаулардың үйіне бас сұқпайтын тәкаппар ару!

	П.И. Чайковский



	Оларды итермелеген күшке, желтоқсанның қар боратқан қара суығы, өкіметтің шексіз қатыгездігі де кедергі бола алмады. Шыбын жандарын шүберекке түйген жастардың ой-мақсаты, рухы бір еді. Менің нені меңзеп тұрғанымды сезіп тұрған шығарсыз. Әрине, бұл тек Қазақстанның ғана тәуелсіздігіне емес, өзге де мемлекеттердің еркіндік алып, жеке мемлекет болуына мұрындық болған – 1986 жылдың желтоқсан оқиғасы. Соншалықты деңгейде жүректеріндегі күдік пен қорқынышты сейілтіп, қыстың қара суығын елетпей, жастарды көтеріліске шығуға итермелеген, шабыттандырған ол қандай күш? Сонымен қатар бір адамның өмір бойғы сүрген өмірін, істеген ісін, ішкі құндылықтарын 4 томдық қалың кітап қылып қағаз бетінде қара сөзбен өрбіткен Мұхтар Әуезовке не әсер етті? Егерде Абай жолын оқыған болсаңыз, менің ойымда түсінерсіз. Қалың кітап жазу емес, елу беттік бір шығарманы аяғына дейін оқып бітіруге ерініп, төзімі жетпейтіндер қаншама?! Иә, бәріміз де үлкен жетістіктерді көргенде сол жетістіктің өзегі іспеттес болған еңбекке көңіл бөлеміз. Бірақ сол үлкен еңбекке, әрекетке қандай күш, қандай шабыт себепші болғаны жайында ойланбаймыз десем де болатын шығар. Күш демекші, 1986 жылғы көтеріліске шыққан жастарды көтеріліске шығуға, М. Әуезовты «Абай жолы» эпопеясын жазуға итермелеген ортақ шабыт, ортақ күштер. Ол – «Қорлық пен Жан рахаты». Желтоқсандық жастар неге көтеріліске шықты дейсіз бе? Біріншіден, қазаққа қазақ емес орыс ұлтының басшы болғанына намыстану, «қорлану» болса, екіншіден, тәуелсіздік таңының беретін еркіндігіне, «жан рахатына» деген талпыныс. М. Әуезов те қалың елге ғибрат беретін Абай Құнанбайұлының ұлылығын дәріптер ұлы еңбектен «жан рахатын» сезінгісі келді. Айтыңызшы, сіздің еңбегіңіз көп адамға көмектесетін болса, сізге және өзгелердің жақсы өмір сүруіне мүмкіндік беретін болса, сол еңбегіңізден «жан рахатын» сезіне алатын ба едіңіз? Ал сізді ешкім сыйламайтын болса, денсаулығыңыз нашар болса, осындай деңгейіңізге намыстанбай, қорланбай, «өзгелерді кінәлап» жүре бересіз бе? Әлде намысыңызды қайрап, қайтсеңіз де қорланбаудың жолын іздейсіз бе? Жауабын айтпасаңыз да, табиғатынан кез келген адам қиындық пен қорланудан қашып, өмірден мейлінше көп ләззат алуға тырысады.



	Бақыт – істеген ісіңнің жемісін жеп рахаттану.

	Лена Есболқызы, ҚР еңбегі сіңген ұстаз



	Менің де осы салаға түсіп, мойындаған халықаралық бизнес-тренер, мотиватор болуыма итермелеген күш «Қорлану мен жан рахаты» болып табылады. 3 жасымда анам мен әкем айырылысып, қарындасым, анам - үшеуміз нағашы әжемнің қолында тұрдық. Анам еш жерде жұмыс істемейтіндіктен, тек әжеміздің зейнетақысына күн көрдік. Ақша жетіспегендіктен қандай дұрыс киім болсын?! Мектепке анамның інісінен қалған ескі-құсқы киімдерді киетінмін. Қасымдағы достарым заман талабына сай киініп жүргенде менің осылай жүргенім намысыма тиетін. Өз қатарымнан қалыспай киініп жүруге барымды салатынмын. Өзге балалар жазда демалыс орындарына барып демалып, ойнап-күліп жүргенде мен ала жаздай күзде сабаққа керекті қалам-дәптерді, киім-кешегімді алу үшін бөтелке, алюминий жинап, сататынмын. Тірлікке ерте араласуымды ойласам, мәз бола, ризашылықпен қарайтын кедейшілік, ақша жетіспеушілік себепші болды. Алматыға келіп оқуға түскенде де жұмыс пен оқуды қатар алып жүрдім. Біздің оқу орны орналасқан жердің айналасы үлкен коттедждерге толы еді. Өзіммен қатарлы балалар қымбат машиналармен арлы-берлі өтетін. Осындай үй мен машинамның жоқтығына кейде қынжылсам, кейде қызыға қарап, сол өмір сүру стиліне тез арада жету үшін талмай еңбектенетінмін. «Еңбек етсең емерсің, жалықпасаң жеңерсің» деп халық даналары айтқандай, арман болған өмір сүру стиліне де, атақ-абыройға да қол жеткіздім. Егерде кедей болып жүргеніме намыстанбасам, өмірдің биігіне шығуға талпынып, жетістік пен табыстың беретін жан рахатын аңсамасам, қарапайым біреу болып жүре беретін едім. Бұл кітапты жазудағы мақсатым да адамдарға көмектесу, жетістікке, табысқа жетуіне жол ашу. Еңбегімнің жемісін жеп, «Аманжол, сіздің кітабыңыз менің өзімді, өмірімді жағымды жаққа өзгертуге көмектесті» деген оқырманымның жылы лебізін, тілек хаттарын оқып рахаттану. Машинаның қорғаушы күші бензин болса, сол бензин iспеттес болып, «Қорлық пен жан рахаты» адамды қоздырады, қозғайды, әрекеттендіреді. Сіз бен біз не істесек те, қорлықтан, қиындықтан қашу үшін немесе мақсатыңызға жетіп жан рахатын сезіну үшін істейміз.



	Табыс құпиясы біздің қорлану мен жан рахатын» қаншалықты тиімді қолдануымызға байланысты.

	Энтони Роббинс





	Көңіл бөлудің күші



	Көпшілігіміздің өзгергіміз келеді, бірақ өзімізді әрекетке итермелей алмаймыз. Содан кейін әрекет ету керек екенін білсек те, әрекетті бастап кете алмағанымызға қиналамыз, «жынданамыз», қажимыз, т.б. Себебі неде? Себебі біз түсінбестікпен істің себебіне мән берместен салдарды, яғни әрекетті өзгерткіміз келеді. Мысалға, бәріміздің табысты болғымыз келеді, біз не үшін табысқа жету жолында бәріміз 100%-ға беріліп әрекеттенбейміз?

	Мүмкін фигураңызды көптен бері әдемі қылып өзгерткіңіз келген шығар, бірақ диета сақтауға, таңғы жаттығуға келгенде ерініп қаласыз. Неге? Не үшін? Не себепті? Істің мәнісі не нәрсеге көңіл бөлетінімізде жатыр. Мақсатқа жету жолындағы қиындықтарға әлде орындалған арман-мақсаттың беретін жан рахаты ма? Табысты болу үшін талмай еңбек етіп, кітап оқып, өзіңізді тәртіпке бағындыру керексіз. Оңай болады деп айта алмаймын. Дегенмен табысқа, байлыққа қол жеткізу дегеніміз керемет сезім. Біріншіден, мейрамханадағы менюді арабша оқуды қоясыз. Екіншіден, достарыңызға, отбасыңызға, жақындарыңызға көмектесе аласыз. Үшіншіден, атақ-абыройға, сый құрметке ие боласыз. Төртіншіден, өзіңізді өзіңіз бағалап бастайсыз. Бесіншіден, жыл сайын әлемдік саяхат жасап, жақсы жерлерде демала аласыз. Толыққанды өмір сүресіз Алтыншыдан, бір уақытта арман болған өмір сүру стиліне қол жеткізгеніңізге мәз болып, жан рахатын сезінесіз. Айта берсек көп қой, кез келген орындалған мақсат сіз ойлағаннан қарағанда көп мүмкіндік, терең ләззат тарту етеді. Сондықтан өзіңізді өзіңіз шабыттандырып, жігерлендіріп отыру үшін мақсатыңызға жету жолындағы қиындықтарға емес, жеткен мақсаттың беретін мүмкіндігіне, жан рахатына көп көңіл бөліңіз. Ал енді өзіңізге қараңызшы, бүгінгі өміріңізге ризасыз ба? «Істеу керек еді», «Келесі жылға дейін істеймін» деген өтірік жауапкершіліктерден жалыққан жоқсыз ба? Арманы бойынша өмір сүрген өзіңіз қатарлы адамдардан қай жеріңіз кем? Әлде олардың жеті қолы, сегіз аяғы бар ма? Әрине, «оның жоғарыда көкесі бар», «туғанынан талантты еді», «оның жолы болғыш» деген ойлармен өзіміздің әрекетсіздігімізді ақтағанымызбен де «бәрібір жүрегіміздің түбінде ол адамдардың бізден ешқандай да артықшылығы жоқтығын, кінә өзімізде екенін сеземіз ғой. Айтыңызшы, болашақта балаңыз немесе немереңіз «Папа, мама біз неге кедейміз? Мен неге жақсы оқу орнында оқымадым? Не себепті бізде төрт этажды үлкен үй жоқ?» десе, не деп жауап бересіз. Тағы да құдайдан бастап, бәрін кіналайсыз ба?



	Ең үлкен «қорлық» — өзіңнің әрекетсіздігіңе өзгелерді кінәлау.

	А. Рысмендиев



	«Ақша жетіспеушілік», «Денсаулықтың болмауы, көңіл-күйдің төмен болуы», «Менюдің арабша оқылуы» жалғаса бермек, егерде сіз осылай намыстанбай жүре берсеңіз. «Сіз жиып алған артық салмақ», «Бітпейтін шаршау», «Қатпарлы киімдер» жалғаса бермек, сіз қашан диета ұстауды, кешенді жаттығуды бастамайынша. Сізге керегі – қазіргі қорлықтан бас тартып, намысыңызды қайрай «Болар, жетер енді! Бүгіннен бастап мақсатыма жету үшін 100 пайызға беріліп еңбек етемін» деген жауапкершілік. Сенсеңіз, бұл кітапты мен бір айда жазып бітірдім. Бірақ бір жыл бұрын кіріспесін жазып бастағанмын. «Қолымнан келеді ме, келмейді ме?» деп көп ойланып жүрдім. «Қашан бітеді?» деп сұрағандарға «Кітап жазу оңай деймісің?», «Қолымнан келмей жүр» деген сылтаулармен өзімді өзім алдап келдім. Бірақ бір күні өзімнің әрекетсіздігіме жыным келіп, «Бұл кітапты бітірудің орнына мен неге бейшара болып, ылбырап-жылбырап жүрмін осы» деп өз-өзіме сұрақ қойдым. Ойлана келсек, «үш айда жазып бітіремін, бітірмесем... Жоқ, бітіремін» деп шешім қабылдадым. Сол уақыттан бастап күнде өзімді жігерлендіріп, шабыттандырып, шаршағаныма мән берместен жазуға кірістім. Нәтижесі қолыңызда.



	Қозғаушы күш, шабыт мықты болса, кез келген істі істеуге болады.

	Ганди Махатма



	Сондықтан қазір мақсатымызға уақытында жетуге көмектесетін жүрегіміздегі қозғаушы күш - шабытты оятатын жаттығу жасайық.



	1-жаттығу



	Мақсатыңызға жету жолында істеу керексіз, бірақ бір себептермен үнемі кейінге қалдырып жүрген істерді жазыңыз. Бұл істі міндетті түрде істеу керек болса да, мен оны кейінге қалдырып жүрмін.



	А – жұмыста. Орыс тілін үйрену __________________________________________________________



	Б - үйде Темекіні қою __________________________________________________________



	Егерде мен бұл істі тез арада істесем менің алдымнан қандай мүмкіндіктер ашылады? Қандай жан рахатын сезінемін?



	А – жұмыста Менің сабақтарым әлем бойынша жүреді __________________________________________________________



	Б- үйде. Ентікпеймін, денсаулығыма зиян келмейді __________________________________________________________



	Көңіліңізді нәтижеге бөліңіз. Проблемаларды азайтыңыз. Тез арада жұмысқа кірісіңіз.



	2-жаттығу



	Ал, сол істерді мүлдем істемей-ақ қойсам не болады? Қандай жағдайға душар боламын? Өсе алмаймын. Миллионер бола алмаймын. Қазақстаннан ары аса алмаймын. Өкпем құриды. Тез өлемін. ____________________________________________________________________________________________________________________

	Осы деңгейде өмір сүру стилі ұнаса, істеу керек істі істемей жүре беріңіз. Өз обалыңыз өзіңізге. Ал мақсатыңызға шын жеткіңіз келсе, өзіңіздің және өзгелердің бақыты ойландырса, мақсатыңызға жету арқылы қандай мүмкіндікке ие боласыз, қандай жан рахатын сезінесіз, сол жайлы көп ойлаңыз. Ерініп тұрсаңыз міндетті түрде осы жаттығуды істеңіз, өзіңізге сұрақ қойыңыз, icтeмeсeм не болады? Істесем не болады? Мысалға, ағылшын тілін үйренуді көптен бері армандап жүрсіз, бірақ репетиторға ақша қимай ерініп жүрсіз.

	Ағылшын тілін үйренсем не болады, не өзгереді?

	Әлем бойынша еркін жұмыс істеймін. Кез келген ағылшын тіліндегі ақпаратты оқи аламын. Кіріс көлемі өседі, т.б.

	Ал одан кейін не болады?

	Қорыта келгенде, жан рахатын сезінемін.

	Ағылшын тілін үйренбесем не болады?

	Келесі жылы үйренем. Келесі жылы үйренбесем не болады? Келесі жылы... келесі жылы... (Қорытыңды–қорлану)



	Бүгін істеу керек істі келесі күнге қалдыру оның күшін жояды.

	Л.Н. Толстой





	Өзіңізді өзіңіз мақсатқа жету жолында шабыттандыра білудің

	10 ережесі



	1. Өмір - өзіңді-өзің қамшылаудан, жігерлендіруден, шабыттандырудан ғана тұрса, онда ол – бақыт. Сондықтан өзімізді өзіміз шабыттандыра білуіміз керек. Жағымды ойда болыңыз. «Ойлағаным болмай қалса, не болады?», Қабілетім жете ме?» деген сияқт ы «ауру ойларда» аулақ болыңыз. Арманыңыздың орындалғанын көз алдыңызға жиі-жиі елест етіңіз. Алдынала мақсат қа жеткен күні сезіміңіз қандай болады, не істейсіз, сол күннің сценарийін жазыңыз.

	2. Күнде жатарда арман-мақсатыңыздың орындалғанын елестете білуді әдетке айналдырыңыз. Елестету барысында қиын көрінгенімен, бір апта ішінде кәдімгідей жаттығып қаласыз. Есіңізде болсын, не жаттығады, сол дамиды.

	3. «Арман-мақсаттарыңызды» сізді қолдайтын адамдармен бөлісіп үйреніңіз. «Жарайсың, сенің қолыңнан келеді» деген сөзді естіген сайын өзіңізге деген сеніміңіз арта бермек.

	4. Арманыңыздың «альбомын» жасаңыз. Яғни, алам деген үйіңіздің, машинаңыздың, танысқыңыз келген адамдардың, саяхат жасағыңыз келген қала суреттерін жинап, сізге жиі көрінетін жерге іліп қойыңыз.

	5. Визиткаңыздың артына «мақсатыма уақытында жетсем, осындай мүмкіндіктер алдымнан ашылады, жан рахатын сезінемін» деп мақсатқа уақытында жетсеңіз, өміріңізде болатын ең басты өзгерістерді жазып алыңыз. Визитка күнделікті айнаңыз секілді қалтаңызда жүруі тиісті. Күніне кемінде 10-15 рет визиткадағы жазуды оқып отырыңыз.

	6. Ұлы мақсат қойып, соған жеткен алып тұлғалардың өмірбаянын жиі-жиі оқып отырыңыз. Кезіккен қиындықты қалай жеңе білді, қалай өздерін шабыттандыра білді – сол жайында көп ізденіңіз.

	7. Жетістікке жету, табыс психологиясы бойынша болатын семинартренингтерден қалмаңыз. Есіңізде болсын, табысқа бастар баспалдақтың көп бөлшегін семинар-тренингтер құрайды.

	8. Тек көңіліңізді көтеретін әуендер ғана тыңдаңыз. Көңіл-күйіңізді түсіретін әуендерден миыңызды алыс ұстаңыз.

	9. Өзгелердің проблемасын тыңдамаңыз, өзіңіз де ешкімге проблемаңызды айтпаңыз. Проблема, ол – «мусор» әркім келіп проблемасын лақтыратын сіз «мусорный ящик» емессіз. Ешкім де «мусорный ящик» емес. Өмірге түңіліп қарайтындардан «он метрге» алыс жүріңіз. Сынықтан басқаның бәрі жұғады. Сіз сияқты өзгеруге талпынысы бар, өрлеуге деген ниеті МЫҚТЫ адамдармен дос болыңыз. Сіз арман қылған өмір сүру стиліне қол жеткізген адамдармен жиі араласыңыз. Жетем дегеніңізді, жеткеніңізді айтып ой бөлісіңіз. «Кімнен туғаныңа емес, кіммен тұрғанына көңіл бөл» деген екен ұлылар.

	10. «Мақсатыңызбен аурыңыз». Тісіңіз ауырса не болады? Тісіңізді қашан емдеткеншеб ойлағаныңыздың барлығы тісіңізді тез емдету болмай ма? Сол сияқты, ойыңыздың барлығы «қалайша мақсатыма жетеуге болады» болу керек. Жақсылап шабыттансаңыз сіздің «Био-компьютеріңіз» кез келген істің шешімін табады. Ол – «гарантия». Мақсатымыз бар, сол мақсатқа жету жолында өзімізді шабыттандыруды, кезіккен қиындыққа қарамай жігерлендіруді үйрендік. Енді жетем деген мақсатымызға ішкі нанымсенімімізде қарсылық жоқ па екен, сол жайында сөз қозғайық. Яғни, біздің ішкі құндылықтарымыз, біз бағытталған сенімдер жүйесі бізге қаншалықты деңгейде көмектесіп немесе залал келтіріп жүр – әңгіме сол жайында.





3


	СІЗ НЕГЕ СЕНЕСІЗ?

	жеңімпаздарға арналған сенімдер жүйесі



	Егерде өзгерістің жылдам болғанын қаласаңыз,

	ішкі сенімдер жүйесін өзгертіңіз!

	Марк АЛТАСОВ, бизнес-тренер,

	Халықаралық Көшбасшылар академиясының ректоры



	Егерде қолымнан келеді деп сенсеңіз, қолыңыздан келеді.

	Егерде қолымнан келмейді деп сенсеңіз, қолыңыздан келмейді.

	Мэри Кей Эш, американдық кәсіпкер



	Неге? Не үшін? Бір елде, бір қалада тұратын адамдардың тұрмыс деңгейі әр түрлі. Бәріне берілген бір мүмкіндік, бір заң, бір уақыт, бірақ біреу жетістіктен жетістікке жетуден мүмкіндікке әр түрлі көзқарас танытып, әр түрлі шешім қабылдайды. Яғни, біздің өмірдегі табысымыз бен құлдырауымыз, бақытымыз бен қиналуымыз біз күнделікті қабылдайтын шешімдерге байланысты. Айналадағы болып жатқан жағдайларға емес, сол жағдайға деген реакциямызға байланысты.



	Ж+P–H



	Жағдай + Реакция – Нәтиже



	Қаншалықты деңгейде біз дұрыс реакция танытып, дұрыс шешімдер қабылдаймыз? Көз алдыңызға елестетіңізші, өмір, ол үлкен бір сауда үйі сияқты. Сауда үйлерінің көпшілігінде адамдарға тоқтамастан қызмет ететін баспалдақ - эскалатор жұмыс істейді. Қарап тұрсаңыз, эскалатордың баспалдақтары бірінен кейін бірі жоғары көтеріліп жатады. Аяғыңызды қойсаңыз болды, сізді екінші қабатқа көтеріп алып кете береді. Эскалатордың баспалдақтарын айналада болып жатқан жағдайларға теңесек. Сіз оны өз пайдаңызға жаратып, екінші қабатқа, яғни өрлеуге, өсуге пайдалана аласыз. Немесе қорқып, күдіктеніп жай ғана бақылап тұрасыз. Толығырақ айтсақ, реакцияңызға, қабылдаған шешіміңізге байланысты. Американдық психолог Энтони Роббинстың тұжырымдауынша, біз қабылдайтын шешімдердің 10 пайызын ойланып, қалған тоқсан пайызын ойланбастан қабылдайды екенбіз. Төменге назар аударыңыз:





	Көз алдыңызға мұхит үстіне шығып тұрған айcзбергті елестетіңізші. Айсбергтің су бетінде ұшы ғана көрінгенімен, су астында мұхит түбінен бастап өрбігенін, көп бөлігін көре алмаймыз. Сол сияқты өмірде біз жасайтын таңдаулар, қабылдайтын шешімдер тоқсан пайызға, біздің түр-санамызға, Рон Хаббардтың тілімен айтсақ, реактивті миымызға тисеілі. «Дионетика» кітабының авторы, психолог Рон Хабард адамның миын екіге бөледі. Біріншісі – сарапшы ми, екіншісі - реактивті ми. Ал біздің тілмен айтсақ, біз шешімді ойланып немесе эмоцияның күшімен қабылдаймыз. Айтыңызшы, сіз әрбір ісіңізді ойланып, істейсіз бе, әлде эмоцияның күшімен істейсіз бе? Дұрыс істемей, артынан өкінесіз бе? (Эмоцияны дұрыс пайдалану жолдарын алдағы бөлімдерден оқи аласыз.) Кез келген уақытта, шешім қабылдар алдында біз өткен тәжірибиемізге, алған тәрбиемізге бағынышты болып, солардың күшімен әрекеттенеміз. Реактивті ми біздің осы уақытқа дейін естіген, көрген, сезінген ақпараттың барлығын сақтап келеді. Сіз туылғаннан бастап фундаменті қаланып, бұл өмірден кеткенше бізді басқарып отырады. Қалайша деп сұрауыңыз мүмкін. Біріншіден, реактивті мида көбінше қандай ақпараттар орын алғандығы жайында айтсақ. Әдеттер, мінез, сенімдер жүйесі, ішкі құндылықтар, психология, менталитет, толығырақ айтсақ, сізді сіз етіп отырған программа. Мінез де, әдетте, көзқараста, менталитетте – сіздің миыңызға өзгелердің күшімен қойылған программа. Қалай дейсіз бе? Кез келген нәресте өмірге тап-таза болып келеді. «Ненің мүмкін, «ненің мүмкін еместігінен» ешқандай хабары жоқ. Ол үшін бәрі мүмкін сияқты болып көрінеді. Өсе келе нәресте ұнаған адамына ұқсауға тырысып, бой түзей бастайды. Ал баланың қасында кім көп уақыт болады? Әрине, әке шешесі, әжесі. Олар не іст ейді, қалай ойлайды, қарым-қатынаста Қолданатын сөз тіркест ерін, көзқарастарын, әдет терін, мінездерін – бәрінбәрін көшіреді. Ғалымдардың зерттеуіне сүйенсек, бала бойындағы кісілік құндылықтардың көбісі жеті жасқа дейін қалыптасады екен. Тақырыпқа қайта оралсақ, өскен ортамызға қарай көзқарасымыз, ұстанымымыз, әдеттеріміз, мінезіміз, яғни тұлғамыз қалыптасады. Сонымен біз өз ортамызға 10-ақ пайыз ұқсамайтын «егіздердің» бірі болып шыға келеміз.





	Бірақ «мен ешқашан ойымды, көзқарасым мен ұстанымымды, әдеттерімді өзгерте алмаймын» деген ойдан аулақ болыңыз. Ол сіздің өз қолыңызда. Табысқа тез қол жеткізудің бірден бір жолы – табысты адамдардың, менталитетін, ұстанымын, наным-сенім əдеттерін өз бойымызда қалыптастыру. Сіздің ұстанымыңыз, көзқарасыңыз өмірде қай бағытпен жүретініңізді айқындайды. Осыдан екі жыл бұрын Астана қаласында «Табысқа бастар жол» атты семинар-тренинг жүргіздім. Көпшілік қауымға арналған семинар болғандықтан, тұрмыс деңгейі, ұстанымы әр түрлі адамдар қатысты. Әдеттегідей оларға «Өмір деген не?» деген сұрақ қойдым. Тыңдаушыларым шама-шарқынша жауап беруде. Бірақ есімде қалғаны табысты кәсіпкерлер «Өмір, ол – мүмкіндік» десе, қарапайым жұмыстағы адамдар «Өмір, ол – қиындықтардың жиынтығы» деп жауап берді. Бұдан айтайын дегенім, сіздің ой-пікіріңіз, ұстанымыңыз бен көзқарасыңыз күйлі болатыныңызды немесе күйсіз кедей болатыныңызды айқындайды. Статистика бойынша аяғы ауыр әйелдердің 90 пайызы өздері сияқты жүкті әйелдерді жиі көретіндігі дәлелденген. Себебі адам өзінде немесе өз ойында бар қасиетті, бар затты көруге құштар болып жүреді екен. Мысалы, сізде x маркiлi машина бар делік. Күнде жұмысқа бара жатып тура сіздікіндей машинаның қаншасын көресіз? Келісесіз бе, өте көп: Шындығында, сіздікіндей машина қалада саусақпен санаулы болса да, сізге көп сияқты болып көрінеді. Өйткені біз көңілімізді өзге машиналарға бөлмей, тек өзіміздегідей машинаға ғана бөлеміз. Сол сияқты өмірді мүмкіндік деп білетіндер мүмкіндіктерге, қиындық деп тұжырымдайтындар үнемі қиындықтарға кезіге бермек. Ал сіздің көзқарасыңыз, ұстанымыңыз қандай? Бұл өмір сіз үшін қызықтарға, мүмкіндіктерге толы ма? Әлде бірінен кейін бірі кезіrе беретін қиындықтарға толы ма?



	Өміріңізді өзгерткіңіз келсе, өмірге деген көзқарасыңызды өзгертіңіз!

	Норман Винсет Пил





	МИЛЛИОНЕР КӨЗІЛДІРІГІ



	Жоғарыда айтылғандай, сіздің көзқарасыңыз, ішкі ой-пікірлеріңіз, яғни «Көзілдірігіңізді» пайдалансаңыз, үлкен күшке ие. Не бай-қуатты, табысты болуыңызға көмегін тигізеді не кедейлік деп аталатын түрмеге түсуіңізге көмектеседі. Бірақ, есте ұстаңыз, өмірде болып жатқан жағдайларға кімнің көзқарасымен, яғни «көзілдірігімен» қарайсыз, ол – өз шешіміңіз. Табысты болу мақсатыңыз болса, сізге кез келген жерден мүмкіндік көретін «Миллионер көзілдірігі» керек. Миллионерлік көзқарас, яғни «Миллионер көзілдірігі» дегеніміз – адамның қандай жағдай болмсын мақсатын орындау жолында мүмкіндіктік көре білуі. Есіңізде болса, айналаңыздағы болып жатқан жағдайлар маңызды емес, сол жағдайларға деген реакциямыз маңызды.



	Жақсылық болсын, жамандық болсын, қиындық болсын, Біз қашан да өз іздегенімізді табамыз!

	Джон М. Темплтон





	СЕНІМДЕРІҢІЗДІҢ ШЕКАРАСЫН КЕҢЕЙТІҢІЗ



	Көпшілігімізде қабілетімізді, жетістігімізді шектейтін сенімдер бар. Кейбір кезде неше түрлі, таусылмайтын ырым-тиым, аңыздарға сүйеніп, өз қабілетімізге, әрекетімізге шектеу қойып жататын жағдайлар болады. Табысқа жетудегі маңызды қадамның бірі – кедергі келтіретін наным-сенімдерді, шабыттандыратын наным-сенімдерге ауыстыру болып табылады. Сіз ішкі әлеміңізге үңіле отырып, әлсірететін сенімдер жүйесін, күш қуат беретін, шабыттандыратын сенімдер жүйесіне ауыстыра аласыз.





	СІЗДІҢ ҚОЛЫҢЫЗДАН КЕЛЕДІ



	Кедергі келтіріп, жүрекке қорқыныш пен күдік шақыратын сенімдердің бірі – ойымызда «бір себептермен мақсатыма жете алмаймын, ол менің қолымнан келе қоймас» деген сенімнің, ұстанымның болуы. ХХІ ғасыр мүмкіндігіне кез келген істі істеу жайында шығып жатқан кітаптарға қарамастан, «Мен мұны істей алмаймын. Ондай талантым жоқ! Менің білімім жетіспейді» деп өзімізді өзіміз сендіреміз, т.б. Мұндай өз қаблетімізге деген сенімсіздік қайдан пайда болған? Көпшілігімізге бала кезімізден еліктеп, ұқсауға тырысып жүрген әке-шешеміз, ата-әжеміз, қаласақ та, қаламасақ та басымызға белгілі бір бағдарлама (программа) қойып тастаған. Олар оны «Тұра тұр, сенің қолыңнан келмейді. Дұрысы, мен көмектесейін. Сен алдымен өсіп ал» деген сөздерді қолдана отырып істеген. Өзіміздің қабілетімізге деген сенімсіздікті біз үшін өмірге бірге ала келіп, өзіміздің азын-аулақ сәтсіздіктерімізбен байланыстыра отырып, түп санамызға ұстаным етіп, орнатып алғанбыз. Ал оның орнына өзімізге «Мен мұны істей аламын! Өзгелер де істеді емес пе? Менің де қолымнан келеді. Егерде білімім жетіспесе, маған үйрететін адамдар табылады» деп айтсақ қалай болады? Әрине, құры айтылған сөзден өміріңіз, өзіңіз өзгеріп кетпейсіз. Бірақ айтылған сөзіңізге 100%-ға сенімді болсаңыз, көп мәселе өзгерері сөзсіз. Қолымнан келеді деп сенсеңіз, қолыңыздан келеді.





	ШЕКТЕЙТІН СЕНІМДЕРДІ ҚАЛАЙ ЖЕҢУГЕ БОЛАДЫ?



	Бұл жаттығу. 4 этаптан тұрады. Әлемдік деңгейдегі спикер Джек Кенфилт өз семинарларында қолданады. Сіздің қабілетіңізді шектейтін сенімдермен күресуге арналған бүгінгі таңдағы озық методиканың бірі. Өзгерткіңіз келген сенімдер жүйесін анықтаңыз. Сізге кедергі келтіретін сенімдердің барлығын ойлана отырып тауып алыңыз. Өзгелердің күшімен сізге программа болып орнатылған сенімдердің кейбіреулерін назарларыңызға ұсынсам:

	Жоғарғы оқу орнына түсуге ақыл жетпейді. Мен жоғарғы оқу орнын бітіретін адамдар қатарынан емеспін.

	Ақша ағаштарда өспейді. Мен ешқашан байымаймын.

	Еркек адам жыламайды. Өз сезіміңді сырт қа шығару дұрыс емес.

	Алланың жазғаны болады, одан артық емес, кем емес. Маған табысты болу жазылмаған.

	Сен тек өзіңді ойлайсың. Өзіңнің пайдаңа көңіл бөлу – жаман қасиет.

	Елдің алды болсаң – көзі тиеді, арты болсаң - сөзі тиеді. Мен елдің алды болжам – көз тиеді.

	Алма ағашынан алсы қа түспейді. Әкемнен асып қайда барам?





	Тізімді толтырып болсаңыз, келесі кезеңге өтіңіз, ішінен маңызды дегенін белгілеңіз. Ол сізге қалай шектеу келтіретінін анықтаңыз. Сеніміңізді өзгерткенде қандай сезімді сезінгіңіз келеді. Сеніміңізді қарама-қарсы мағынада құрастырыңыз. Өзіңізге өзіңіз дәлелдеңіз. Мысалға:



	Ақша маңызды емес.

	Қарама-қарсы

	Ақша маңызды.



	Себебі: 1.

	Ақша бар кезде өзіңді жақсы сезінесің.

	2. Ақшаның көмегімен көп адамды қуантуға болады.

	3. Жақсы демалыс орындарында демалып, денсаулықты шынықтыруға болады.

	4. Қалаған затыңды сатып алып, қалаған адамыңа сыйлай аласың.



	Табысты болу сенің қолыңнан келмейді.

	Қарама-қарсы

	Мен табысты боламын. Қолымнан келеді.



	Себебі:

	1. Қаншама адам табысты болуда, менің де қолымнан келеді.

	2. Талаптанған тас жарады, талаптансам кез келген мақсатқа қол жеткізе аламын.

	3. Табысқа жету заңдылығын үйренудемін.

	4. Осы уақытқа дейін қаншама жетістікке қол жеткіздім, бұдан да үлкен жетістікке қол жеткізе аламын. Столды стол ететін төрт аяғы емес пе? Сол сияқты «Мен әдемімін» десеңіз, ол жай ғана ой болып қалады. Ойды сенімге айналдыру үшін міндетті түрде «төрт аяқ» - төрт дәлел келтіру керексіз.



	Мен әдемімін.



	Себебі:

	1. Мен кең маңдайлымын.

	2. Қыр мұрындымын

	3. Көздерім ботаның көздеріндей

	4. 1-орын алған жігіт сұлтанымын.

	Мысалдағыдай етіп өзіңіздің шектеу болып жүрген сенімдер жүйесін ауыстырыңыз.



	Бай болу менің маңдайыма жазылмаған.

	Қарама-қарсы

	Мен де, басқалар да бай бола алады.





	ҰЛАҒАТТЫ СӨЗДЕРДІҢ, МАҚАЛ-МӘТЕЛДЕРДІҢ КҮШІ



	Талшыбықтың қандай ағаш болып өсуі өскен жеріне, күткен бағбанына байланысты сияқты біздің де ішкі құндылықтарымыздың, көзқарасымыздың, ұстанымымыздың қалыптасуына әсер ететін факторлар өте көп. Әке-шешеміз көрген, көріп жүрген фильмдеріміз, оқыған кітаптарымыз, достарымыз тағы да басқа. Солардың бірі әрі бірегейі – біз қатты құрметтейтін, «дұрыс айтылған» деп мойындайтын қанатты сөз тіркестері мен мақал-мәтелдер. Ұстаздарымыз болсын, достарымыз болсын бізге өзінің ойын дәлелдеу мақсатында мақал-мәтелдерге, қанатты сөздерге сүйенеді. Өзімізде кейбір ісімізді, қателігімізді ақтау барысында естіген, оқыған мақал-мәтелдерге жүгінеміз. Осы мақалды кім айтып, кім шығарды, оған мән берместен мақал болса болды, заң деп қабылдаймыз. Неге заң деп қабылдаймыз? Себебі «Халық айтса қалт айтпайды» деп тағы да қанатты сөзді ұстанамыз. Ал сол мақалдардың, тұрақты сөз тіркестерінің барлығы сіздің жақсы өмір сүруіңізге, арманыңызға жетуге көмектесетініне сенімдісіз бе? Мысалға, менің мектептегі мұғалімімінің бірі «Таудай талап бергенше, бармақтай бақ берсін» деген мақалды ұстанымына айналдырып алып, бізге бұл мақалдың дұрыстығын «Алла басыңа жазбаса, арманыңа қанша талпынсаң да жете алмайсың» деп дәлелдейтін.

	Нәтижесі – біз арман қуып, талаптанып кеттік, еңбегіміздің арқасында біраз биікке жеттік. Мақалдардың дұрыстығы, бұрыстығы маңызды емес, қай мақал бізді шабыттандырады, жетістікке жетуімізге көмектеседі – сол маңызды. Төменде күнделікті қолданыста жүрген мақал-мәтелдердің тізімі берілген. Бірінші, сіздің өзіңізге деген сеніміңізді әлсірететін мақалдар. Екінші, сізді шабыттандыратын, жетістіктерге жетуіңізге көмектесетін мақалдар тізімі көрсетілген:





	Сіз қай бөлімдегі мақалдарды құптайсыз, болашақтағы басар қадамыңыз, асар асуыңыз соған байланысты болмақ. Өйткені сіз дұрыс деп бас иген мақалға, қанатты сөзге сенесіз. Сіз неге сенесіз, соған ие боласыз. «Өз бақытым - өз қолымда» деп өсуге, өзгеруге талпынасыз немесе «маңдайға жазылғаны осы болар» деген ойды ұстанып, қазіргі тұрмыс жағдайыңызды қанағат тұтып жүре бересіз. Егерде байқасаңыз, кедейлер сәттілікті Алладан күтеді, ал миллионерлер өздерінен күтеді, еңбектенеді, оқиды, ізденеді. «Еңбек етсең емерсің, жалықпасаң жеңерсің» деп алға қарап жүре береді. «Өз бақытым – өз қолымда», осы бір ұстанымды тереңірек түсіну үшін келесі бөлімге өтейік. (Ұйықтап қалмай, менімен біргесіз деп ойлаймын.)





4


	ӨЗ БАҚЫТЫҢ– ӨЗ ҚОЛЫҢДА



	Егерде сіздің бақытыңыз Құдайға не өзгелерге байланысты деп тұжырымдасаңыз, онда сізде, менің ойымша, үлкен проблема бар.

	Ричард Бах,

	американдық ұшқыш, жазушы



	Бақыт, табыс – сен құраған, жасаған нәрсең.

	Харв Эркер,

	жазушы, оратор, кәсіпкер



	«Өз өмірің – өз қолыңда», иә, бұл ұстанымға біреу сеніммен, біреу келіспей, күдіктене қарайтыны белгілі. Егерде сіз шын мәнінде өмірде өз орны бар, адамзаттың дамуына үлес қосар, ұлы тұлға болуды қаласаңыз, «өміріңіз өз қолыңызда» екеніне сенуге міндеттісіз. Ал сенбесеңіз, тұрмыс жағдайыңызды, болашағыңызды арманыңыздағыдай жақсарта алмайсыз. Әрине, бұл жол тікелей кедейлікке, бейшаралыққа бастайды. Сіз өміріңізде өзінің бар ақшасын лотерея билетіне тігіп, «сәттілік маған қашан күліп қарайды» деп күтіп отырған бизнесменді көрдіңіз бе? Өздері лотерея ойнатпаса, олар оған сенбейді. Кей сәттерде көңіл көтеру үшін болмаса, табысты адамдар еш уақытта лотерея билеттерінен үміттенбейді. Неге дейсіз бе? Олар өзіне және істеп жатқан ісіне ғана сенеді. Сондықтан өркендеуге, өрлеуге, табысты болуға бет бұрсаңыз, сәттілікті өзіңізден күткеніңіз абзал. Теледидарға телміріп ұтысты армандағанша, айналаға көз салып, «арман болған ақша сомасын қалай табуға болады? » деп ізденіңіз.



	Жақсылық көрсем өзімнен,

	Жамандық көрсем өзімнен.

	Тағдыр қылды дегенді

	Шығарамын сезімнен.



	Міржақып Дулатұлы



	Осыдан үш жыл бұрын атақты бизнес-тренер Бодо Шефердің семинарына қатыстым. Оңтайлы сәтті пайдаланып, Бодо Шеферден «Сіздің өміріңіз қай уақыттан бастап жақсы жаққа өзгерді?» деп көкейімдегі ойландырып жүрген сұрақты қойдым. Бодо Шефер «Мен өз өміріме өзім жауапкершілік алғаннан бастап» деп жауап берген еді. Тек қана бір Бодо Шефер емес, әлемдегі жетістігі таңқалдыратын миллионерлердің барлығы делік өз өміріне өздері жауапкершілік алғандығының арқасында сол дәрежеге жетіп отыр. Өйткені адам өзіне, өз өміріне, өз көңіл-күйіне жауапкершілік алу арқылы жүрегіндегі сенімділікті арттырып, өрлеу жолына, даму жолына түседі. Ал мақсатына жету үшін өз-өзін дамыта білген адамға алынбайтын асу, берілмейтін белес болмайды.





	ТАҒДЫР НЕМЕСЕ АЛЛАНЫҢ ЖАЗҒАНЫ



	Айналаға жайлап зер салып қарайтын болсақ, әрбір екінші адам өмірінде орын алған сәтсіздігі мен қиындығын «өзімнен» деп білмей, «Қайтеміз, тағдырдың жазғанынан қаша алмаймыз ғой» деп тағдырды кінәлайды. Немесе «Алла, саған не жазып едім?!» деген ойлармен Алла Тағаланы кінәлайды. Тағдырды, өкіметті, достарын, жақындарын кінәлайды, тек өзін емес. Есіңізде болсын, жауапкершілікті өз басыңыздан ысырып, өзгелерді кінәлау арқылы еш нәрсе ұтпаймыз. Егерде жеңімпаз болғыңыз келсе, бүгінгі күнгі сәттілігіңіз бен сәтсіздігіңіз өткен уақыттарда ойлаған ойыңыздың, қабылдаған шешіміңіздің, істеген ісіңіздің нәтижесі екендігін мойындаңыз. Кінәлі сіз, басқа ешкім емес.





	АРМАНЫҢЫЗҒА СЕНБЕГЕН ӨЗІҢІЗ



	Дер кезінде тәуекел етпеген өзіңізсіз! Істі бастап, тастап кеткен өзіңізсіз. Денсаулығыңызды ойламаған өзіңізсіз. Ақшаны оңды-солды шашқан да өзіңізсіз. Ерініп спортпен айналыспаған да өзіңізсіз. Кітап оқуды «мыжыма» деп бағалаған да өзіңізсіз. Жүрегіңіздің айтқанын тыңдамаған да өзіңізсіз. Өзгеру, даму жолын іздемеген де өзіңізсіз. Ал енді болашақта болатын жайттар да сізге байланысты. Жауапкершілік алудан қашқақтамай, әрекетсіздігіңізді ақтар сылтау айтпай, орын алған қиындықтан шығудың, өмір сүру стиліңізді жақсартудың мүмкіндігін іздеңіз. Өз сәтсіздігіңе өзгелерді кінәлау – ой-өрістің кедейлігі. Ой-өрісі кедей адамның өзі де кедей болады. Бүкіл амал мен нәтиже тікелей ниетке байланысты (Мұхаммед(с.ғ.с.) пайғамбардың қасиетті хадисіндегі бірінші хадис.) Кезінде пайғамбарымыз өмір сүрген заманда адамдар Мекке қаласынан Мәдина қаласына әр түрлі мақсатпен қоныс аударған. Біреу үйлену үшін, біреу баю үшін, біреулер дінді уағыздау үшін. Нәтижесінде барлығының арман-мақсаты орындалыпты. Сондықтан сыныққа сылтау айтпай, өз өміріңізге өзіңіз жауапкершілік ала отырып, арман-мақсатыңыз үшін, бақытыңыз үшін күресіңіз. Тағы да бір талас тудыратын тақырыптың бірі – тағдыр. Тағдыр дегеніміз не? Мен сізге өзіңіз құрған, жасаған шығармашылық туындыңыз деп жауап беремін. Толығырақ айтар болсам, қанша жасқа келсеңіз де, сіздің бүгінгі тағдырыңыз – өткен күндердегі әрекет, әдеттеріңіздің айнасы. Бүгін кедей болсаңыз, ол – кешегі күнгі талапсыздығыңыздың, білімсіздігіңіздің, төзімсіздігіңіздің нәтижесі. Ауру болсаңыз, ол – кешегі күндердегі өзіңізді күтпегендігіңіздің, көп уайымдағаныңыздың, зиян әдеттерге әуес болғандығыңыздың нәтижесі. Табысты болсаңыз, ол да – нәтиже.



	Әркім өз тағдырын өзі жасайды!

	Аристотель



	«Өткен күн – ұмытылған тарих. Болашақ – әлі ашылмаған келер шақ. Бүгінгі күн – осы шақ, ол – үлкен сыйлық» деп қытай даналары айтқандай, қанша тырыссақ та өткен күнді қайта әкеле алмаймыз. Болашақ әлі белгісіз. Бізге берілген үлкен мүмкіндік – бүгінгі күн, осы шақ. Сондықтан болашағыңыздың қуаныш пен бақытқа толы болғанын қаласаңыз, бүгіннен бастап өткеннен сабақ ала отырып, іске кірісіңіз. Оқыңыз, ізденіңіз, дамыңыз! Өз бақытыңыз – өз қолыңызда.



	Әрекетте көтерілсін екпінің,

	Мықтылардың жолын қуғын ілесіп.

	«Өз бақытым - өз қолымда» деп білгін,

	Қиындықты жеңе білгін күресіп.

	Нәтижесі болар әрбір ісіңнің ойларыңа әрекетің сай келсе.

	«Себеп пенен салдар» заңын түсінгін, деп ойлаймын:

	«Болады Құдай берсе».



	Аманжол Рысмендиев



	Мен, жоғарыда айтып кеткендей, өз өмірімізге өзіміз толыққанды жауапкершілік ала алмауымыздың бірінші себебі – ішкі қорқынышымыз бен өзімізге, өз қабілетімізге деген сенімсіздік. Келесі бөлімнен сол бір сенімсіздіктен, көп нәрсеге кедергі болар ішкі қорқыныштан арылу жолын үйренеміз. Сізді құттықтаймын! Не үшін дейсіз бе? «Мақсат ыма жет емін» деп осы кітапты оқып отырғаныңыз үшін.





5


	ҚОРҚЫНЫШЫҢЫЗДЫ ЖЕҢІП, АЙБЫНДЫ БОЛЫҢЫЗ



	Қорқыныш бар жерде күш те бар.

	Халық даналығы



	Біз істің күрделілігінен қорықпай мыз. Біз алдымен қорқамыз, сосын іс әрі күрделі, әрі қиын көрінеді.

	Энтони Роббинс



	Бәрімізді де бір жобаны, істі бастар алдында қорқыныш сезімі билейтіні анық. Өкінішке орай, көпшілігіміз қорқынышқа бой алдырып, арманымызға жету жолындағы баспалдақты баспай, тіпті арманымыздың өзін керек қылмай жатамыз. Біз өлімнен, сосын бақытқа толы өмірден қорқамыз. Көппен бірге болудан және жалғыз қалудан қорқамыз. Дәрігерден қорқа тұра денсаулығымыздың нашарлауынан қорқамыз. Шешім қабылдаудан қорқамыз, сосын қабылдаған шешіміміздің нәтижесінен қорқамыз. Телегей теңіз табыстан да, қателесуден де қорқамыз. Сондай-ақ мүмкіндіктерден, қиындықтардан қорқамыз. Тәуекел етуден қорқа тұра кедейліктен, бейшаралықтан тағы қорқамыз. Тойға барсақ «сөз берілмей қалмаса екен...» деп, сөз берілсе «не айтамын?» деп қорқамыз. Біздің көп нәрседен қорқатынымыз соншалық – өмір тек қана қорқыныш сезімінен тұратын сияқты. Дегенмен бұл қорқыныштар қаншалықты шындыққа жанасады? Шын мәнінде біз қорқатын нәрселер бізге зиянын тигізеді ме? Психология саласындағы зерттеулерге сүйенсек, онда біздің қорқыныштарымыздың 97 пайызы шынайы емес екен. Яғни, ойдан шығарып алған туындымыз. Сондай-ақ біз ақшасыз қалудан да, ақша табу жолындағы жаңа мүмкіндіктерден де қорқамыз. Осылайша көпшілігіміз қорқыныш сезіміне бас ию арқылы өз шығармашылығымызды, өз қабілетімізді өзіміз өлтіреміз. Қорқыныш сезімі біздің шешім қабылдауымызға, алға талпынуымызға кері әсерін тигізеді. Біз бір нәрсені қалап тұрып оны алудан тағы қорқамыз. Айтыңызшы, алдымызға үлкен мақсат қойып алып, соған жету жолында қимылдаудан қорқып жүрсек, онда не болғаны? Өз қорқынышымызды өзіміз жеңе алмай жүріп қандай асудан аспақпыз?! «Қорқақ мың рет өледі, батыр бір рет өледі» деп ата-бабаларымыз айтқандай, қорқынышпен сүрген өмірдің мәні де, сәні де болмайтыны шындық. Егер өмірімізді мағыналы, мәйекті етіп сүргіміз келсе, сіз бен бізге міндетті түрде қорқынышымызбен күресудің жолдарын іздегеніміз абзал!

	Біз не үшін қорқамыз? Қорқыныш сезімі қайдан пайда болған? Адамның қалыптасу ортасы сонау жабайы заманнан басталған. Айнала қауіп-қатер туғызатын жабайы аңдарға толы болған, солардан қорғану мақсатында бойымызда қорқыныш сезімі қалыптасқан. Ал бүгінгі күні біз неден қорқамыз? Ұяттан қорқамыз. Яғни, өзгелердің біз жайлы ойларынан, айтар әңгімесінен қорқамыз! Кітаптың бірінші бөлімінде мысал келтіргенімдей, біз үшін өзгелердің көзқарасы, ой-пікірі өте үлкен маңызға ие болып қалған. Екіншіден, миымызда «дұрыс істемесем, жазаланамын» деген программаның болуы. Себебі балалық шағымызда қателескеніміз үшін кәмпиттен қағылып, ұрыс естіп, тіпті шапалақ жеген кездеріміз де болған. Сол бір миға жақсылап орнатылған жағымсыз программа бізді есейгенде де басқарып отырады. Сондықтан да «ойлағаным болмай қалса не болады, жұртқа күлкі болып қалмаймын ба?» деп, тәуекелге бел байлап, арманымызға асығудың орнына көп жағдайда мүмкіндіктерді пайдаланбай, «барға қанағат етіп» жүре береміз. Қорқыныш сезімінің тағы бір қалыптасу жолы бар. Ол – сіздің өмірлік тәжірибеңіз, өміріңізде болған оқиға. Денеңіз жараланса, көп уақытқа дейін денеңізде тыртық қалады. Сол сияқты кейбір адамдардың жүрегінде өткен күндерде орын алған жағдайдың «Тыртығы» қалып қойған. Мысалы, иттен қорқатындарды бұрын ит қауып алған, қараңғыдан қорқатындар өткен өмірінде түн қараңғы уақытта бір нәрседен шошынған. «Ат аунаған жерде түк қалады» дегендей, өткен өмірімізде орын алған жайттар түп санамызға белгілі бір сенім жүйесін ұялатады. Содан болуы керек, ит тістеп алған адамдар арада жиырма жыл өтсе де иттен қорқады. Ит көрсе болды, көз алдына итке таланған кезі елестеп кетеді. Тек қана ит емес, өткен өмірімізбен байланыстыратын қорқыныштар толып жатыр. Әркімде әр түрлі.



	•Тұрмысқа шығудан қорқады, себебі бірінші күйеуі алқапші болған.

	• Биікке шығудан қорқады, себебі бала кезінде биіктен құлаған.

	•Мысықтан қорқады, себебі бала кезінде мысық тырнап алған,

	•Бизнес ашудан коркады, себебі, әкесінің бизнесі дағдарысқа ұшыраған.

	•Суға түсуден қорқады, себебі бала кезінде өзенге шомыламын деп батып кете жаздаған, т.б.



	Табыстың болмауыңның бірінші себебі – сен қорқақсың.

	Дональд Трамп



	Қорқыныштардың қалай пайда болатынын түсінсеңіздер, енді «қорқынышпен күресудің» тактикаларына көшейік. Бірақ тақырыпты бастамас бұрын бойыңызда бар қорқыныш сезімдерін толық анықтап алыңызшы. Және не үшін, не себепті қорқасыз, соған да баса назар аударуыңызды сұраймын.

	Анықтағаныңызды төменге жазыңыз.



	Менің қорқыныштарым:

	__________________________________________________________

	Мысалы:

	Мен тышқаннан қатты қорқамын.

	Баламның әкесіз өсуінен қорқамын.

	Сахнаға шығуға қорқамын. ____________________________________________________________________________________________________________________



	Не себепті қорқамын:

	__________________________________________________________

	Себебі:

	Төрт жасымда тышқан қойныма кіріп кет кен.

	Өзім әкесіз өстім.

	Дұрыс айтпасам жұрттардан ұят болады.

	____________________________________________________________________________________________________________________



	Қорқынышпен күресе білудің тактикалары



	Мен күтпеген жерден пайда болатын жайсыздықтардан қорқып өмір сүрдім.

	Бірақ солардың көпшілігі өмірімде орын алған жоқ.

	Марк Твен



	1. Жақсы нәтиже жайлы ойлаңыз. Жағымды жаңалық күтіңіз. Психологтар қорқыныш деген ұғымға былайша анықтама береді: «Қорқыныш – адамның істі жағымсыз, нәтижесіз қылып елестетуі». Қорқатын адамның көп қолданатын сөз тіркесінің бірі - «Мен ойлаудан қорқамын». Мысалға: Мен балаларымды жалғыз қалдырып кеткім келеді. Бірақ «жаман бір нәрсеге ұшырай ма?» деп қорқамын. Мен жұмысымды қойып, тек бизнеспен айналысқым келеді. Бірақ бизнесте дағдарысқа ұшырауды ойлап қорқамын. Мен Мөлдірге сезімімді білдіргім келеді. Бірақ мен оған ұнамай қалсам не болады, соны ойлап қорқамын. Әрекетімізді тұсап, өзімізге өзіміз шектеу қоятынымыздың бірден-бір себебі — істің нәтижесіз болуын елестетiп қорқамыз.

	Сондықтан қорқыныш сезімін жеңгіңіз келсе, ісіңіздің нәтижелі болғанын, өзіңіздің қуанып жатқаныңызды көз алдыңызға елестетіңіз. Болашақтан тек жақсылық пен сәттілікті күтіңіз.



	2. Тез арада әрекетке көшіңіз. Неден қорқасыз, соны істеңіз. Сонда қорқыныш тез арада жоғалып кетеді. Әрекетсіздік қорқыныштарды көбейте береді. Ұлы адамдарда қорқады, бірақ олар қорқынышына қарсы шыға әрекеттенеді. Көңіліңізді әрекетке бөлу арқылы жүрегіңізге сенімділік ұялатасыз.



	2. Психолог көмегіне жүгініңіз. Өзіңіз жеңе алмайтындай қорқыныштар болса, психолог көмегіне жүгініңіз. Ол сізге бәрін саралауға, сараптауға көмектеседі. Немесе қорқыныштан арылу тақырыбында өтетін семинартренингтерге қатысыңыз.



	3. Өз қорқынышыңызды жеңген кезіңізді еске түсіріңіз. Ең алғаш машина айдағанда қорықтыңыз ғой, бірақ жеңдіңіз! Сахнаға шыққанда да қорықтыңыз, бірақ жеңдіңіз!



	4. Сіз жеңген қорқыныш сезімі толып жатыр. Осы уақытқа дейін жеңдiңіз, бұдан кейін де жеңе бересіз.



	Менің де қорқыныштарым бар. Бірақ қанша қорықсам да, қорқынышыма қарсы жүремін. Кез келген табысты тұлға сізге өмірінде сәттілігінен гөрі сәтсіздігінің көп болғандығын айтатынына сенемін. Менің өзімде де сондай болған. Сапалы шыққанға дейін әрбір жарнамаға екі жүз рет түсуге тура келеді. Өйткені маған сол үшін ақша төлейді. Сондықтан неден қорқасыз, соған қарсы жүріңіз!

	Кевин Сорбо,

	«Гераклдың фант астикалық өмірі» атты телехикаяда басты рольді сомдаған актер





	Қорқынышты жеңіп, тәуекелге бел байлау



	Нар тәуекел! Осы бір сөздің астарында бұғынып қаншама күш, қаншама жетістік жатқанын ешкім де біле алмас. Себебі адам өмірде биік шыңдарды бағындырғысы келсе, міндетті түрде үлкен тәуекелге баруы керек. Тәуекелге бел байлау да ұлы өнер. Кез келген ұлы табысқа жеткен тұлға әлемнің қай бұрышында, қай мемлекетте өмір сүрсе де, өзінің жетістігін тәуекелшілдігімен байланыстырады. Жеңімпаздар жеңістің болу мүмкіндігі 20-ақ пайыз болса да тәуекел жасайды, іске кіріседі. Олар үшін қайғы мен мұңға беріліп, тыптыныш өмір сүру таңдау емес. Өйткені әрбір ер тұлғалы табысты адам өзінің өсу керек екенін, рухани дамуы міндетті екенін жақсы түсінеді. Ал алға жүргің келсе, шарықтағың келсе, тәуекелге бару керексің. Бұл – табиғи заңдылық! Айтыңызшы, сіздің кім болғыңыз келеді? «Тауық па, әлде қыран ба?» Әрине, «Қырағы қыран болғым келеді» дейсіз. Жалғыз сіз емес, жұрттың бәрінің арманы – асқар шыңдарда қыранша қалқып, қыранша өмір сүру. Бірақ, өкінішке орай, қыранша өмір сүруді армандағанымызбен, көпшілігіміз тәуекелге баруға кібіртіктеп қаламыз. Қыран бәрінен биік ұшады, тіпті адамның қолы жете бермейтін дәмді еттермен қоректенеді. Себебі қыран құсы басқа жан-жануарлармен салыстырғанда көп тәуекелге барады. Себебі ол өзінен бірнеше есе үлкен аңдарды аулайды. Әрине, мертігудің мүмкіндігі де көп, дегенмен де жеңістің беретін пайдасы, ләззаты да орасан зор! Сол жеңіске жету үшін кез келген бүркіт «Мынау қасқыр, мынау арқар екен» деп қарамастан айқасады, күреседі. Өйткені бұл – олардың өмірлік таңдауы!

	Қыран тауық сияқты өзін қинамай елден қалған-құтқанды теріп жейтін болса, ол онда несіне қыран?! Дәмді жемтік қашан да мықты еңбекті, үлкен тәуекелді талап етеді. Ал сіздің таңдауыңыз ше? Тауық сияқты кедей болып арзан-құрзан, қиналысы аздау өмір сүру стилін қалайсыз ба? Әлде қыранша әлемнің бар мүмкіндігін тамашалап, тәуекелге бел байлай отырып, қомақты жобалар құрып, өз ісіңізді ашып, бай-қуатты болуға еңбектенгіңіз келеді ме?



	Өмірін тәуекелге тікпеген адам бақыт пен табысқа ие бола алмайды.

	Сэр Ригард Бренсон,

	миллиардер



	Бұл кітапты оқып отырғаныңыздың бірден бір себебі «қыран боламын, табысқа жетемін» деген шешіміңіздің нәтижесі деп ойлаймын.



	Қыранша өмір сүргіңіз келсе:



	Тәуекелге бара біліңіз, ойда пайда болған күдік пен қорқыныштарға өзіңізді тоқтатуға жол бермеңіз. Өзгелердің де арманыңыздан адастыруына жол бермеңіз! Қолымнан келеді деп сенсеңіз, қолыңыздан келеді! Есте ұстаңыз, басқалардың ойы маңызды емес, бастысы өзіңіздің ойыңыз!



	Тәуекел түбі – желқайық, мінесің де өтесің,

	Уайым түбі – тұңғиық, батасың да кетесің.

	Халық даналығы



	Сізге «арманыма жетемін» деп шешім қабылдағаннан бастап көрінбейтін күштер көмекке келеді. Қорқыныш сезіміне бой алдырмай, тәуекел жасай біліңіз! Ойда пайда болған іс, туынды шындыққа айналуы шарт!





6


	ӨЗІҢДІ ӨЗІҢ ДАМЫТУ



	Нәтиже — Тұлға — Әрекет





	Егерде маған ағашты шауып құлатуға

	сегіз сағат берсе, мен сегіз сағаттың

	жеті сағатын балтамның жүзін

	қайрап алуға бөлетін едім!



	Аврам Линкольн, АҚШ президенті



	Сізді шын жүректен құттықтаймын! Сіз өте төзімді жансыз, аз да болса кітаптың бірнеше бөлімін аяқтадыңыз! Оның өзі де жетістік! Сізді шын мәнінде болашағыңыз ойландырады екен. Аузымен орақ орып, іс бітірмейтін адамдар қатарына қосылмағаныңызға ризамын! Міне, кітаптың 6-бөліміне де кезек келді. Бұл бөлімнің тастар ойлары, ақыл-кеңестері өзімнің және семинар-тренингтеріме қатысқан тыңдаушыларымның өміріне елеулі өзгерістер алып келді. Сіз үшін де кітаптың бұл бөлімінің берері мол екеніне сенімдімін!



	Дүние де өзі, мал да өзі,

	Ғылымға көңіл бөлсеңіз!

	А. Құнанбаев



	Кітапты жалғастырмас бұрын өзіңіздің дәл қазіргі кезде қандай деңгейде екеніңізді анықтау үшін төмендегі анкета сұрақтарына жауап беруіңізді сұраймын. Әр сұраққа нөмірге сәйкес жауап беріңіз! Өз-өзіңізді алдамай, шын жүректен жауап беруіңізді өтінемін:



	1- ешқашан; 2- анда-санда; 3- үнемі.



	1. Күн сайын жаңа дүние білуге тырысамын.

	2. Әрдайым шеберлігімді шыңдау мақсатымен өз ісіме қатысы бар газет - журналдар оқып отырамын.

	3. Жаңаны тану мен үшін маңызды емес.

	4. Аптасына ең аз дегенде алты сағат ты «Табыс құпиялары» атты кітаптар оқуға жұмсаймын.

	5. Мен сияқты өмірде өрлеуге құлшынысы өте жоғары адамдармен жm араласамын.

	6. Жылына ең аз дегенде өзімді, іскерлік шеберлігімді дамытуға арналған екі үш семинар-тренингке қатысамын.

	7. Жылдық табысымның 20%-ын білімімді көтеріп отыруға жұмсаймын.

	8. Мен өзіме қатты ұнайтын іспен айналысамын.

	9. Мақсаттарымды қағазға жазып, оған тез арада жету жолдарын іздест іремін.

	10. Жаңа білім жаңа ж ет іст ікт ерге жетуге көмектеседі.



	Тест қорытындысы



	30 балл. Тамаша. Сіз ізденуден жалықпайтын өмірлік оқушысыз. Мұндай адамдар өз ісінің биігінен үнемі көріне біледі.

	20-25 балл. Жақсы деңгей. Шын кіріссеңіз, сіздің қолыңыздан көп іс келеді.



	Қабілетіңізді қалағаныңызша дамыта аласыз.



	11-19 балл. Орташа. Талпынысыңызға байланысты өзіндік даму жолына түсіп келесіз.

	10 баллдан төмен. Бұл кітапты оқып отырғаныңызға разы емессіз. Жігерлендіретін, шабыттандыратын мақсаттар қою керексіз.



	Не себепті білімімізді көтеру керекпіз?



	Бала кезімде әжем жиі айтатын «Білекті бірді, білімді мыңды жығады» деген нақыл сөзге аса назар аудара бермейтін едім. Өсе келе сөз мәнісін түсінгендеймін. Өйткені бүгінгі ХХІ ғасыр – тек білімділер мен біліктілердің ғасыры. Сіздің тұрмыс деңгейіңіз, қоғамдағы абырой-беделіңіз тікелей сіздің қабілетіңізге, нені біліп, нені білмейтініңізге байланысты.



	Білімнен қуатты күш жоқ.

	Біліммен қаруланған адам жеңілмейді.

	М. Горький



	Бұрын үлкен кісілер «Орыс тілін білмесең, аш қаласың, қайтсең де орыс тілін үйрен» дейтін. Ал бүгінгі күні біліміңіз болмаса, ешкімге де керегіңіз болмай, ойды да, бойды да қажытатын ауыр жұмыс істеуге тура келеді. Көнсеңіз де, көнбесеңіз де заман талабы солай. Өзіңізге іштей сұрақ қойыңызшы? Осы күнгі тұрмыс жағдайыңызға, жай-күйіңізге риза болып жүре бересіз бе? Әлде арманға жету жолында күресіп, өзіңіздің рухани және іскерлік деңгейіңізді, жағдайыңызды мейлінше көтергіңіз келеді ме? «Жетектеген ит аң аулауға жарамайды» деп ұлылар айтқандай, сіздің өмірге деген құштарлығыңыз өте маңызды. Сіз қаламағанды мен «қалайда алу керексің» деп итермелей алмаймын. Сіз қалаған жағдайда ғана талпынысыңызды тағалап, көмектесе аламын. Кітапты оқуды жалғастырып жатсаңыз, сіз шын мәнінде бұл заманның заңғар тұлғасы болуға бел байлаған адам екенсіз. Жарайсыз! Көпшілігімізде «тәжірибе жүзінде үйренемін, біліп кетемін» деген ой да болады. Бірақ сіз үйреніп болғанша, құлшынысыңызды құм қылар қателіктер жіберуіңіз мүмкін. Сондықтан ең алдымен істі бастамас бұрын қалай істеу керек, құпиялары қандай, тағы да басқа сол сала бойынша толық мағлұмат алып, сол істі істеуге керекті қабілеттерді бойымызда дамытуға тиіспіз.



	Әрекет — Нәтиже — Тұлға



	Жоғарыда көрсетілген сызба, ол – біздің күнделікті өмірде көп қолданатын, ұстанатын формуламыз. Яғни, істі бастаймын, көп кешіктірмей нәтиже шығарамын, нәтижеме қарай тұлғалық білімім қалыптасады деген түсінік. Ал енді сол формуланың іс жүзіндегі нәтижесіне баса назар аударсақ.



	АҚШ — ҚР банктер — Халық



	2006-2008 жылдары Қазақстанда банктердің несие беру, халықтың несие алу кезеңі болды. Оның нәтижесін мен айтпасам да барлығымыз білеміз. Бизнес жүргізу жағынан сауаты жоқ адамдар көптен қалыспай «істеп жүріп-ақ үйреніп кетемін» деген ұстаныммен өз ісін ашуға банктерден несие алды. Іс бастамады емес, бастады. Той да жасады, автокөлікте алды. Ұзын сөздің Қысқасы, білімінің аздығынан, қабілетінің болмауынан көптеген адам банк ақшасын өз ақшасындай көріп, шығындарға мән бермеді. Екіншіден, кәсіптен қалай нәсіп көру жолын білмегендіктен, үшіншіден, «істеп жүріп-ақ үйренермін» деген ойдың нәтижесінде алған несиесін қайтара алмай тығырыққа тірелуде. Банкке кепілге қойған үйден айырылып, үйсіз қалып жатқандар да жетерлік. Ал енді халыққа берген несиесін қайтара алмай тығырыққа тірелген ҚР банктері АҚШ банктеріне қарыз болудан басқа жолы қалмады. АҚШ банктерінен несиені тек Қазақстан банктері емес, басқа мемлекеттердің де банктері алды. Олардың да алған несие пайыздарын уақытылы қайтарып тұруға мүмкіндігі болмады. Нәтижесінде АҚШ-тағы бірнеше жылдық тарихы бар екі банк әлем нарығынан ысырылып тасталды. Яғни, тоқырауға түсіп, өз жұмыстарын тоқтатты.



	Қой көрмеген қуалап өлтіреді, бала көрмеген уалап өлтіреді.

	Халық мақалы



	Міне, өзіңіз көргендей, білімсіздіктің нәтижесі неге душар етті? Ешкім де істеп жүріп үйреніп кеткен жоқ! «Қазақстан» телеарнасының журналисі бірде менен «Аманжол мырза, бүкіләлемдік қаржы дағдарысы не себепті пайда болды? Сіздің ойыңыз қандай?» дегенде мен: «Әлемдік қаржы дағдарысын тудырған бірінші себеп, ол – ой мен білім дағдарысы. Егерде несие алған әр адамның қаржы, бизнес саласында терең білімі болса, істері алға жүріп, кіріс көлемi пайда болар еді. ҚР бойынша несие алған адамдардың 70 пайызы бүгінгі күні тоқырауда отыр! Сондықтан да іс бастамас бұрын ол істі қандай адам істей алады, оның білім деңгейі қандай болуы керек, барлығын саралау қажет. Саралай келе, сол қабілет пен қасиеттерді өз бойымызда дамытуға тиістіміз. Яғни, жоғарыда көрсетілген сызба бізге көп пайда бере алмайды. Мен сізге жеңімпаздар, миллионерлер ұстанатын сызбаны ұсынайын



	ТҰЛҒА — ӘРЕКЕТ — НӘТИЖЕ



	Жауап беріңізші, жылына 1000000$ кім табады? Әрине, миллионер табады. Егерде миллион табу арманыңыз болса, миллионерге тән қабілет білімдерді жинақтап, өз бойыңызда дамытыңыз. Қысқасын айтқанда, миллионерлік тұлғаны қалыптастырыңыз. Адамның білімі, қабілеті қандай, әрекеті де сондай. Әрекетке қарай нәтиже.



	БІЛІМ, ҚАБІЛЕТ = ТҰРМЫС ДЕҢГЕЙІ



	Жетістіктерге жетіп, өз ісіңізде алда болуға көмектесетін қабілеттер:



	1. Мақсат қойып, талаптану

	2. Өз-өзіңді жігерлендіре білу

	3. Өз-өзіңе деген сенімділік

	4. Күткеннен қарағанда көп іс бітіруге деген талпыныс

	5. Төзімділік, табандылық

	6. Жасымас жігер, құм болмас құлшыныс

	7. Қиындықтан, проблемадан шығу, өрлеу үшін мүмкіндік таба білу өнері

	8. Жағымды ой, пайдалы әдеттер

	9. Темірдей тәртіп

	10. Шешендік өнер

	11. Армандай білу

	12. Бастаған іске 100% берілу

	13. Шапшаңдық

	14. Керілмеу, ерінбеу, берілмеу



	Машина айдауды да, домбыра тартуды да үйрену сияқты өз ісіңізде жетістікке, табысқа жетуді де үйренуге болады.

	Аманжол Рысмендиев



	Домбыраны үйреніп, күй шертуді қаласаңыз, домбырашыға барасыз. Машина айдауды үйрену үшін арнайы мектепке жазыласыз. Ал табыстарға, жетістіктерге жетуді, миллионер болуды қалай меңгеруге болады?



	1. Арнайы семинар-тренингтер арқылы

	2. Кітаптар, mp3 – дисктерге жазылған сабақтар арқылы

	3. Кезіккен қиындықтардан қорытынды шығара білу арқылы

	4. Табыс пен жетістікке жеткен адамдармен жиі араласу, оларға еліктеу арқылы



	Кітаптар



	Егерде мән беретін болсаңыз, жетістігі мен табысы таңғалдыратын адамдардың үйінде үлкен кітапханасы болады. Мүмкін сіз олардың ақшалары көп болған соң көп кітап сатып алады немесе көп кітап оқығандығының нәтижесінде мансапқа, беделге қол жеткізіп отыр деп түйіндейтін шығарсыз. Сенсеңіз де, сенбесеңіз де, американдық бизнес-философ Джи Ронның тілімен айтсам, «Сіздің тұлғаңыз, өміріңіз – сіз оқыған кітаптардың нәтижесі».



	Не себепті кітапқұмар болу керекпіз?



	Біріншіден, кітап оқу арқылы адам білімін толықтырып, өз өнімділігін көтерсе, екіншіден, оқылған әрбір кітап шабыттандырып, сана-сезімге әсер етіп, жаңа идеялардың туындауына мүмкіндік береді. Ал бүгінгі ақпарат басқаратын заманда идеяның құндылығы өте маңызды. Бізге кіретін кіріс көлемі, жануымыз, шарықтауымыз, біздің тапқырлығымыз дер кезінде істің шешімін табуға көмектесетін идеяларымызға тәуелді.

	Табысты өмір сүру үшін біздің кітап оқуға толық мүмкіндігіміз бар. Себебі қазір кез келген саладағы кітаптарды кітап дүкендерінен таба аласыз. Бұрын дәл қазіргідей кітап байлығы арман болған десе де болады. Сондықтан XXI ғасырда өмір сүріп жатқан біздерге, орысша айтсақ, «ПОВЕЗЛО!». Айналаға көз жүгіртейікші, қазір кез келген адам керекті деп тапқан кітапты кітапханалардан, кітап сататын дүкендерден қиналмай -ақ тауып алады. Тіпті болмаса ғаламтордан көшіріп алуға болады. Бұл дегеніңіз керемет емес пе? Біз енді ескі қателіктерді қайталамаймыз. Кім болғыңыз келеді, қандай мақсатмұратқа жеткіңіз келеді, барлық істің жету жолы әйтеуір бір кітаптарда жазылып қойылған. Бізге ең жеңілі – сол кітапты іздеп табу! Ал сіз бұл мүмкіндікті қалай пайдаланудасыз? Өміріңізге мағына беретін, ойыңызды өзгертетін, көңіліңізге қанат бітіретін бақытқа, жетістікке, мансапқа жету жайындағы кітаптарды оқисыз ба? Кейбір адамдар «Менің кітап оқуға уақытым жоқ, соңғы рет кітапты мектепте оқығанмын. Ал қазір кітап оқу қолымнан келмейді» дейді. Келісемін, уақыт қай-қайсымызға да өте құнды, бағалы. Дегенмен «Кітапқа үңілусіз-ақ, тәжірибеде үйренем» деп жүргенде кітап оқуға бөлетін уақыттан бес-он есе артық уақытты қателіктермен күресуге шығындайсыз. «Өте баяу оқимын» деп қорқатынымыз да, ерінетініміз де бар. Күніне аз дегенде бір сағатты кітап оқуға бөлсеңіз, уақыт өте келе кітап қызықтырып, оқу жылдамдығыңыз дамыған үстіне дами береді. Есіңізде болсын, «не жаттығады, сол дамиды»



	Көп кітапты түсінбестен, ойланбастан, ішіндегі ақыл-кеңесті санаға түйместен оқитын адамды шаң басқан кітаптар сөресі десе де болады.

	Цью Селена



	«Оқу бір басқа, оқығаныңды санаңа сіңіріп тоқу бір басқа» демекші, оқып отырған кітабыңыздағы жаттығуларды толық орындап, әрбір жазылған ақылкеңестерді тыңдай біліңіз, түсіне біліңіз. Мың кітапты түсінбей оқығаннан, бір кітапты түсініп оқып, жаттығуларын жасап, ой тастайтын сөйлемдерін, нақылдарын ұстанымыңызға айналдырыңыз. Міндетті түрде өзіңізге керекті жерін, шабыттандыратын сөйлемдерін дәптерге жазып отыруды әдетке айналдырыңыз. Жазып алғаныңызды күн сайын қайталап оқып, ісіңізде пайдалануға тырысыңыз.





	СЕМИНАР-ТРЕНИНГТЕР



	Семинар-тренингтердің кітап оқудан ерекшелігі – біз бір уақыт ішінде естиміз, көреміз, сезінеміз, ойланамыз, түсінеміз. Біз барлық сезім мүшесімен сезіне алсақ, оқу, даму, өзгеріс әлдеқайда жылдам болады. Сонымен қатар өзіміз сияқты ойлайтындармен араласуға мүмкіндік туады. Кітаптан оқығаныңыздың барлығын тренинг, яғни ойын, тәжірибе жұмыстарының көмегімен толық түсіне аласыз. Статистика бойынша адам ақпараттың 70%-ын ойын түрінде еркін қабылдайтындығы дәлелденген: 10%-ы кітап оқу арқылы; 25%-ы көру арқылы; 5%-ы есту арқылы; 70%-ы тәжірибе, ойын түрінде. Мысалы, сахнада сөйлеп үйрену үшін көп кітап оқуға қарағанда шешендік өнерге үйрететін тренингке қатыссаңыз әлдеқайда тез меңгересіз. Себебі тренингте сіз тек тыңдап қана қоймай, тренермен бірге жаттығу жасап, ойындар ойнап, теория жүзінде алған біліміңізді практика жүзінде қайталап,

	шешендік өнердің қыр-сырларын терең түсінесіз. Тренинг – алған ақпаратыңызды, біліміңізді практика түрінде дәлелдеп, толыққанды түсінуіңізге мүмкіндік беретін даму процесі. Семинар-тренингтердің тақырыбына қарай тағы бір ерекшелігі – тренингті жүргізетін психолог, бизнес-тренер сіздегі қабілет-қасиеттерді саралап, пайдасыз əдеттеріңізді нәтиже беретін әдеттерге өзгертуге жағдай жасайды, қорқынышыңыздан арылып, сенімді болуға, жаман ойыңызды жағымды ойға өзгертуге арналған методикаларды үйретеді. Егер бұрын семинар-тренингтерге қатысып жүрген болсаңыз, тренингтердің өзіңізді-өзіңіз тануға, өзгеруге жағдай жасайтын керемет «сиқырлы» нәрсе екенін білетін шығарсыз.



	Менің өміріме үлкен өзгеріс берген, мақтана алатын биіктерді бағындыруыма зор көмегін тигізген өзім қатысқан семинартренингтер деп тұжырымдаймын.

	Смилиян Мори

	мотиватор, оратор



	Бизнесіңізде өрлегіңіз келсе, бизнес табыстары жайындағы семинартренингтерге; табысқа жеткіңіз келсе, табысқа жету тақырыбындағы семинар тренингтерге қатысуды әдетке айналдырыңыз. Ақшаға жыламаңыз, тренингте я алған біліміңіздің арқасында кіріс көлемін қалағаныңызша өсіре аласыз.



	Білім, ол – үлкен күш!

	Наполеон Хил





	Үлгі тұту, еліктеу



	Шырылдап жарық дүние есігін ашқаннан-ақ әрқайсысымыз өзгелерге еліктеп үйрене бастаймыз. Бізді қоршаған заттар, адамдар, ата-ана, туысқандар, достар бізге қатты әсер етеді.



	Екі баланың ортасында жүрген қария бала болады, екі қарияның ортасында өскен бала дана болады.

	Б. Момышұлы



	Егерде өзімізден білім деңгейі, тұрмыс деңгейі өте төмен адамдармен жиі қарым-қатынас жасасақ, біз рухани жағынан да, басқа жағынан да төмендейміз, құлдыраймыз. Ал біз жиі араласатын адамдардың білім деңгейі, рухани байлығы, жетістік табысы жоғары деңгейде болса, біз өсеміз, дамимыз. Сондықтан жоғары деңгейге көтерілу, өрлеу үшін өзіңізден барлық жағынан деңгейі төрт-бес есе үлкен, жоғарғы деңгейдегі адамдармен жиі араласыңыз. Еліктеп өзгерудің тағы бір жолы – егерде өзіңіз үлгі тұтатын адаммен қарымқатынас жасау қазірше мүмкін болмаса, ол кісі жайлы жазылған мақалаларды, видео-материалдарды, кітаптарды жинап, оқып жүріңіз. Ол сіз арман қылған жетістіктерге, табыстарға қалай жетті, қандай қиындықтарды жеңді, барлығына назар салып іштей талқылаңыз. Бірақ еліктеймін деп өз ерекшелігіңізді жоғалтып алмаңыз! Айтыңызшы, денеңізге әдемі иіссу сеуіп алып мал қорада жүретін болсаңыз, әтірдің исі қанша уақытқа шыдайды? Ары кетсе бір сағат, бір сағаттан кейін сізден мал қораның, яғни қидың иісі аңқып тұратыны белгілі. Басында сізге ұнамайтын Қидың иісі екі-үш күнде үйреншікті иіске айналады. Кедейлер, тұрмыс деңгейі төмен адамдар еріншектігіне, ынжықтығына, кедей екеніне намыстанбайды, өйткені қораның иісі секілді сол өмірге, яғни әр нәрсеге сылтау айтуға үйреніп кеткен. Кедейліктен шыққыңыз келсе, байларға, табысты тұлғаларға еліктеңіз!



	Болмасаң да ұқсап бақ.

	А. Құнанбаев





	Есіңізде болсын, сіздің қандай адам болуыңызға геннің 15% ғана әсері бар. Ал қалған 85%-ы сіз жүретін орта, сіз оқитын газет-журнал, сіз үлгі тұтып ұқсауға тырысатын тұлғалар екені дәлелденген. Сіз көп уақыт қандай адамдармен араласасыз, солардың көзқарасын, әдеттерін, ұстанымын, энергиясын өзіңізге жұқтырасыз. «Досыңды көрсет, сенің кім екеніңді айтамын» деген сөз бекер айтылмаса керек.



	Адам жаңа нәрсе көрмей, жаңа әдет қалыптастырмай алға жылжымайды!

	Аманжол Рысмендиев



	Кімнен туылдыңыз, ол маңызды емес, қазір кімдермен араласып, кімдермен тұрып жатырсыз және қандай өмірді армандап, кімдерге елікт еп жүрсіз, сол маңызды.



	Аудио-видео сабақтар



	Білімді жетілдірудің тағы бір мүмкіндігі, ол – аудио кітаптар, аудио семинарлар және видео-тренингтер. Қарапайым адамдар аз дегенде аптасына 14 сағат автокөлікте, 20 сағат теледидар алдында отырады екен. Осы уақыттарды біз өзіміздің рухани байлығымызды, білімімізді көтеріп, біліктілігімізді жетілдіруге жұмсайтын болсақ қандай тамаша болар еді. Қазір кез келген үйде DVD, компьютер, автокөліктерде диск оқитын магнитофон бар. Ән тыңдауды аудио кітаптар тыңдауға, теледидар қарауды шабыттандыратын семинар-тренингтерге қатысуға алмастырсақ, біз өз арманмақсаттарымызға алған біліміміздің арқасында тез жетеміз. Арнайы дүкендерден отбасы бақыты, қарым-қатынас негіздері, сату өнері, табысқа жетудің жолдары жайында аудио-видео дисктерді кездестіруге болады. Сол үшін бар мүмкіндікті пайдалана білуіміз қажет. Бәріміз байлыққа, материалдық құндылықтарға талпынамыз. Байлық десе болды көз алдымызға ақша, қымбат машина, көп қабатты коттедж елестейді. Сізбен келісемін, ол – байлықтың жемісі, көрінісі. Бірақ неге миллионер десе біздің ойымызға иманды, өз ісінің шебері, адамгершілігі мол, төзімді адам елестемейді? Біздің материалдық құндылықтарымыз – ішкі рухани құндылықтарымыздың жемісі. Мен адамның рухани байлығын тұлғалық қасиеттер және іскерлік шеберлік деп екіге бөлемін.





	Өмірде толыққанды табысқа жету үшін іскерлік шеберліктің де, адамгершілік, тұлғалық қасиеттердің де маңызы зор!



	Тұлғалық қасиет - Іскерлік шеберлік





	Бұл кітапта көбінесе тұлғалық қасиеттерді дамыту жайында айтылады. Өз ісіңнің шебері болу үшін сол шеберлікті игеруге көмектесетін тұлғалық қасиеттерді дамыту керекпіз. Адамның мақсатына жету жолындағы орны бөлек қасиеттің бірі – өз қабілетіңе, күшіңе сене білу. Келесі бөлімнен өзөзіңізге деген сенімділікті қалай көтеруге болады, арманға, мақсатыңа жетемін деп сенудің пайдасы қандай, сенімдердің жүйесі жайында ой өрбітеміз!





7


	ЖАҚСЫ НӘТИЖЕГЕ СЕНЕ БІЛУ – ЖЕҢІСТІҢ БАСТАУЫ



	Бақыт пен табыс, жетістік өз-өзіңе деген үлкен сенімділіктен бастау алады.

	Ралф Уолдо Эмерсон,

	философ



	Адамдар шын мәнінде қолымнан келеді» деп ойласа ғана биік жетістіктерге жете алады. Өздеріне сену арқылы олар табыстың ең бiрінші құпиясын ашады.

	Норман Винсент Пил,

	«Жағымды ойдың күші» теориясының авторы



	Жүрегіңе сенім дәнін ек, мақсатың орындалады. Міне, жеңімпаздың ұстанымы. Өзіне, өз қабілетіне, өз идеясының жетістігіне сену арқылы ғана адам биік асуларды, қиындықтарды жеңіп, арманына жете алады. Сенімділік жоқ жерде адам да, жақсы жобалар да қорқыныш пен күдіктің құрбанына айналып, құлдырайтынын уақыттың өзі-ақ дәлелдеп жатыр. Жыл сайын сенімнің күшімен мыңдаған адам көздегеніне жетіп, мыңдаған жоба ел игілігіне ұсынылып жатса, күн сайын сенімсіздіктің әсерінен миллиондаған адам шын қалауынан бас тартып, миллиондаған идея жер бетін көрмей, пайда болған сәтінен-ақ ойдағы «күдік, қорқыныш» деп аталатын құрт-құмырсқаның жемтігіне айналуда. Әрине, «мүмкін емес» сияқты көрінетін жетістікке жетемін деп сену оңай іс емес. Бірақ сенімділік жоқ жерде табыс та, жетістік те болмайтыны анық! Адамдар неге сенеді – сол болады. Өз қабілетіне, арманының орындалатынына сенсе, ерте ме, кеш пе бәрібір арманына жетеді. Егерде өзінің бақыт пен табысқа лайықты емес екеніне сенсе, өмір бойы бақытсыз болып өтеді. Кезкелген дәрігерден «Адамның ауруынан айығуы көп жағдайда не нәрсеге байланысты?» - деп сұрасаңыз, «Жазыламын деген сеніміне байланысты», — деп жауап береді.



	Олар істей алады, өйткені олар істей алатынына сенеді

	Вергий



	Сенімділікті қалай қалыптастыруға болады? Құпиясы қандай?



	Алдыңғы бөлімдерде айтып кеткенімдей, адамның кім болып қалыптасуы ең бірінші қоршаған ортасына байланысты. Жалпы кез келген бала туылғаннан өзіне сенеді, ол үшін «бәрі мүмкін» болып көрінеді. Өсе келе «сынықтан басқаның бәрі жұғады» демекші, ата-анамыздың тәртібін, ой-өрісін, көзқарасын өзімізге көшіреміз. Әрине, сенімділігін де, сенімсіздігін де көшіреміз. Егерде көргеніңіздің барлығы кедейлік, күрсіну, түңілу болса, сізді табысқа жетелейтін сенімдер жүйесін қалыптастыру қиынға соғады. Өзіңіз білетіндей, бәрі, бәрі жұққыш келеді. Ал сіз өскен орта байлыққа, табысқа толы болса, сізде «табысты боламын, қолымнан келеді» деген сенімділікті қалыптастыру оңай болады. Ата-анаңыз, достарыңыз сізден не күтті? Сізге сене білді ме, әлде арманыңызға, ойыңызға сенімсіздікпен қарады ма? Өкінішке орай, көпшілігіміздің ата-анамыз, ұстаздарымыз, достарымыз біздің ойымызға, идеямызға сенімсіздікпен қарайды. Қарап та жүр! Себебі олар үшін еш нәрсе мүмкін емес. Күн сайын адам психологиясын білмейтін ата-аналар, ұстаздар, оқушылары мен балаларының жігерін жасытып, «Бәрі сен ойлағандай оңай емес, сен арманыңа жете алмайсың, себебі...» деп барынша өз ойларын, өз идеяларын дәлелдеуде. Мысалға:

	Сенің қолыңнан президент болу келмейді.

	Себебі: Сен сабақт ыжақсы оқымайсың. Сен салақсың, сен еріншексің, т.б. Сенен ешқашан бизнесмен шықпайды.

	Себебі: Сен сезімге беріліп кетесің. Біздің от басыға кәсіппен айналысу жақпайды. Сен қатты ақкөңілжің, сенің бойыңда кәсіпкерге тән қасиеттер жоқ. Сен әнші бола алмайсың.

	Себебі: Әдемі дауыс саған берілмеген, Әдемі емессің. Қолдайтын көкең де, әкең де жоқ! Сенде музыкаға деген сезімталдық жоқ... Айта берсек көп қой. «Адамды он рет шошқа десең, он бірінші рет қорсылдайды» дегендей, өзгелердің ой-пікірінің, сенімсіздігінің нәтижесінде біз де өз арманымызға сенбей, сенімсіздіктің жетегінде кекеткенбіз. Чикаго университетінің профессоры Бенджамин Блум жүзге тарта жас, мықты музыканттарды, әншілерді, спортшыларды бақылай келе олардың ешқайсысының бала кезінде артықшылығы, тума таланттылығы болмағандығын дәлелдеген. Дегенмен қолдайтын, көтермелейтін дана ұстаздардың арқасында олар өздері дамып, жаттыға бастаған. Үлкен талапты көрген кезде-ақ болашақ жеңімпаздардың бойында «үлкен бір биіктерге жетемін» деген сенімділік пайда болған еді. Кез келген жеңімпазға, табысты адамға барып, «Осы мақсатқа жету қолымнан келеді ме?» деп сұрап көріңізші, «Әрине, қолыңнан келеді, тек мақсатыңа жету жолында еңбек етуден жалықпа!» деп жауап берер еді. Кітаптың басында айтқанымдай, шын қалаған адам – кез келген биікті бағындыра алады. Сондықтан сенімділігіңізді көтергіңіз келсе, сізді қолдайтын, сізге сенетін адаммен ой бөлісіңіз. Ал сізге сенбейтін, қолдамайтын адамман ой бөлісудің қажеті жоқ. Керісінше, өз идеяларыңызды жеңімпаздармен, табысты адамдармен бөліскеніңіз, дос болғаныңыз абзал.



	Адамды табиғат жаратқанымен, оны өсіретін, тәрбиелейтін қоғам.

	В.Г. Белинский



	Өткен күндеріңіздегі азын-аулақ жетістіктеріңіз сенімділігіңізді қалыптастыруға көмектеседі. Неліктен екенін білмеймін, адамзат тумысынан сәттіліктерге емес, сәтсіз қадамдарына көп мән береді. Алдағы бөлімдерде сөз еткенімдей, сәтсіздіктеріңіз бен қателіктеріңізге көп көңіл бөлуіңіз арқылы сіз «сенімсіздік вирусын» жұқтырып аласыз. Сондықтан бұл ескертуді есіңізден шығармаңыз. Бізге керегі – шабыт, жігер, алғырлық! Сондықтан сенімділіктің негізін құрайтын, жігерлендіретін өткен күндердегі жеңістерімізге көңіл бөліп отыру керекпіз! Өзгелерге сәтсіздіктеріңізді айтып «сенімсіздік вирусын» жұқтырғанша, оларды шабыттандыратындай етіп тек жетістіктеріңізбен, сенімділігіңізбен бөлісіңіз. Кез келген пенде өткен өміріне үңіліп қараса, оның осы уақытқа дейінгі жетістіктері, істеген мардымды істері толып жатыр! Келісесіз бе? Аман-есен дүние есігін ашты. Ол да жетістік! Құлап-сүрініп жүріп аяғынан нық тұруды, жүруді, жүгіруді үйренді, ол да жетістік! Мектепті жақсы бағамен бітірді, ол да жетістік және т.б. Әркімнің өзі жүрген жолы, асқан асуы бар. Оған қоса өзі ғана білетін, мақтана алатын жеңістері, жетістіктері бар. Біз өткен өмірімізді қайтара алмаспыз, бірақ өткен өміріміздегі жеткен жетістіктерімізге көңіл бөле отырып, жүрегімізге сенімділік ұялатып, жарқын болашағымызды жасай аламыз. Ол үшін алдымен «осы уақытқа дейінгі қойған мақсаттарыма қол жеткіздім, алдағы мақсаттарыма да жетемін» деген сенім жүйесін санамызға мықтап орнатуымыз керек.



	Тапсырма



	Дәл қазір қанша жасқа келсеңіз де осы уақытқа дейін жеткен жетістіктеріңізді, бағындырған белестеріңізді үлкен-кіші, аз-көп деп бөлместен төменге түсіруіңізді өтінемін.



	Менің жетістіктерім: ____________________________________________________________________________________________________________________



	Жазып болсаңыз, қараңызшы, қаншама мақсатқа жеткенсіз?! Қаншама белестерді бағындырғансыз?! «Тау тастан, теңіз тамшыдан құралады» демекші, осы мақсаттарға жетіпсіз ғой, демек, алдағы мақсаттарыңызға да жете алатыныңызға сенемін. Сенімділікті қалыптастыруда білімнің алатын орны орасан зор. Кәсібіңізді, жұмысыңызды, өз салаңызды терең меңгеріп, шеберлігіңізді шыңдаған сайын сенімділігіңіз көтеріледі. Айналаңыз күдік пен қорқынышқа толы болса да жетістікке жеткен алып тұлғалардың өмірбаянын жиі оқитын болсаңыз өзіңізге деген сенімділікті қалыптастыруға көмектеседі.

	Сенімділікпен жетістікке!



	Жоғарыдағы сызбада көрсетілгендей, күшіңізге, мақсатыңыздың жетістігіне сену арқылы қабілеттілігіміздің арқасында әрекет етуді кең көлемде пайдалана аламыз. Жарқын болашағыңызға, жалынды рухыңызға, арғымақ арманыңызға сене біліңіз! Өзгелердің сізге сеніммен қарағанын қаласаңыз өзіңіз сенімді болыңыз!





8


	СӘТСІЗДІК ДЕГЕН БОЛМАЙДЫ

	немесе сәтсіздіктен сабақ алу



	Мен ешқашан өз рухымды төмендетпеймін.

	Себебі мен үшін әрбір сәтсіз қадам жетістігіме бастар баспалдақ.

	Томас Эдисон



	Өмірде біз өзгерте алмайтын әр түрлі жағдайлар болады. Мәселен, жұмыс жасап жатқан компания өз жұмысын тоқтатады, оған өкімет көмектесуден бас тартады. «Жығылғанға жұдырық» демекші, әйеліміз кетіп қалады. Жақсы көретін жақын адамымыз өмірден өтеді. Осындай сәттерде шарасыз халде қаласың. Ісіңізді алға жылжытудың бар мүмкіндіктерін қарастырып көрдіңіз. Өкінішке орай, одан түк шықпады. Қайта-қайта болған сәтсіздіктер өрлеуге, өзгеруге деген құлшынысыңызды құм қылды делік. Мұндай жағдайда не істеуге болады? Болған жағдайды өзгерте алмассыз, бірақ оған деген көзқарасыңызды өзгертуге болады. Яғни, сәтсіздігімізден сабақ ала отырып, алға қарай талпынамыз! Келісемін, қаншама сәтсіздіктен кейін арманыңды күдіктен арашалай отырып, сенімділікті жоғалтпау оңай нәрсе емес. Дегенмен, есіңізде ұстаңызшы, сіздің өткеніңіз бен болашағыңыздың арасында теңдік жоқ! Өткенімізді өзгерте алмасақ та, өткен күндердегі сәтсіздіктерімізден сабақ алып, болашақтағы әрекеттерімізді нәтижелі ету қолымыздан келеді. Жалпы сәтсіздік дегеніміз не өзі? Сәтсіздік, ол да – нәтиже! Тек біз өзімізге ұнамайтын нәтижені сәтсіздік деп бағалап кеткенбіз! Мысал айтсақ: Сіз осы айда компанияңыздың немесе комаңдаңыздың тауар айналымын жүз пайызға көт ергіңіз келді. Нәтижесінде 100 емес, 20-ақ пайызға көтердіңіз делік. Бұл нәтижеме, әлде сәтсіздік пе? Әрине, нәтиже! Ойыңыздағыдай болмаса да, 20 пайыздық көрсеткіш – сіздің жасаған әрекет іңіздің, стратегияыңыздың нәтижесі! Енді алдағы айда сіз өткен айдағы нәтижеңізден сабақ ала отырып, нені дұрыс, нені бұрыс жасағаныңызды анықтап, ойлаған мақсатыңызға жету үшін әрекетіңізді нәтижелі ете аласыз!



	Өткен істен алынған сабақ – жеңімпаздарға арналған таңғы ас!

	Кен Бланшар



	Пенде болған соң қателесеміз, өзгерістің, жетістіктің ертегідегідей тез болғанын қалаймыз. Іс жүзінде олай емес! Кез келген жетістік уақытты, еңбекті талап етері сөзсіз! Десе де, көпшілігіміз бірінші, екінші сәтсіздіктен кейін-ақ арманымыздан бас тартып, «Бұл мен үшін емес!», «Менде шешендік өнер жоқ!», «Менің қолымнан келмейді!» деп істеп жүрген ісімізді орта жолдан тастап кете саламыз. Осылай мақсатымыз жолындағы күресте оңай жеңіле саламыз! Көз алдыңызға елестетіңізші, егерде жаңадан жүруді үйреніп жүрген нәресте бір-екі құлағаннан кейін «Мұнымнан түк шықпайды!» деп жүруді үйренуді тоқтатса, ол болашақта өзінен-өзі жүріп кете ала ме? Олай бола қоймас. Әр жығылған сайын нәресте келесі талпынысын тоқтатпайды. Үлкендер сияқты жүруге деген ұмтылысы соншалық, әрбір сәтсіздігінен сабақ алып, үстел жағалап, кереге жағалап, ақыры жүруді, жүгіруді үйренеді. Сіз бен бізге керек үлкен бір қабілет – сәтсіздіктен сабақ алу. Ұлы адамдардың өміріне көз жүгіртетін болсаңыз, олар сәтсіздіктен сабақ алудың шебері екеніне тәнті боласыз.



	Сәтсіздікке қайғырсаң, батырады,

	Болашаққа күдіктер шақырады.

	Сабақ алсаң егерде түсінумен,

	Мықты ғып қанатыңды қақтырады.

	Аманжол Рысмендиев



	Ұлы адамдардың бірі ретінде өзім үлгі тұтатын «Хонда» корпорациясының құрушысы Соитиро Хонданың өмір жолына назар аударсаңыз деймін. Ол 1938 жылы Хонда поршенді дөңгелек құрастырып, оны «Тойота» корпорациясына сатуды армандап жүрген жай ғана кедей студент еді. Күндіз сабаққа барса, түнде өз ойлағанын құрастырумен болды. Ол бұл жобаға жинаған ақшасымен қоса жарының алтындарын сатып, біраз ақшасын істі жалғастыруға жұмсауды дұрыс деп табады. Көп жылдық толассыз еңбектің арқасында ол поршенді дөңгелекті құрастырды. Өкінішке орай, «Тойота» компаниясы Хонданың туындысын жарамсыз деп табады. Ол қайтадан оқуын жалғастырады. Ұстаздары, достары тарапынан «Ақымақ арманның иесі» атанып, күлкіге қалады. Кейбіреулер «Мұныңнан түк шықпайды! Сен шын мәнінде ақымақ екенсің!» деп өз пікірлерін дәлелдеп бағады. Сохиро Хондаға бұл оңай соқпайды. Осындай пікірлерден кейін ол өзін әлемдегі ең бақытсыз, бейшара адам деп те ойлайтын. Бірақ ол арманға деген талпынысын, ізденісін тоқтатпайды. Қайта алдағы екі жылда поршенді дөңгелекті өңдеп, құрастырып шығады. Өйткені Хонданың негізгі табыс формуласы болған еді.

	Ол:

	1. Нені нақты қалайтынын білді.

	2. Әрекеттенді.

	3. Ол әр қадамын тексерумен болды.

	4. Ол өз қалауына жеткенше әрекет методикасын өзгертумен болды.

	5. Ол өзіне ешқашан берілмеймін деп сөз берди Нәтижесінде екі жылдан кейін өңделген туындыны «Тойота» сатып алды. Поршенді шығаратын завод салу үшін Хондаға бетон керек болды, өкінішке қарай, ол уақытта Жапония Екінші дүниежүзілік соғысқа дайындалуда еді. Сондықтан бетонды алдырудың ешқандай мүмкіндігі болмады. Оның арманы, жоспары құлдырау алдында тұрды. Соған қарамастан, ол тағы да өз ойлағанынан бас тартпады. Ол завод салуға шешім қабылдады. Ойлағанын жүзеге асыруды ниет еткен Хонда достарын, әріптестерін жинап алып, орын алған қиындықтың шешімін табуға кірісіп кетті. Кез келген еңбектің марапатталатыны белгілі ғой. Аяғында Хонда өз командасымен бетон жасаудың жаңа жолын табады. Сонымен Хонда завод салып, поршенді дөңгелекті кең көлемде таратуға мүмкіндік алды. (Тоса тұрыңыз, оқиға мұнымен бiт кен жоқ!) Соғыс кезінде АҚШ тастаған жарылғыш заттардан заводтың көп бөлігі қирап қалды. Хонда өзінің жеңілгендігін мойындап, берілудің орнына өз әріптестерін, жұмысшыларын жинап алып, оларға «Тезірек көшеге шығып, самолеттердің артынан аңдыңдар, дәл қазір бізге ішінде жанармайы бар канистрлер аспаннан жауып жатқан жоқ па? Бізге керегі - қай жерге тастайтынын біліп, тауып алу. Өйткені канистрлерде біздің жұмысымызды алға жылжытуға көмектесетін шикізат бар. Берілмеңдер, алға!» деп ұрандады. Жұмысшыларын шабыттандырды. Себебі канистрдегі мұндай өнім Жапонияда мүлдем жоқ еді. Мистер Хонда өмір ұсынған жағдайлардан мүмкіндік іздей білді. Өкінішке орай, Апофеозда болған жер сілкінісі оның заводын жермен-жексен етіп қиратып кетті. Амалсыздан «Хонда поршенді дөңгелек шығару» фабрикасын «Тойотаға» сатуға тура келді. «Алла бір есікті ашпай, бір есікті жаппайды» дегендей, біз де Хонда секілді кез келген қиындықтан өсуге, өрлеуге, өзгеруге мүмкіндік іздей білуіміз керек. Соғыс біткенннен кейін Жапонияның экономикалық жағдайы мүшкіл еді. Жанармай карточкамен беріліп, кей сәтте табылмайтын да. Хонда базарға бару үшін автокөлігіне керекті жанармайды таба алмай біраз қиналды. Бірақ сары уайымға батып, шарасыз күйге түспей, «Қашан мен өз отбасымды баға аламын? Болған жағдайды өзгерту үшін өзімдегі барды қалай пайдалана аламын?» деп өзін шабыттандыратын, ойландыратын сұрақтар қоюмен болды. Нәтижесінде ол өзінде бар кішкентай моторды велосипедіне орналастырып, жұмысына сонымен қатынап жүрді. Осылай болашақ мопедтің үлгісі болған моторлы велосипед өмірге келді. Көп кешікпей Хондадан достары өздеріне де осындай моторлы велосипед жасап беруді өтіне бастады. Оның көп мопед жасағаны соншалық, керек моторды табу қиынға соқты. Сондықтан Хонда велосипедке арналған мотор шығаратын завод ашуды мақсат қылып қойды. Оның қалтасында ойын жүзеге асыруға көк тиын да болмаған еді. Жапония экономикасы соғыстан есеңгірегендіктен, банктерде несие беру мүмкіндігі де болмады. «Шығатын жол жоқ» деп берілудің орнына Хонда «істің шешімін табу үшін» деп алға басты. Ойлана келе ол Жапониядағы велосипед сатумен айналысатын дүкендерге хат жазып, хатында өз идеясын дәлелдеп, сонымен қатар істі бастауға алғашқы капитал керек екенін айтты, әріптес болуға шақырды. Хатты алған он сегіз мың адамның ішінен үш мың адам Хонданың идеясын қолдап, істі бастау үшін Хондаға инвестиция құйды. Сөйтіп, ол тауардың бірінші партиясын құрастыруды бастап кетті. Бірақ осыдан кейін де Хондаға табыс табу оңай болған жоқ! Себебі мопедтер үлкен және қатты дауыс шығаратын еді. Сондықтан көп адам оны сатып алмады. Мойымастан Хонда өз туындысын өңдеп, өмірге халық сұранысын қанағаттандырған «Жаңа бастаушы» атты мопедті дүнеге әкеледі. Нәтижесінде мопедтің сатылымы жоғары болып, Хонда императорлық премияға ие болады. Көпшілік адам Хонданың жолы болғыш деп ойлайды. Негізінде жолдың болғыштығы да білім мен талпыныстың көрінісі емес пе? Бүгінгі күнде «Хонда» компаниясы - автокөлік шығаруда алдыңғы қатарлы компаниялардың бірі. Бұл мистер Хонданың табандылығының нәтижесі еді. Ол қиындықтарды ешқашан арманына жету жолындағы кедергі деп бағаламады. Сәтсіздігінен сабақ алып, алға ұмтылды! Есіңізде болсын, сәттілік уақытша болған сәтсіздік пен қиындықтың астында жасырынып жүреді. Сондықтан қиындыққа мойымаңыздар. Өткен өміріңіз болашағыңызға кедергі келтіре алмайды.





9


	СІЗДІ ӨСІРЕТІН ДЕ, ӨШІРЕТІН ДЕ ӘДЕТТЕР



	Біз бірінші бойымызда әдеттерді қалыптастырамыз,

	сосын әдеттер бізді қалыптастырады.

	Брайн Трейси



	Психологтардың дәлелдеуіне сүйенсек, біздің әрекеттеріміздің 90%-ы әдеттеріміздің басқаруында болады екен. Таңертең оянғаннан бастап сіз ұйқыға жатқанша жүздеген әрекет жасайсыз. Душқа түсесіз, тіс жуасыз, ас ішесіз, газет оқисыз, кітап оқисыз, темекі шегесіз, супермаркетке барасыз, үй тазалайсыз, тағы да басқа. Осы уақытқа дейін сіздің бойыңыз жұмыстан бастап қаржы деңгейіңізге, денсаулығыңызға, қарым-қатынасыңызға фундамент болатын, әсер ететін мықты әдеттер қалыптасып қалған. Бұл әдеттердің жақсы жағы – сізге қаншама әрекеттерді автоматты түрде қатты ойланбай істеуге көмектеседі. Күнді жоспарлау, машина айдау, таңғы жаттығу, т.б. Жағымсыз жағына келсек, түп санамыздан ойып орын алған кейбір әдеттер тұлға ретінде дамуымызға керекті жерде өзімізді көрсетуімізге, табысты болуымызға кедергі келтіреді. Бүгінгі күні бойыңызда қандай әдет қалыптасса да, сол әдеттердің арқасында сіз бүгінгі күнге жетіп отырсыз. Яғни, сіздің бүгінгі күнгі тұрмыс жағдайыңызды, өмір сүру стиліңізді, жетістігіңізді, байлығыңызды, кедейлігіңізді сол әдеттер қалыптастырған. Егерде көп нәрсеге қол жеткізгіңіз келсе, сізге жаман әдеттерден арылып, (теледидарды көп қарау, істі кейінге қалдыру, көп ұйықтау, көп шығын шығару, темекі шегу, т.б.) жақсы, яғни жеңімпаздардың әдеттерін (ерте тұру, жоспар жазу, спортпен айналысу, кітап оқу, т.б.) бойыңызда қалыптастыру керексіз.



	Жақсы болсын, жаман болсын, кез келген әдет өз нәтижесін береді! Табыс шыңына көтерілгісі келген адам міндетті түрде әдеттердің күші мен билігін бағалай білуі керек. Ол өзінің құрдымға кетіретін әдеттерін анықтай біліп, тез арада кейінірек әдетке айналып, табысқа жетуге көмегін тигізетін әрекеттерді жасауы міндетті.

	Д. Пол Гетти



	Сіздің нәтижеңіз сіздің əдеттеріңізге байланысты. Табысты адамдар өз арманына жету үшін өзін-өзі басқарып, өзін-өзі тәртіпке бағындырады. Бүгінгі күннен бастап күшпен қалыптастырған жеңімпаздық əдеттеріңіз – жарқын болашағыңыздың кепілі. Жағымсыз, кедейлік әдет ете қиын, олардың нәтижесі тез арада көріне қоймасы анық. Жаман әдет бойыңызға сіңіп, өмір бойы сізге жамандық атаулыны жинап, өміріңізді тозаққа айналдырады десем, артық болмас. Ол әдеттер сізге ұнамаса да сәтсіздік пен қиындықты өміріңізге айналдырып әкеле береді. Жақсы жеңімпаздық әдеттер де өміріңізді жетістік пен табысқа толтырудан шаршамайды.



	Ойлаған әрбір ойыңды

	Іске асырып жайландыр.

	Әрекетті істеген

	Әдетіңе айналдыр.

	Әдетің мен мінезің

	Қалыптасып өседі.

	Қалыптасқан мінезің

	Тағдырыңды шешеді.



	Әсет Мұқашбеков



	Әдеттерді өзгерту үшін дәл қазір іске көшіңіз! Әдеттерді өзгерту үшін міндетті түрде екі нәрсе істеуіміз қажет. Бірінші, жетістікке жетуіңізге кедергі келтіріп, артқа тартып жүрген жағымсыз әдеттеріңіздің тізімін жазыңыз. Өзіңіз білмесеңіз, өзгелерден сұрап көріңіз. Төменде табысты болуға кері әсер ететін кең таралған әдеттердің тізімі көрсетілген:



	Үнемі істі кейінге қалдыру.

	Істі уақытында бітірмеу.

	Өсек айтуға құмарлық.

	Қарызды уақытында бермеу.

	Істі аяғына дейін апармаy

	Темекі шегу.

	Түн ортасына дейін теледидар қарау.

	Салғырттық.

	Қаржы жоспарын жазбау.

	Артық шығын шығару.



	Өзіңіздің жағымсыз әдеттеріңізді анықтап болсаңыз, екінші қадам – жағымды әдеттерді таңдап, сол әдеттің бойыңызда қалыптасуына күш бөлу керексіз. Мысалға, сіздің мақсатыңыз күнде таңертең жаттығу жасауды әдетке айналдыру болса, таңертеңгі уақытқа будильник қойып, бүгін ұйқыға бір сағатқа ертерек жатыңыз. Ал сіздің мақсатыңыз мықты жазушы болу болса, күніне бір-екі сағат уақытты кітап оқуға және ойыңыздан шығарма жазуға бөліңіз. Басында бәрі қиын болады. Әдеттерді қалыптастыруда өзіңізді тәртіпке бағындырып, істегіңіз келмей тұрса да істеңіз, әрекетке итермелеңіз «Басы қатты болса, аяғы тәтті болатынын» есте ұстаңыз.





	40 күндік методика



	Кез келген істі істеуге энергия, табандылық және уақыт керек. Сондықтан мен сізге жағымсыз әдеттерден арылып, жағымды әдеттерді бойға қалыптастыруда оңай болады дей алмаймын. Десе де, әдеттерді алмастыру мыжыма іс болып көрінгенімен, табанды адам нәтижеге жетпей қоймайды. Ұлы философ « Әл Фарабидің еңбектеріне сүйенсек, әрекет әдет болып адам бойына мықтап орныққанша, біз сол әрекетті, өзімізді тәртіпке бағындыра отырып, күн сайын қайталай білуіміз керек екен. 40 күн аз уақыт емес, бірақ жаңа жеңімпаз тұлға болып қалыптасуға сол күнді жұмсауға болады деп білемін. Басында қиналып істелінетін істер тәртіппен, табандылықтың күшімен қырық күннен кейін ойланбастан істелінетін автоматты істерге айналары сөзсіз.

	Келесі бөлімде әдеттерді қалыптастыруда, табысқа жетуде, сапалы еңбек етуде уақытты қалай ұтымды пайдалануға болады, сол жайында сөз қозғаймыз.





10


	УАҚЫТЫҢЫЗ – БАҚЫТЫҢЫЗ!

	уақытты ұтымды пайдалана біліңіз



	Уақытын болмайтын бос істерге

	жұмсаған адамнан топас адам жоқ!

	Джин Рон



	Әлемнің қай бұрышында туылсаңыз да, әр адамның меншігінде күніне 24 сағаты ғана бар. Бір адам сол уақыттың көп мөлшерін өзінің икемі бар іске бөліп, табысқа жетсе, екінші адам бар уақытын өміріне, өрлеуіне түк қатысы жоқ істерге жұмсап, бос өткізеді. Жеңімпаздар, табысты тұлғалар, менің зерттеуім бойынша, уақытты сапалы қолданудың шебері. Олар уақытты өздеріне ыңғайлай келе, үш бөлікке бөледі. Бұл жүйе сіздің де уақытыңызды жетістікке жету жолында сапалы қолдануыңызға септігін тигізетініне сенімдімін.



	Әдемі қалыпта үшке бөлінген уақыттар:



	Жақсы нәтиже күндері

	Дайындық күндері

	Демалыс және күш жинау күндері



	Жақсы нәтиже күндері



	Көпшілік адам үш-төрт жерде жұмыс істейді. Жұмысы ұнай ма, ұнамай ма, ол маңызды емес, маңыздысы көп айлық алса болды. «Екі қайықтың басын ұстаған суға кетеді» демекші, жетістікті шын қаласаңыз, уақытыңыздың көп бөлігін өзіңізге ұнайтын және өзіңіз сапалы етіп істей алатын іске жұмсаңыз. Әр адамға Алла Тағалам ешкімге ұқсамайтын ерекше қабілет берген. Біздің міндет сол берілген талантты пайдалануымызда, шыңдауымызда болып табылады. Әдемі даусыңыз бар ма, ән айтыңыз, әнші болыңыз. Бизнес ұнай ма, оны үйренуге уақыт бөліп, өз ісіңізді ашыңыз, және т.б. Мысалы, менің ең жақсы көретін ісім – дәріс оқу, кітап жазу, сөз сөйлеу, бизнес-тренингтер жүргізу. Бұл жұмыстарды мен қиналмай-ақ қуанып жүріп, сапалы етіп істей аламын. Ал көп уақыт бөлсем, әрине, еңбегіме қарай көп ақша аламын. Мен үшін жақсы жетістік күндері, ол – менің уақытымның 80%-ын семинартренингтер жүргізуге, кітап жазуға бөлетін күндерім. Уақытыңыздың көп бөлігін өзіңізге ұнайтын іске бөліңіз, сонда сол істің алдыңғы қатарлы шебері боласыз. Сонда жетістік пен табыс сізге өздері келеді.



	«Уақыт – ақша» деген ұстанымды ұстайтын американдықтар қатты қателеседі. Кеткен ақшаны қайта көбейтуге болады, бірақ өткен уақыт ешқашан қайта оралмайды.

	Марк Атласов





	Дайындық күндері



	Дайындық күндері – сіздің жақсы нәтиже күндеріне дайындалатын күніңіз. Яғни, жоспар жазып, командаңызды оқытуға, семинар-тренингтерге қатысуға, кітап оқуға бөлінетін уақыттар. Сапалы өткен дайындық күндері жақсы нәтиже күндерінің жетістікке толы болатындығына жоғары деңгейде әсер етеді. Қазақ «Бақ шаба ма, бап шаба ма» дейді. Бақтың қалай шабатынын білмеймін. Бірақ дайындығы, бабы жақсы тұлпар бәйгеден бас жүлде алмай қайтпайды. Дәл осы бір тұста өмірлік ұраныма айналып кеткен бір афоризмді сіз үшін айтып кеткім келіп отыр: Дайындықтағы сәт сіздік – сәт сіздікке деген дайындық!



	Демалыс және күш жинау күндері



	Көпшілігіміз «заман басқа, заң басқа» деген оймен «жұмысбасты» болып кеткеніміз соншалық, түсімізде де жұмыстың, бизнестің шаруасын шешумен әлек боламыз. Бітуі тиісті жобаны ойлаймыз, бала-шағаны ойлаймыз, ал өзіміздің сапалы демалысымыз жайында бас қатырмаймыз десем де болады. Нәтижесінде көп уақыттық шаршау ішкі күйзеліске ұласып, ауруханаға түсетін де кездеріміз болады. Бізге керегі – белгілі бір режим. Өзіміздің денсаулығымызды өзіміз ойламасақ, басқа адамдар ойлайды деп үміттенбеңіз. Сондықтан кешкі сағат тоғыздан бастап телефоныңызды сөндіріп, жұмыс жайлы бас қатырмай, уақытты өзіңізге бөліңіз. Таң атқанға дейінгі уақыт тек сіздің күш жинауыңызға, демалысыңызға жұмсалсын. Ол уақыт аралығында ән тыңдап, рухани демалып, өзіңізді өзіңіз күте аласыз. «Аманжол, жұмысым бітпей жатқанда қалайша демалуды ойламақпын» дейтін шығарсыз. Сізбен 100%-ға келісемін, ісің бітпей жатса, ойлағаныңның бәрі сол істі қалай бітіру болады. Дегенмен басқа жағынан қарасақ, жұмыс - бітпейтін тірлік, сіз бұл өмірден кеткеннен кейін ғана бітеді. Екіншіден, үлкен істі бітіруге күш-қуат керек. Ал біз демалысты ойламасақ, күш қуатты қайдан аламыз? Жұмыс уақытында ісіңізге 100% энергиямен білек сыбанып кіріссеңіз де, демалатын уақытта демалыңыз.



	Жоспарды жөнге келтірер



	Сіз уақытты басқарасыз немесе уақыт сізді басқарады. Міне, бұл – ұлы адамның, жеңімпаздың ұстанымы. Әрине, бұл жердегі уақытты басқару ауыспалы мағынасында айтылып тұр, яғни өз уақытыңызды өзіңіз жоспарламасаңыз, өзгелер өз жұмысын бітіру үшін сіздің уақытты қосып жоспарлайды. Менің айтайын дегенімді түсінген шығарсыз. Біз өзімізге өзіміз жетістікке жетуді жоспарламасақ, өмір бізге сәт сіздік пен кедейшілікті жоспарлайды. Өз басыма келсем, нақты жоспарсыз жаңа жылды да, жаңа күнді де бастамаймын. Себебі жоспарсыз жүрген адамды жүгенсіз, иесіз жүрген жылқыдай көбі пайдаланғыш келеді. Екіншіден, қағазға жазылған нақты жоспар жұмыстың бітуін тездетеді. Үшіншіден, өз- өзіңді бағалап, сыйлай бастайсыз. Бір кісілер менің жоспарымның бәрі басымда, қағазға жазып, қадағалап керегіне дейді. Керемет. Десе де, «АҚЫЛДЫ бастан қарапайым қағаз артық» демекші, қанша жерден гений болсақ та, арасында істеу керек істі ұмытып кететін кездеріміз болады. Сондықтан күніңізді, айыңызды, жылыңызды жоспарлап, сол жоспарды қағазға жазып, істелуін қадағалап жүріңіз. Күнді сапалы жоспарлау жайында біздің орталықтан құрастырылған «Табыс күнделігі» деп аталатын күнделік бар. Уақытыңызды сапалы қолданып, тез арада жетістік шыңына қолтаңбаңызды қалдырғыңыз келсе, кітаптың артындағы нөмірлерге хабарласып, «Табыс күнделігін» алдырыңыз. Өтініш: қамшының сабындай қысқа ғана ғұмырыңыз бар. Сол бақыт болып берілген ғұмырыңызды бос істерге шашпаңызшы. Бүгінгі күн ертеңгі күндей болмайды, сондықтан әр минут ыңызды, сағатыңызды мағыналы істер істеуге жұмсаңыз.





11


	ІШКІ ДАУЫСЫҢЫЗДЫ ҰСТАЗЫҢЫЗҒА АЙНАЛДЫРЫҢЫЗ



	Адам шын мәнінде өз ойының нәтижесі.

	Джеймс Аллен, «Ойдағы адам» кітабының авторы



	Сұрақ: «Сіз өміріңізде кіммен араласасыз, яғни кіммен өз ойыңызды бөлісіп, қарым-қатынаста боласыз?» Досыммен, жарыммен немесе әріптестеріммен десеңіз, сіз қатты қателесесіз. Зерттеу жұмыстарының нәтижесі адам өмірінің көп мөлшерін өзімен араласуға, қарым-қатынас жасауға бөлетіндігі дәлелденген. Анығырақ айтар болсам, біз уақытымыздың көп бөлігін ойлануға, ішкі диалогқа бөледі екенбіз. Ойландыратын бір мәселе сол – біздер ішкі диалогымыздың 80%-ында өзімізді-өзіміз төмендетіп, кінәлайтынымыз анықталған. «Ол қалайша, мен өзімді жақсы көремін» деуіңіз мүмкін. Мысалы, «Ол мені сүймейді», «Мен соншалықты әдемі емеспін», «Бүгін менің шашым тура жалмауыз кемпірдікіндей», «Менен кәсіпкер шықпайды», «Менің тірлігім нағыз ер-азаматтікіне сай келмейді», «Менен ешқашан керемет ұйымдастырушы шықпайды», т.б.



	Сіз өзіңізді өзіңіз көтермелемесеңіз, сізді ешкім көтермелемейді.

	Луиза Хей, психолог



	Кітаптың басында айтқанымдай, біздің ойларымыз өзімізге, өмірімізге біз ойлағанға қарағанда қатты әсер етеді. Жағымсыз ой, жағымсыз ішкі дауыс әрекет етудегі шабытымызды, энергиямызды әлсіретеді. Сонымен қатар жағымсыз ойлар көңіл-күйімізге, әрекетімізге, екпінімізге де кері әсерін тигізбей қоймайтыны белгілі. Сол құрып қалғыр жағымсыз оймен ішкі дауыстың арқасында болашағы бар істі істемей, ұнаған адамға сезімімізді білдірмей, сахнада дірілдеп, қорқып, өзімізге тиесілі несібеден құр қалып жатамыз. Біздің ішкі дауысымызды тек жағымсыздықтан тұрады екен деп ойлап қалмаңыз. Әрине, шабыттандырып, еңбекке құлшындыратын ішкі сенімділігіміздің де дауысы бар.

	Ішкі диалог (ішкі ой) — көңіл-күй – әрекет – нәтиже



	Десе де, басымыздың ішінде қай дауыс басым, сол біздің көңіл-күйімізді, әрекетімізді, етер нәтижемізді басқарады.



	Әрекеттің нәтижелі болуы әрекет етіп жатқан кездегі көңіл-күйімізге тікелей байланысты.

	Аманжол Рысмендиев



	Егерде жетістіктің шыңынан көрінгіміз келсе, біз міндетті түрде жоғары деңгейдегі алғырлықпен еңбек етуіміз керек. Өзіңіз білетіндей, әрекетіміздің сапасы көңіл-күйімізге, көңіл-күйіміз ойымызға, денсаулығымызға тікелей байланысты болып табылады. Бұл жердегі басты мәселе ойдың, басымыздағы бітпейтін дауыстардың күшінде екені анық. Өзіңіз көз алдыңызға елестетіп көріңізші, сізді күн сайын біреу жамандай берсе, ойлаған жобаларыңызға қарсы пікірде болса, өзіңізді жайлы сезінесіз бе, әрекет етуге деген құштарлығыңыз қандай болмақ? Әрине, ондай адамның қасында бір минут та бола алмайтын шығарсыз. Ол адам болашағыңызға, арманыңызға деген сеніміңізді сындырып, күдік ұялатуды ғана біледі десем артық болмас. Сондай, яғни бізге пайда бермейтін адамның бірі басымызда отыр. Ол, американдық оратор, миллиардер Роберт Алленнің сөзімен айтсақ, «басыңыздағы таракандар». Менің басымда тек «таракандар» ғана бар екен деп қалмаңыз. Сонымен қатар біздің басымызда бізді қолдайтын шабыттандыратын «қырағы қыранымыз» бар.



	Өзіңізді өзіңіз көтермелеп, қолдамасаңыз, өзгелердің көтермелеуін, қолдауын күтпей-ақ қойыңыз!

	Аманжол Рысмендиев



	Енді негізгі мәселеге көшсек, егерде табысты болып, тұтастықта өмір сүргіңіз келсе, ойыңызға, ішкі диалогыңызға мән беріңіз. Сіз ішкі әлеміңіздегі «таракандарыңызбен» сөйлесесіз бе? Әлде «Қыраныңыздың» кеңесіне құлақ асасыз ба? «Қыраныңыздан» «тараканыңыздың» әр кеңесін ажырату үшін ішкі дауысыңыздағы сөз тіркестеріне аса назар аударыңыз.



	Ешқашан және үнемі



	«Таракандардың» көп қолданатын сөздерінің бірі – ешқашан және үнемі. Сізге оңайлықпен білінбес, десе де, «таракандар» түңілуді, жалынуды, өкінуді басты міндет етіп алған. Мысалы: Менің айлығымды ешқашан көтермейді. Мені үнемі сәтсіздік айналшықтап жүреді. Ешкімге мен бармын ба, жоқпын ба, ол маңызды емес. Ешқашан, еш уақытта табысты бола алмайсың. Жұрт мені үнемі күлкі етеді. Үнемі мен жаңа бірдеңе бастасам, қиындық дайын тұрады, т.б. Осы сөздердің бірін ішкі дауысыңыздан естіп қалсаңыз, тез арада «тараканыңызбен» әңгіме-дүкенді тоқтатыңыз. Өзіңіз жүрегіңіздің, яғни «қыраныңыздың» қолдауына жүгiнiңіз.





	Жоғарыда «қыран» мен «тараканның» айырмашылығын аздап көрсетіп кеттім. Сөз соңына келер болсақ, басыңыздағы «таракандарды» дос етсеңіз, тура таракан сияқты өмір сүресіз. Ал «қыраныңызды» дос етіп, кеңесіне құлақ ассаңыз, қыранша өмір сүріп, табыс пен жетістікке жете бересіз. Қай өмір жүрегіңізге жақын, таңдау және тыңдау өз қолыңызда!





12


	ЖАУАПКЕРШІЛІК АЛЫП, ОҒАН ЖАУАП БЕРЕ БІЛІҢІЗ



	Сіздің өміріңіздің сапасы

	берген уәдеңізде тұруыңызға

	тікелей байланысты.

	Вернер Эрхард, «Training and Landmark Forum компаниясының президенті



	«Істей алмайтын ісіңді істеймін» деп уәде берме.

	Публий Сир



	Жауапкершілік алдыңыз ба, жауап бере біліңіз. Осы бөлімді жазбас бұрын көп ойландым, іздендім. Бұрын қандай болғанын білмедім, бүгінде көпшілігіміздің сөзімізде салмақ жоқ. Берген уәдеде тұрудың емес, анаған да мынаған да уәде берудің хас шебері болып кеткенбіз. Тіпті кей жағдайда жауапкершілік деген дүниеден бағытты өзгелерге бұрып, басымызды алып қашып жатамыз. Яғни, өзінің, өмірдің, өзгелердің алдында жауапкершілікті сезінбейтін адамдар да жетерлік. Жауапкершіліксіздіктің, уәдеде тұрмаудың залалын бірі білсе, бірі білмейді. Біріншіден, сөзіңізде тұрмау арқылы беделіңізді төмендетесіз. Екіншіден, жамандық пен жағымсыздықты ерте жүретін әдеттің пайда болуына жағдай жасайсыз. Сөз беру арқылы сіз, ең бірінші, сол сөзді өзіңізге бересіз. Біреуге сөз беру арқылы ол сөзді, уәдені өзіңізге бергендігіңіз есте болсын. Себебі сіз өзге адамға беріп жатқан уәдені сіздің сана-сезіміңіз міндетті іс деп қабылдайды. Ал уәдеде тұрмау арқылы өзіңізге деген сенімсіздікті үйреніп, жеке басыңызға деген құрметіңіз жоғалады. Яғни, бір нәтижеге жету жолында өз қабілетіңізге өзіңіз сенімсіздік таныта бастайсыз. Ішкі сенімсіздік ұялаған жерде үлкен жеңістерге жол ашылмайтыны ақиқат. Мысалы, сіз жарыңызға «Таңертең алты жарымда тұрып жаттығу жасаймын» деп сөз бердіңіз делік. Өкінішке орай, үш күн бойы ұйқыдан тұра алмадыңыз. Жұмысыңызға барасыз, өзіңізді жайсыз сезініп, кінәлі адамның кейпіне енесіз. Жарыңыз сіз берген уәдені ұмытып кетсе де, сіз ұмытпайсыз. Сондықтан сөз бердіңіз бе, онда сөзіңізде тұрыңыз немесе сөз бермеңіз. Сонымен қатар кәсіптің қай саласынан нәсіп теріп жүрсеңіз де, сізге өзгелердің сеніммен қарай білуі басты мәселе. Әріптестеріңіздің, достарыңыздың, клиенттеріңіздің сеніміне кіру арқылы ғана жан рахатын сезініп, ісіңізді өркендете аласыз. Ал олар қай кезде сізге сене алады? Әрине, сіз берген уәдеңізде тұрып, жауапкершілік ала білгеніңізде ғана. Мейлі әкім болыңыз, үлкен бір мекеменің басшысы болыңыз немесе жай қарапайым жұмыстағы адам болыңыз, сіз әрқашан басыңызға жүктеп алған жауапкершілікті сезіне білгейсіз. Менің ойымша, әр жұмысшы, әр көшбасшы, әр адам өзіне жауапкершілік алса және сол жауапкершілікті сезініп, ойы мен сөзінің салмағын түсіне білсе, кез келген қоғам, мемлекет, компания даму жолына түсіп, алға қойған арман-мақсатына жете алады. Есіңізде болсын, бұл өмір - жауапкершіліктің жиынтығы. Жауапкершілік алғаныңыз үшін де жауап бересіз. Жауапкершіліктен қашқаныңыз үшін де жауап бересіз. Айырмашылығы: жауапкершілікті өз басыңызға алып, істеу керек істі істесеңіз – баратын жеріңіз табыс пен бақыт, жан рахаты. Ал жауапкершілік алудан үнемі қашсаңыз – баратын жеріңіз кедейлік, қасірет.





13


	ӨЗ ІСІҢІЗДІҢ ШЕБЕРІ БОЛЫҢЫЗ



	Әр қоғамда ісі, сөзі, жетістігі өзгелерге

	үлгі болатын ұлы тұлғалар бар.

	Біз оларды өз ісінің шебері дейміз.

	Дэн Салливан,

	«The Strategic Coach» компаниясының президенті



	Халық, қоғам сізді шеберлігіңізге қарай марапаттайды, өз ісіңіздің шебері болсаңыз болды, атақ та, табыс та сізді үнемі айналшықтап жүреді. Иә, осы сөздерді бір кітаптан он жыл бұрын оқығанмын, бірақ аса қатты көңіл бөлмеген едім. Десе де, «Өмірдің не екенін өмір сүріп жүрiп түсінеміз» демекші, өмірлік тәжірибемнің арқасында сол ойдың бүгінгі таңда қорғаушысы, қолдаушысы болып кеткендеймін. Неге десеңіз, бүгінгі заман мүмкіндігі, бүгінгі күнгі ауыз толтырып мақтана айтатын жетістіктер сол өз істерінің шебері болған ғалымдардың, кәсіпкерлердің арқасында өмірге келді, келіп те жатыр. Сондықтан да біздің өмірімізді әлдеқайда жеңілдеткен ұлы шеберлерге алғысымызды күн сайын білдіруіміз тиіс дегіміз келеді. Әрине, адам ретінде біз де сол ұлы тұлғаларға – өз істерінің шеберлеріне ұқсауға тырысып, өз саламызда алдыңғы қатарлы сарапшы маманы, шебер болуымыз керек. Сонда ғана атақ-абырой, табыс пен бақытқа қол жеткізе аламыз. Өз ісіңнің шебері болу арқылы табысқа жет есің. Айтыңызшы, жүзі өткір пышақпен жұмыс жасағанды жақсы көресіз бе? Сол секілді өз ісіңіздің шебері болсаңыз, өткір пышақтай жарқылдап тұрасыз. Қоршаған ортаңыз сізге құрметпен қарап, бірге жұмыс істегісі келіп, клиенттеріңізде, әріптестеріңізде сізге деген тартылыс күші пайда болады. Сіздің жауапкершілігіңіз, сенімділігіңіз оларды сізге сеніммен қарауына жол ашары сөзсіз. Мүмкін, сондықтан болар, табысты тұлғалар – өз істерінің шеберлері жайында аз-маз ізденсек, олардың өзі сияқты шеберлермен қарым-қатынас жасайтынына көз жеткіземіз. Өйткені кез келген өз ісінің шебері өзі сияқты табысқа сенетіндерді магнитше тартады. «Ұқсастар ұқсастарды тартады» деп бекер айтылмаса керек. Бір уақ достарыңыз, әріптестеріңіз, таныстарыңыз жайлы ойлап көріңізші. Олардың арасында өз ісінің шебері бар ма? Жоқ болса, есте ұстаңыз, достарыңыз – сіздің айнаңыз, сондықтан сізге жаңаланатын кез келді, айналаңызға көз салып өз ісінің шеберлеріне ұқсап бағуға, олармен қарымқатынас жасауға тырысыңыз. Ойыңызды, жүріс-тұрысыңызды, өміріңізді, дамуыңызды қатаң бақылауға алыңыз. Араласатын адамдарыңыз аз болсын, бірақ саз болсын. Яғни, ұлы тұлға, шебер деген атқа сай болсын. Себебі бұл – сіздің өміріңіз, екінші рет мұндай өмір сізге берілмесі хақ. Бір-ақ рет өмір сүреді екенбіз, өзіміздің адам ретінде, маман ретінде бағамызды білгеніміз абзал. Өз ісіміздің шебері болмақпыз, «Өз ісінің шебері, алдыңғы қатарлы сарапшы маманы» деген кім өзі? Ол қандай адами және іскерлік қабілеттерді иемденеді? Қазір сол жайында сөз қозғайық.



	Ісіңе пысық бол, өз ісіңді өзің шеш,

	басқалардың бола береді деген шешімімен іс қылма.

	пайғамбарымыз Мұхаммед (с.ғ.с.)



	«Өз ісінің шебері, сарапшысы» деген сөздерді естігенде менің ойыма дамуыма өрлеуіме, өзгеруіме және шабыттануыма әсер ететін үш адам – үш ұлы тұлға оралады. Біріншісі – Елбасы, ҚР Президенті Н. Назарбаев. Ол кісіні президенттердің ішіндегі генийі десем артық болмас. Өзіңіз көз алдыңызға елестетіңізші, жиырма жыл бұрын еліміздің экономикасы, әл- ауқаты қандай еді? Мен ол кезде бала болғанмын, бірақ бәрі есімде. Тәуелсіздік алып, жаңадан егемен ел болған Қазақстанның әлемдік деңгеймен салыстырғанда халі мүшкіл еді. Ал қазір қандаймыз? Дана ойлы елбасымыздың арқасында бүгінгі күні бізді бар әлем таниды, қарқынды дамушы мемлекет деп бағалайды, бұл – шындық. Елбасының іскерлік шеберлігінің нәтижесі – Сарыарқаның төрінен әлем қызығар жаңа Астанамыз бой көтерді. Халықтың тұрмыс деңгейі жақсарды, болашаққа деген сенім, рух пайда болды. Бәріміздің президент болғымыз келеді, бірақ елді басқару емес, кейде өз көңіл-күйімізді, өзімізді, отбасымызды басқара алмаймыз. Ал елдің сеніміне жауапкершілікпен қарап, көп шешімнің ішінен халық үшін береке мен молшылықтың, татулық пен тыныштықтың кепілі болар дұрыс шешімдер қабылдау оңай шаруа емес. Сол ұлы істі асқан даналықпен, көрегендікпен сапалы орындап жүрген Елбасы Н. Назарбаев мен үшін өз ісінің шебері, сарапшысы, халық қаһарманы. Екінші адам, ол – менің ұстазым Жагутина Айсұлу. Айсұлу апай маған мектепте сабақ берген, ал қазір өмір жайлы сабақ беріп, досым, ақылшым болып жүр. Мен ол кісіні неге шебер, ұлы адам деймін, білесіз бе? Себебі дана оқушы тек қана дана ұстаздан шығады емес пе?! Қандай да ұлы тұлға болсын, парасатты пайымгер болсын, ол өзінің шыққан биігі үшін ұстазына қарыздар. Мен де қарыздармын. Оқушы кезімде өз арманым жайында Айсұлу ұстазыма айтатынмын. Ол кісі ойларымды толық тыңдап болып, «Аманжол, істей алам десең, істей аласың. Мен саған сенемін!» дейтін. Сол бір «Мен саған сенемін» деген бір ауыз сөз мені өмір бойы шабыттандырып келеді және өмір бойы шабыттандыра береді. Кейбір мұғалімдер сабақ аяқталғаннан кейін оқушыға көңіл бөлмейді емес пе? Айсұлу апай керісінше әр оқушының жүрегіне үңіліп, бос уақытын тегін сабақтар жүргізуге жұмсайтын. Тіпті кейде мені үйіне шақырып алып, анамдай ақылын айтып, өмірлік тәжірибиесімен бөлісетін. Менің жетінші сыныптан кейін Республикалық дарынды балаларға арналған мектеп-интернатқа түсуіме де сол кісінің көп көмегі болған. Мүмкін Айсұлу ұстаз көмектеспегенде, мен дарын мектебіне түспейтін едім, дарын мектебіне түспесем, кім біледі, қарапайым біреу болып қала беретін бе едім?! Бұл кітаптың өмірге келмеуі де мүмкін бе еді? Сондықтан ол кісіні, бірінші, адам ретінде, екінші, бала психологиясын толық меңгерген ұстаз ретінде, үшінші, үлкен бір семьяның ошағын жағып, түтінін түтетіп отырған ана ретінде аса қатты құрметтеймін. Ұстаз болса, өз ісінің шебері Айсұлу Жагутина апайдай болсын. Үшінші адамның орыны өзінше бір бөлек мәселе. Ол кім дейсіз бе? Ұстазым – әйгілі Энтони Роббинс. Энтони Роббинс — американдық психолог, жазушы, оратор-мотиватор және жай ғана табысты кәсіпкер, толығырақ айтсақ, мултимиллионер. Энтони Роббинстің тренингіне қатыспас бұрын кітаптарын оқып өзіме көп нәрсе алғанмын. Неткен шебер жазушы деп таңғалатынмын. «БОО» деген миллион тиражбен жарыққа шыққан кітап қаншама адамның өмірін өзгертті десеңізші. Кітапты оқып отырып-ақ оның энергиясын, іскерлік шеберлігін сезінесіз. Ал тренингіне қатысқанымда бір залда отырған он мың адамды өз энергиясымен, білімімен баурап алған кезде осындай-да оратор болады екен ғой деп таңырқағаным бар. Менің айтайын деп тұрғаным, оның еңбекқорлығы, білімі және жер шарындағы адамдардың дамуына қосқан үлесі. Неге десеңіз, Энтони Роббинстің тренингіне сіз басқа адам болып кіріп, мүлдем басқа, жаңа адам болып шығасыз. Ол ойластырған методикалар сіздің өрлеуіңізге, ұлы тұлға болуыңызға 100% әсер етері сөзсіз. Өз ісінің асқан шебері болғандықтан, Энтони Роббинстің семинарларына бағасы қымбат болса да, жыл сайын 100 мыңнан аса адам қатысып, өмірлерін өзгертуде. Мен мойындайтын үш адам – Н. Назарбаев, А. Жагутина, Э. Роббинс. Үшеуінің ұқсас жерлері қайсы дейсіз бе? Үшеуі де өз істерінің шеберлері, XXI ғасырдың ұлы тұлғалары.



	Сіз де шебер болғыңыз келген шығар? Ол үшін не істеу керек



	1. Үлкен оймен үлкен іс үшін өмір сүріңіз. Шебер – еркін. Ол өзі үшін қоғамдық деңгейден жоғары мінезді, көзқарасты қабылдаған. Ой ойлай берсең затқа айналады. Сондықтан өз ісінің шебері жағымды және мардымды үлкен ойдан үлкен істерді бастайды.

	2. Мықты мінез. Қалыптасқан қағида. Ол адамның үш мықты қасиеті бар: бірінші – көшбасшылық, үнемі өзін де, өзгелерді де басқара біледі; екінші — алғырлық, қайсарлық. Сол алғырлықтың, сенімділіктің арқасында өзгелерге үміт сыйлайды; үшінші – бірқалыптылық, алған бағытында берілмеу. Дәл осы қасиеттердің үлгісі етіп ХХ ғасырдың ұлы тұлғасы Уинстон Черчильді алуға болады.

	3. Өзгелердің ой-еңбектеріне көңіл аударыңыз. Одан да жақсы істеуге талпыныңыз. Шебердің тұлғасы өзгелерге үлгі, қоршаған орта өздері мойындаған адамға ұқсауға тырысады. Мысал ретінде әнші, кәсіпкер, демеуші Қыдырәлі Болмановты алсақ болады. Бүкіл қазақ жұрты Қыдырдың іскерлік шеберлігіне тәнті. Оның ізденімпаздығы «Ұлытаумен» қатар қазақ жұртын әлемге паш етті. Сонымен қатар Қыдырдың бастамасымен құрастырылған «Бал-бала» ойыншықтарын Қазақстан нарығындағы ең мықты, сапалы компанияның ойыншықтары деп ұялмай айтуға болады. Өзгеден үйреніп, одан да жақсы туынды шығару деген осы емес пе?

	4. Төзімді болыңыз және қайғыра біліңіз. Үлкен оймен үлкен іс істеп жүріп өз ісінің шебері адамгершілік қасиеттерді жоғары бағалайды. Ол өзгелердің жүрегіне үңіліп, қайғысына ортақтасып, жұбатып, көмек қолын созудан қашпайды. Себебі өзін өзгелермен байланыстыратын күшті сезінеді. Қандай жанжал болсын, қиындық болсын, ұстамдылығы мен төзімділігін аяққа таптамайды.

	5. Сараптай біліңіз, жағымсыздықтың жақсы жағын көре біліңіз. Өзінің тұлғалық қасиеттерінің көмегімен шебер әр істі сараптап, өзінің және өзгенің бақыты, дамуы үшін пайдалана алады. Ол бақылаушы емес, басқарушы, жасаушы.

	6. Әрекетіңіз үшін, нәтижеңiз үшін жауапкершілікті өз басыңызға алыңыз. Шебердің қарапайым адамнан ерекшелігі не, ол ешқашан жауапкершілік алудан қашпайды. Шағымдану, өзгелерді кінәлау ол үшін жат нәрсе. Сонымен қатар ол кезіккен сәтсіздікке тіке қарап, жеңілісті дамуға немесе жетістікке айналдырады.

	7. Алға және жоғары қараңыз, шебер үлкен арманға ұмтылады. Соған жетемін деп өзін де, айналасындағы адамның жан әлемін де дамытады.

	8. Адамның өмірлік міндетін сезініңіз. Өз ісінің шебері өзін де өзгелерді де қайталанбас ерекше тұлға деп санайды. Сол ойдың бағытымен, өзінің де өзгелердің де бүр жарып гүлденуіне, дамуына, жақсы өмір сүруіне әрекет жасайды. Өйткені табиғаттың да, адамның да басты міндеті даму және бағалау деп тұжырымдайды.

	9. Өзгелердің қабілеттерін және өздеріне деген сенімдерін көтеріңіз. Шебер — энергияның және новаторлық идеяның ошағы. Ол өзгелердің жарқын болашаққа деген сенімін арттырып, шабыттандыратын ойларымен, идеяларымен бөлісе біледі. Өзі ұйымдастырған ұжымның күні және гүлі бола біледі. Шеберді көшбасшы ретіндегі ойлары, бастаған жобалары командасының да, қоғамның да дамуына мол мүмкіндік береді.



	Адамның дамуында шек жоқ.

	Іскерлік шеберлікте де шек жоқ.

	Яғни, табыс пен жетістікте де шек жоқ!



	Аритотель Онассис (милионер)



	Кейбір адамдар өзгелерге деген қарым-қатынасы, іскерлік шеберлігі арқылы құрметке лайық. Бірақ басты мәселе – ол адамның өзіне деген қарым қатынасы, өзіне деген көзқарасы, тәртібі. Өзіне ұлы тұлға болуды мақсат қылып қойып, өзінен үлкен іс күте білу арқылы адам аса үлкен құрметке, мадаққа ие болады. Өз ісінің шебері де өзінен ел ойлағаннан қарағанда ұлы іс, гипер жоба күтеді. Сондықтан «Өзіңізден ұлы оймен, мега істерді күтіңіз, ұнаған ісіңізді жоғары деңгейде меңгеруден шаршамаңыз, өз ісіңізде шебермін десеңіз, бар біліміңізді жаңалауға, өңдеуге тырысыңыз». Ұлы адамша әрекет ету арқылы сіз өзге ұлы адамдарды тартасыз. Олар сізді сіз армандамаған жерге шақырып, бар қабілеттеріңіздің одан да жоғары дамуына жол ашады. Сіз сол уақытта нағыз байлықтың, нағыз жан рахатының не екенін сезінесіз. Көп кешікпей газет-журналда «Өз ісінің шебері, жеңімпаз» деп сіз жайында мақалалар жарияланатынына сөз беремін.





14


	АДАМДАРМЕН ҚАРЫМ-ҚАТЫНАС ЖАСАУДА ЖАҚСЫ НӘТИЖЕГЕ ЖЕТУ ЖОЛДАРЫ



	Менің кез келген қадамым, ісім өте маңызды.

	Сондықтан мен ұсақ-түйек деп қарамай

	үлкен ұқыптылықпен мән бере әрекеттенем

	Уильям Джеймс.



	Бәріміз де, жасымыз да кәріміз де өзгелерсіз, яғни қарым-қатынассыз мәнді өмір сүре алмаймыз. Әрқайсысымызға түсінетін дос, жақсы көретін жар, мақсатқа бірге ұмтылатын әріптестер қажет-ақ! Табыс деп тулап, бақыт деп байбалам салғанда, өзегіңді өртер өкініш сол – көпшілігіміз тірлігіміздің сапасы бірлігімізде, қарым-қатынасымызда жатқанынан байхабармыз. Неге десеңіз, бізді балабақшада, мектепте, жоғарғы оқу орындарында, қарымқатынас жасай білудің маңыздылығы мен сол өмірден ойып орын алар қарымқатынаста жетістікке жете білу өнерін ешкім үйреткен жоқ! Ал арманына ұмтылып, бақытты болғысы келген адамға өзгелермен әдемі қарым-қатынас жасай білу өнері ауадай қажет. Сондықтан да, кітаптың осы бөлімін «Қарымқатынас негіздеріне» арнадым. Бұл бөлімнен тіл табыса білудің тетіктерін, өзгелерге ұнай білудің ұстанымдарын үйрене аласыз. Жол болсын!



	Адамның өмірінде жетістікке жете білуінің 20%-ы іскерлік шеберлігіне,

	80%-ы өзгелермен қарым-қатынас жасай білу өнеріне байланысты!

	Д. Карнеги



	Әрбір адам – қайталанбас тұлға, жарқыраған жұлдыз. Әрбір адам – қайталанбас тұлға, ерекше жаратылыс. Жарық жұлдыз. Сіздің әйеліңіз, сіздің күйеуіңіз, ата-аналарыңыз, бауырларыңыз да таңғажайып тұлғалар. Достарыңыз, бастығыңыз, әріптестеріңіз, такси жүргізушісі, магазиндегі сатушы – бәрі-бәрі ерекше тұлғалар және құрметке лайық жандар. Әр адамды беделіне, статусына қарамастан, жеке тұлға, қайталанбас жаратылыс, жарық жұлдыз ретінде қабылдай білу сіздің оларға деген қарым-қатынасыңызды, көзқарасыңызды бірден өзгертеді. Адамдар өздерін «ерекше тұлғамын», «жарық жұлдызбын» деп есептемесе де, біздің ерекше құрметіміз, бағалауымыз жүректерінде өте керемет әсер қалдырады.



	Адамды даттаған өсірмейді,

	Ерінбей баптаған, сендіре мақтаған өсіреді.



	Бірғали Байекеев, ақын, журналист





	Өзгелердің үлкен таланты, ерекшелікті байқай білу және мойындай білуі өсем, өрлеймін деген адам үшін таптырмайтын ұлы қасиет. Сондықтан адамның өзі байқамайтын, мән бермейтін қасиет-қабілеттерін байқай білуді үйреніңіз. Кез келген адам – үлкен дарын иесі. Кез келген адамның жүрегінде үлкен күш, шығармашылық туындылар тұнып жатыр. Кемшіліктерінің, прблемаларының орнына жан-дүниесіндегі әдемілікті, талантын көре білу арқылы сіз ол адамға күш сыйлайсыз, өз-өзіне деген сенімінің артуына арқау боласыз. Бұл қағиданы мен екі жыл бұрын практикада қолдана бастадым. Ол уақытта біз командамызбен Қазақстан бойынша семинар-тренинг өткізіп жүргенбіз. Кезекті семинардың бірі Орал қаласында өтетін болды. Тренинг арасында болған үзілісте Эльмира (есімі өзгертілген) есімді бір келіншек бетпе-бет сөйлесіп, өмірде өсу, бизнесте көтерілу бойынша кеңес беруімді өтінді. Мен келістім. Белгіленген уақытта ол кісіні жеке кеңеске қабылдадым. Әдеттегідей жұмысымды диагностикадан бастадым. Яғни, өзі жайлы, өмірі жайлы айтып беруін сұрадым. Эльмираның әңгімесінін тыңдай отырып, оның өзін бағаламайтындығын, өзіндегі дарынына, қабілетіне деген сенімсіздігін аңғардым. Ол кісінің өмірдегі бар сәтсіздігі, қиындығы сол ішкі сенімсіздіктің, ішкі қорқыныштың нәтижесі екені маған бірден байқалып тұрды. Енді менің психолог ретіндегі негізгі міндетім ол кісінің өзіне деген сенімділігін көтеру, өзіндік бағасын арттыру болды. Мен әңгімені былай бастадым: Эльмира, мүмкін сіз мойындамай жүрген шығарсыз, бірақ сіз өте керемет адамсыз. Жандүниеңіз тура раушан гүліндей әдемі. Осыны біліп жүргеніңізді қалаймын. Ал бизнесіңізге келсек, көз алдыңызға елестетіңізші, қаншама белесті бағындырдыңыз. Сәтсіздікті көп ойласақ сәтсіздікті көбейтеміз, табыс жайлы ойласақ табыстарымызды еселендіреміз. Қазір бес минут бойы өзіңіздің осы уақытқа дейін жеткен жетістіктеріңізді және қалыптастырған нәтижелі әдеттеріңізді қағазға жазыңызшы деп ұсыныс тастадым. Ол кісі жазып жатыпақ қалай өзгергендігін айтсаңызшы. Арқасын тіктеп, күліп, көңіл-күйі көтеріліп бастады. Ал берілген тапсырманы бітіргенде біздің Эльмира мүлдем басқа адамға айналды. Яғни, мұңайып отырған Эльмирамыз қуанып, армандарымен, жоспарларымен бөлісіп, мәз болып кетті. Жеке кеңесімнің соңында Эльмираға қиналған сәттерде «Өзінің ерекше тұлға екенін, шын көшбасшы екенін есіне түсіріп», осы жаттығуды қайталауын өтіндім. Көз алдыңызға елестетіңізші, мен Эльмираны бұрын соңды көрген емеспін. Тек қана мен оның «ерекшелігін, жан-дүниесіндегі әдемілікті» байқай білдім және оның өзін «қайталанбас тұлға, көшбасшы» ретінде көре білуіне септігімді тигіздім. Сол Эльмираны 2011 жылдың аяғында Астана қаласында семинарларымның бірінде қайта жолықтырдым. Өзі және өмірі толық өзерген, әдемі болып құлпырып кеткен, біршама биіктерді бағындырған. Маған келіп «өмір өзгертуге» септігін тигізген сол бір сағаттық кездесу үшін рахметін айтып кетті. Мен болсам ол үшін және бір адамның алға қадам басуына көмектескен өзім үшін қуандым! Өзге адамды құрметтей, бағалай отырып аралассаңыз, оған сенімділік сыйлайсыз. Мұндай қарым-қатынастың нәтижесі қашанда қуанатындай болмақ. Сондықтан әр адамнан жақсылық, жағымды қасиет іздеңіз.



	Адамдармен қарым-қатынас жасауда жетістікке бастар негізгі 7 кеңес:



	1. Қарым-қатынас жасайтын адамыңызды жақсы көріңіз. Айтыңызшы, өзіңізге ұнамайтын адаммен ашық сөйлесе аласыз ба? Меніңше, жоқ! Ойыңызды ашық айтып, шын жүректен сөйлеу үшін ол адамды құрметтеуіңіз, бағалауыңыз шарт. Сонда ғана ол адам сізге және сіз ұсынған ұсынысқа құрметпен қарайды. Сондықтан кездесетін адамның кездесуден бұрын өзіңізге ұнайтын бес қасиетін, қабілетін анықтап алыңыз. Адам баласы өте сезімтал келетінін басты назарда ұстаңыз. Сізді бағалағанын қаласаңыз, араласатын адамыңызды бағалай біліңіз.

	2.Шын жүректен мақтай біліңіз. Мақтау десе болды көпшілік қауым жасанды жағымпаздану жайлы ойлайды. Жағымпаздану мен шынайы мақтаудың арасы жер мен көктей. Шынайы мақтау дегеніміз – адамды шын жүрекпен бағалап, құрметтеп, сол ішкі құрметіңізді сөзбен білдіру. «Жақсы сөз жан семіртеді» демекші, шынайы, шын жүрекпен айтылған мақтау кімнің де болмасын көңіліне сенім сыйлап, өзін жақсы сезінуіне әсер етеді. Шындап мән бере қарасаңыз, әр адамның бойында құрметке, мақтауға лайық қасиеттер толып жатыр. Мысалға, мен сізді көрмесем де, өсемін, өрлеймін, биіктерді бағындырамын деген ұмтылысыңызды қатты бағалаймын.

	3. Әр адамның есімі өзіне өте ыстық екенін ұмытпаңыз. Ағылшындық ғалымдар адамның өз есімі әлемнің қай тілінде айтылса да өзіне өте ыстық, жағымды естілетіні дәлелденген. Яғни, сөйлесіп отырған адамыңыздың әңгіме барысында атын атай отырып әңгіме өрбітіңіз. Әрбір жаңа танысқан адамыңыздың есімін жаттап алыңыз.

	4. Көңіл бөліп тыңдай біліңіз. Тыңдай білу – ең ұлы өнер. Атақты адамдардан сұхбат алудың шебері болған Айзен Ф. Маркоссон «Кей адамдардың өзімен әңгімелесуші адамға жағымды әсер қалдыра алмау себебі айтылған әңгімені мұқият тыңдай білмеуінен» деген екен. Тыңдай білу өнері бәрімізге ауадай қажет. Кез келген адам оны сыйлағанын және тыңдағанын қалайды. Сондықтан сіз жақсы әңгімелесуші болуға ұмтылыңыз, жақсы тыңдаушы да бола біліңіз. Чарлз Ноттерхем Лидің жұбайы айтқандай, «Өзіңді қызықтыру үшін сіз де біреуге қызыға қараңыз».

	5. Құрметпен қарап қолдай біліңіз, жабырқағандарды жігерлендіре біліңіз. Әркімнің өз ойы, өз ұстанымы бар және кез келген адам өз әрекетін дұрыс деп санайды. Осыны есте ұстаңыз. Әңгімелесетін адамыңызға жақсы әсер қалдырғыңыз келсе, ол адамның пікіріне қарсы шықпаңыз. Яғни, «сіздікі дұрыс емес», «мен сізбен келіспеймін» деген сөздерді мүлдем айтпаңыз. Керісінше, ол кісінің идеясын, әрекетін қолдай отырып, «мен сізбен 100% ға келісемін, сіздің орныңызда болсам, мен де осылай жасар едім» деп ой өрбітіңіз. Екіншіден, жігерлендіре біліңіз. Яғни, ол адамның қателігін бетіне басып сын айтпай, шын досы ретінде, моральдық тұрғыда демей біліңіз. Өйткені кез-келген адам қолдауға зәру. Қолдау арқылы, түсіне білу арқылы сіз ол адамға сенімділік сыйлайсыз.

	6. Шынайы болыңыз. «Жүректен шыққан сөз жүрекке жететінін», басыңыздағы ойдың энергия екенін, ол энергияның қасыңыздағы адамға жұғатынын есте сақтаңыз. Жаман ойды көздеп жақсы әсер қалдыру мүмкін емес. Сондықтан өзгелерге әсер ету үшін жасанды болмыс жасап қажеті жоқ. Керісінше, барынша қарапайым, шын жүректен шынайы болсаңыз, адамдардың барлығы сізге тартылып, дос болғысы келіп тұрады.

	7. Әңгімелесуші адамыңызды қызықтыратын тақырыпта әңгіме айтыңыз.



	Адамдармен тез достасудың тәсілі – олар үшін қызықты,

	маңызды деген тақырыпта әңгіме айту.

	Дейл Карнеги



	Тақырыптың аты айтып тұрғандай, адами қарым-қатынаста жақсы нәтижеге қол жеткізудің жетінші ережесі – әңгімелесетін адамыңыз үшін қызықты тақырыпта ой қозғау. Ол үшін міндетті түрде алдыңыздаға адамды зерттеуге, түсінуге тырысыңыз. Біреу өзі жайлы айтқанда ұнатса, екінші адам жұмысы жайлы, үшінші адам арманы жайлы ой бөліскенді ұнатады екен. Мысалы, менің бала кезден бірге өскен жолдасым Ермұрат компютер, информатика жайлы айтқанды жақсы көреді. Себебі ол – оның сүйікті ісі. Маған ол сала қатты қызықтырмаса да, Ермұратпен әңгімеміз жемісті болуы үшін сол маңызды тақырыпта ой қозғауға тырысамын. Әрине, ол – компютер, интернет саласындағы әңгімелер. Егер осы жоғарыда айтылған 7 ережені қарымқатынас жасауда негізге алсаңыз, сіз кез келген адамға ұнайтыныңызға, қалаған адамыңызбен дос бола алатыныңызға сөз беремін. Іске сәт!





15


	СІЗДІ ҚОЛДАЙТЫН МЫҚТЫ КОМАНДА ҰЙЫМДАСТЫРЫҢЫЗ



	«Қолдаушыңыз, көмекшіңіз болмаса сіз жалғызсыз».

	Реймонд Аарон



	«Жалғыз ағаш орман болмас, Жалғыз кірпіш қорған болмас».

	Халық даналығы



	«Көп түкірсе көл» немесе «Көппен көтерген жүк жеңіл». Ия, осы сөздерді мәтелге айналдырып, «аталы сөз» деп бағалаған халықпыз. Сонда біздің ел белгілі бір мақсатқа жетуде команданың, яғни ұйымның ауадай қажеттілігін ертеден-ақ сезіне білген. «Аталы сөз, баталы сөз» демекші, жоғарыдағы айтылған мәтелдердің мағынасын біз қаншалықты терең ұғынып ісімізде қолданып жүрміз осы? Сіз бұл бөлімнен команданың күші мен құдіретін, беретін мүмкіндігін ұғынып, мақсатқа жету жолында мықты команда құрудың алғышарттарымен танысып, команданың жұмыста жақсы нәтижеге жету өнерін үйренесіз.



	Үлкен жетістікке жетуің үшін білімді болуы мен қатар, білімі мықты команданың болуы керек!

	М. Атласов



	Қанатсыз қыранды көріп пе едіңіз? Көрмесеңіз, қанаты жоқ бүркітті көз алдыңызға елестетіп көріңізші. Мейлі қанша жерден қыран деген аты болсын, қанатсыз қыранның қасында шымшық артық. Неге десеңіз қыранды қыран етіп тұрған оның талмас қанаттары емес пе? Сол сияқты бүгінгі ХХІ ғасырда керемет білімді, қайтпас қайсар болсаңыз да, жалғыз, яғни қолдайтын, көмектесетін командасыз аса үлкен биіктерді бағындыра алмайсыз. Заманның заңғар тұлға боламын дегендерге қойған қатаң талабы сол. Тоқсан ауыз сөздің тобықтай түйіні: «Гений адамдардың уақыты баяғыда өтіп кеткен. ХХІ ғасыр гений командалардың уақыты». Сондықтан табысқа жетемін десеңіз, «бәрін өзім-ақ істеймін» демей, команда құруды, өзгелермен бірігіп, ортақ мақсатқа ұмтылуды үйреніңіз. Егерде бизнесте азын-аулақ тәжірибиеңіз болса, менің нені меңзеп тұрғанымды түсінерсіз. Ал сіз ісін жаңа бастаған жеткіншек, бозбала немесе бойжеткен болсаңыз, сіз үшін төменде «команда» деген не, «команда құрамына кімдерді кіргізуге болады» – сол жайында толыққанды айта кетейін. Команда – белгілі бір адамдардың бірлесіп ортақ мақсатқа ұмтылуы. Мысалға, футбол ойынын алсақ! Өзіңіз білетіндей, ойын екі командадан тұрады. Әр команда 11 ойыншыдан тұрады. Команда мүшелерінің өзіне алған жауапкершілігі, міндеттері бар. Біреуі қорғаушы, екіншісі қақпашы, т.б. Ал команданың ортақ мақсаты – ойында екінші команданы жеңу. Команда мүшелеріне кімдерді жатқызуға болады? Сізде анық мақсат бар. Белгілі бір уақытта сол мақсатқа жету керексіз. Ойлаған ойыңызды уақытында іске асыру үшін сізге команда құру керек болды. Құратын командаңызды штаттық және штаттан тыс деп екіге бөліңіз. Штаттық команда құрамына: сіздің идеяңызды қолдайтын, бірге жұмыс жасауға дайын адамдарды алуға болады. Мысалыға, әріптестер, көмекшілер, программистер, дизайнерлер, ұйымдастырушылар, т.б. Штаттан тыс команда құрамына: сіздің идеяңызды қолдайтын, сізге сенетін, қателессеңіз ақылын айтатын, жабырқасаңыз жігер беретін, шабыттандыратын адамдарды кіргізссек болады. Мысалыға, достарыңыз, ұстаздарыңыз, отбасы мүшелері, бауырларыңыз, т.б.



	Біздің қолымыздан өте аз іс жасау келеді.

	Бірақ, өзгелермен ой алмаса, күш біріктіре

	«мүмкін емес» жетістікке жете аламыз.



	Хелен Келлер американдық жазушы



	«Тауық сойса да қасапшы сойсын» немесе командаңызға өз ісінің шеберлерін жинаңыз. Көп адам кәсіпкерлікпен айналысқанда «шығындарды азайтамын» деп істің көпшілігін өз мойнына алып алады. Өзі жүргізуші, өзі дизайнер, өзі сатушы, өзі директор, тағы да басқа да. Яғни, өзі бірнеше адамның ісін атқарып жүреді. Нәтижесінде уақыттың көп бөлігі ұсақ-түйек істерге жұмсалып, маңызды істерді жүзеге асыруға уақыт та, энергия да жетпей қалып жатады. Сондықтан да әр істі өз шеберіне тапсыра білудің берер пайдасы орасан зор. Анықтап айтсам, дизайнердің жұмысын дизайнерге, қаржылық жұмыстарды есепшіге, компютер істерін программистке, жарнаманы пиарменеджерге сеніп тапсырғаныңыз дұрыс. Бірақ тәжірибиесі жоқ, дипломына ғана сенетін мамандардан аулақ болып, істеу керек істі тек өз ісінің шеберлеріне ғана аманаттаңыз. Өз ісінің шеберлеріне көп қаржы жұмсасаңыз да, тапсырылған істің сапасы жоғары болмақ. Бұл дегеніңіз кәсібіңіздің кең көлемде тез дамуын қамтамассыз етеді. Ал өзіңізге келсек, қосалқы шаруаларды өз істерінің шеберлеріне сеніп тапсыру арқылы өзіңіз жақсы көретін, жоғары деңгейде орындайтын істерді істеуге уақыт жұмасайсыз. Мысалы, Өз ісіңізді адам ағзасымен салыстырып көріңізші. Адам ағзасында әр мүше өз міндетін атқарады. Ағзаның жұмысын бүйрек, жүректің жұмысын бауыр келіп алмастыра алмайды. Бірақ бір мүшенің жұмысы әлсіресе, барлық ағзаға әсер етеді. Сол сияқты, командадағы әр адам өз ісін толық жауапкершілікпен істегенде ғана ортақ мақсатқа жету оңай болмақ. Адам ағзасын басқаратын ми болса, команданы басқару жұмысы сізге тиесілі. Сондықтан да мықты команда басқарғыңыз келсе, өз бойыңызда мықты көшбасшылық қабілет қасиеттерін дамыта біліңіз.

	Өз істерінің шеберлерімен, көшбасшыларымен ғана ой бөлісіңіз!

	Табыс жолы – күрделі жол. Түрлі қиындықтарға кезігеміз. Жабырқайтын да, жылайтын да, түңілетін де кездер болады. Осындай қиын кездерде әрқайсысымыз жылы сөзге, жігерлендіретін идеяларға зәру боламыз. Ақылдасатын адам таппай тентіреп те кетеміз. Штаттан тыс команданың дәл сол кездерде көмегі тиеді. Сондықтан штаттан тыс команда құрамына қазірден бастап тек өз істерінің шеберлерін, көшбасшыларды, ұлы тұлғаларды ғана жазып қойыңыз! Қарапайым досыңыз сізге қарық қылып ақыл айтады деп айта алмаймын. Неге десеңіз, әр адам өмірге өз көзілдірігімен қарайды, яғни болған жағдайды өз тәжірибиесіне, оқыған-тоқығанына байланысты саралайды. Ақыл керек пе, онда тек өз ісінің шеберлерінен сұраңыз.





16


	АҚША ЖАЙЛЫ ІШКІ ОЙ-ПІКІРІҢІЗ ЖАҒЫМДЫ БОЛСЫН



	«Ақшалар ағымының өзіндік психологиялық құпиялары бар.

	Көпшілік адамдар оны біле бермейді. Сондықтан адамдардың

	көбісі қаржы саласынан үлкен жетістікке жете алмай жүр.

	Кедейлік, ол тағдыр емес. Кедейлік тек қана басыңызда

	және жан дүниеңізде болып жатқан жағдайлардың көрінісі.»



	Т. Гэри Икер мультимилионер



	Кітаптың басынан бастап айтып келе жатқанымдай, қаржылық жетістік ойдан бастау алады. Яғни, өз ойыңызда, қиялыңызда, арман қылған қаржы сомасын көре алуыңыз қажет. Екіншіден, ерте ме, кеш пе ойыңыздағы байлық өміріңізде болатынына сене білуіңіз шарт. Содан кейін, әрине, ерінбей еңбек етіп, арманыңыздағы қаржы сомасына жету үшін барыңызды салу керексіз. Десе де, кейбір адамдар құмырсқа сынды ерінбей еңбек етсе де, байлыққа жете алмай жатады. Себебі оларға көп жағдайда өздерінің байлыққа қатысты, ақшаға қатысты ішкі сенімдері, көзқарастары кедергі келтіреді. Анығырақ айтсам, барын салып байлыққа ұмтылғанымен, жүрегінің түбінде өздерін «Мен байлыққа лайықты емеспін» деп есептейді. Баюға кедергі келтіретін сенімдер. Үлкен ақшамен байлыққа қол жеткізгіңіз келсе, бірінші, міндетті түрде ақшаға қатысты жаман ойлардан арылып, қалыптасқан сенімдеріңізді өзгертіңіз. «Неге сенсең, сол өмірінде орын алады». Сондықтан ақша жайлы жағымсыз пікірде бола тұра, ақшаның сізді жақсы көруін күтпеңіз. Ақша жай ғана қағаз. Жаман да емес, жақсы да емес. Бірақ ата-анамыздан естігеніміз бар, өмірлік тәжірибиеміз бар, әйтеуір түп санамызда ақшалы болуыңызға кедергі келтіретін белгілі бір жағымсыз пікірлер, сенімдер қалыптасып қалған. Мысалы:



	— Ақша – бар жамандықтың ошағы.

	— Қиындықтың барлығы ақшадан басталады.

	— Ақша – қолдың кірі.

	— Бақытты ақшаға сат ып ала алмайсың.

	— Жүз сомың болғанша, жүз досың болсын.

	— Байлар -тек өздерін ойлайт ын өзімшілдер.

	— Ақша жүректі қарайт ады, т.б.



	Осындай, бала кезімізден ақша жайлы жай естіген сөздер, мақал-мәтел, түрлі метафоралар түп санамыздан ойып орын ала отырып, күн сайынғы өмірімізде бай болуымызға, қаржылық тәуелсіздікке жетуімізге кедергі келтіреді. Шынайы өмірде байлыққа ұмтылғанымызбен, жүрегімізде бәрібір «ақшалы болу жаман» деген ой-пікірге құлақ асамыз. Неге десеңіз, қазақы менталитетімізден бе, белгісіз, көпшілігімізді отбасымыздан «бай бол, қаржылық тәуелсіздікке жет» деп тәрбиелемеген. Содан болар, қымбат көлікке мінген бай адамды көре қалсақ, оның жеткен жетістігін бағалап, қызығудың орнына біз «пара алып байыған, өз күшімен жетті дейсің бе» деп өзімізше жорамалдап жатамыз. Бұлай ойлауымыздың бірініші себебі – мен жоғарыда айтқан түп-санамызда ақшаға, байлыққа қатысты жағымсыз ой пікірдің, сенімдердің белгілі бір программаның болуы. Ал қаржылық тәуелсіздік пен байлық негізгі мақсатыңыз болса, ақшаға, байлыққа қатысты бар жағымсыз ой-пікір, сенімдеріңізді жақсы жаққа өзгертіңіз.



	«Ақша, бұрт – алтынмен апталған еркіндік!»

	Э. Ремарк



	Байлыққа, ақшаға қатысты жағымсыз көзқарас, ой пікірлеріңізді жағымды жаққа өзгертіңіз. Бала кезімізден түп санамызда қалыптасып қалған «программаны», шын кіріссеңіз, үш бөлімнен тұратын жаттығу арқылы өзгертуге болады. Бұл жаттығуды жалғыз орындауға да болады, бірақ бір-екі адам бірігіп орындасаңыз нәтижесі сапалы болмақ.

	1. Ойлана келе ақшаға қатысты жағымсыз ой-пікір, сенімдеріңізді қағазға жазыңыз. Мысалы: Бүкіл «проблема» ақшадан басталады.

	2. Неліктен солай ойлайсыз, талқылаңыз. Шындықты түсініп, қабылдаңыз. Мысалы, бала кезімде әке-шешемнің арасында ақша жетіспеушіліктен үнемі ұрыс-керіс болатын. Сондықтан отбасымызда орын алатын жайсыздыққа ақшаны кінәлі деп есептейтінмін. Ал, шындығына келсек, ақша жай ғана зат, қағаз. Ақшаны дұрыс басқара алмаған әке-шешемнің өздері.

	3. Жазған ой-пікірлеріңізді қарама-қарсы қылып өзгертіңіз. Және қарамақарсы ой-пікірдің біреуін ғана емес, өзіңізге шабыт, күш беретіндей қылып бірнешеуін жазыңыз. Мысалы:



	— Ақша арқылы көп «проблемаларды» шешуге болады.

	— Ақшаң көп болса, өзіңді еркін әрі бақытты сезінесің.

	— Ақшаң көп, бай болу арқылы өзгелерге көмектесе аласың. Есте ұстаңыз, байлыққа апаратын идеялар өзінен-өзі пайда бола алмайды. Өрік ағашы алма берсін десеңіз, сіз өрік ағашының өзегін алма ағашының өзегімен будандастырасыз. Соған іспеттес, осы уақытқа дейін байлыққа қол жеткізе алмасаңыз, сіздің ой-пікіріңіз өміріңізге байлықтың, көп ақшаның орын алуына кедергі болып жүр. Шын байығыңыз келсе, «кедейлік» ойпікіріңізді бай адамның ой-пікіріне алмастырыңыз. Ол үшін күн сайын байлық, көп ақшаның беретін мүмкіндігі жайлы ойлаудан, қиялдаудан шаршамаңыз. Күнделікті ойлаған ойлар нәтижесі, сіздің сана-сезіміңізді миллионердікіне сай ыңғайлауына көмектеседі. Түп санамыздағы «кедейлік программаны» «миллионерлік программаға» өзгертудің тағы бір тәсілі. Енді ақшаға қатысты жағымды аффирмациялар тізімін ұсынамын:



	•Менің жобаларым өзіме де өзгелерге де көп байлық, береке алып келеді.

	•Ақшалар мені өте жақсы көреді. Көп ақша – көп қуаныш.

	• Менің ақшаларым тек қана адамдарға жақсылық алып келетін жобаларға жұмсалады.

	• Менің ақшаларым – менің сапалы еңбегімнің жемісі.



	Осы жоғарыдағы аффирмацияларды күнде таңертең, кешке және ұйқыға жатар алдында қайталауды ұмытпаңыз. Күлкілі көрінсе де, «Жақсы сөз жан семіртеді» деген мақалды есте ұстап, мен ұсынған жаттығуларды жасауда пысықтылық таныта білгейсіз. Арманыңыздағы байлықты шынайы өміріңізде бар етіп елест ете біліңіз. Бір қарағанда бәріміз қиялмен, арманның құшағында өмір сүреміз. Тез арада бай болып кеткіміз келеді. 1000000$ тауып алсақ екен дейміз, тағы да басқа да. Десе де, көпшілігіміз қиялдың күші мен құпиясынан бейхабармыз. Болмаған затты болғандай етіп елестете алудың құпиясымен, күшімен ең алғаш рет танысқанымда қарапайым журналист едім. Республикалық «Ара» журналында тілші, республикалық «Қыз құпиясы» журналында бас редактордың орынбасары қызметтерін атқарып жүргенмін. Көптің бірі болып таңертең жұмысқа келіп, кешке қайтып, қарапайым азын-аулақ айлығыма мәз болып жүрген кезім. Күндердің бір күнінде өзімді де, өмірімді де 100%-ға жағымды жаққа өзгерткен қолыма «Ойла да, байы» кітабы түсті. Авторы — Наполеон Хилл (оқымасаңыз, міндетті түрде оқыңыз). Ол кітапта табысқа жету заңдылықтары толық жазылған. Сенімсіздікпен қарасам да, ішіндегі жаттығуларды бірінен кейін бірін орындай бастадым. Кезекті жаттығудың бірі арман қылған ақша сомасын болмаса да болғандай етіп қағазға жазып керегеге іліп қойып, сол ақшаның беретін мүмкіндігін күнде таңертең, кешке көз алдыма елестету болды. Мен тапсырманы орындадым А4 қағазға. «Менің ай сайынғы кiрiсiм 4000$» деп жазып, жататын бөлме керегесіне іліп қойдым да, күн сайын айына 4000$ тапсам, өмірім қандай болады деп бәрін осы шақта етіп елестетіп бастадым. Оңай болды демеймін: бірінішіден, басында елестету қиын болды, екіншіден, керегегдегі қағазды көрген достарым «Қияли болып кетіпсің ғой» деп күлкі қылып бастады. Бірақ мен берілмедім. Нәтижесі: бір жарым айдың ішінде жұмыс орнымды ауыстырып, сол ақшаны табу жайлы басыма түрлі идеялар келіп, шын мәнінде 3 айдан кейін менің айлық табысым 3500$ болды. Сол 3500$-ға өзім алғым келіп жүрген менің алғашқы автокөлігім – мерседес Е190ды сатып алдым. Автокөлік ескі болса да, табысқа тез жетудің жолдарын тапқаныма қатты қуандым. Содан бері болашақ табыстарымды күн сайын көз алдыма елестету менің әдетіме айналып кетті. Өміріме елеулі өзгеріс, мол табыстар тарту еткен арманымдағы табысты, ақша сомасын болмаса да, болғандай етіп көз алдыма елестете білу өнерін сізге де ұсынамын. Ой, ол – энергия. Біз ойлаған сайын әлемдік кеңістікке белгілі бір энергия толқындарын бөлеміз. Сол әлемдік кеңістік біздің ойымызға жауап береді. Яғни, жақсы ойда жүрсек – жақсылықтардың, жаман ойда жүрсек - жамандықтардың өмірімізде пайда болу мүмкіндіктерін арттырамыз. Сондықтан арман болған ақша сомасын, үйдi, машинаны, өміріңізді бар етіп, күн сайын көз алдыңызға елестетіп жүріңіз. Бұл жердегі басты мәселе – нақтылық. Әлемдік энергия кеңістігі, өмір нақтылықты жақсы көреді. Қиялыңызда нақтылық болсын. Мысалы, арманыңыз көп ақша табу болса, нақты сомасын және қашан сол ақша қолыңызда болғанын қалайсыз, уақытын нақтылап алыңыз. Әрине, сосын қиялға берілуге, армандауға кірісіңіз. Бұл жаттығу күнделікті әдетіңізге айналып, өміріңізді байлыққа, берекеге толтыруына тілектеспін!!!





17


	ТЕРГЕУДЕН БҰРЫН ТҮСІНУГЕ, РЕНЖУДЕН БҰРЫН КЕШІРУГЕ ТЫРЫСЫҢЫЗ.



	«Адам баласына қателесу тән құбылыс.

	Дегенмен де, Алла Тағалам сол қателіктерді

	кешіре білу үшін біздерге үлкен жүрек берген.»



	«Өзге адамдарды, өмірді түсіне білу,

	кешіре білу арқылы ғана біз,

	нағыз бақыт пен табысқа қол жеткізе аламыз.»



	Бұл бөлімнің тақырыбын оқи сала бұл қалай болғаны кейбір адамдардың опасыздық істеріне қалай ғана ренжімеуге болады деп мені іштей түсіне алмай отырғанынызды сезетіндей. Сізбен келісемін, бүгінгі бүр түрлі заманда адамдардың ақылға симайтын амал-әреттерін көріп түсінбей жатамыз. Ренжу өкіну кек сақтау көпшілік қауым үшін қалыпты жағдайға айналып кеткендігі өтірік емес.

	Біз өте - өте көп ренжиміз:

	-Бізді түсініп, қолдамағандығы үшін жарымызға ренжиміз

	-Сабағына салғырт қарап, айтқан сөзге құлақ аспағаны үшін баламызға ренжиміз

	-Тапсырылған жобаны уақытында бітірмеген қызметтік әріптестерімізге ренжиміз

	-Тірліктен түңілсек, өмірге ренжіп, не жазып едім деп жаратушымызға ренжиміз

	-Арасында мінезімізден кілтипан тауып, әдемілігімізге көңіліміз толмай өзімізге ренжиміз

	-Түсінуге тырыспайды, үнемі ақыл- кеңес айтып ұрыса береді деп атаанамызға, әпкемізге, ағаларымызға ренжиміз

	-Қарыз алып, уақытында алған ақшаны қайтармағаны үшін досымызға ренжиміз

	-Қанша көмек қолын созсаң да, көмегіңді еш бағаламайтын кейбір ағайынтуыстарымызға ренжиміз. т,б...

	Біздің ішкі дүниемізде өкпе-реніштердің көпшілігі соншалық, өзімізді өкпе-реніштер тұрақтайтын қонақ үй десек те болады. Ал, айтынызшы сол тот басқан пойыз релістеріндей болған өкпе реніштердің біздің сапалы өмір сүруіміз үшін пайдасы қандай?

	Сізді білмеймін, бес жылдан бері орта азияны семинар-тренингтеріммен аралап жүріп менің өкпе-реніштерім керемет өмір сүруіме көмектесті деген бірде бір адамды көрген де, естіген де емеспін. Керсінше, әлемге өз кітаптарымен тынымал психолог Лузиян Хейдің зеттеулері бойынша жүректегі өкпе-реніш аяққа салынған тұсау сияқты мәнді, мағыналы өмір сүруімізге кедергі келтіріп, адам ағзасында түрлі аурулардың пайда болуына әсер ететіндігі дәлелденілген.

	Яғни, өзгелерге, өмірге деген өкпе – реніштерді жүрегімізде қара тастай тасып жүруіміз арқылы өзімізге де, айналамызға да зиян шектіреміз. Сондықтан, құрметті оқырман, алға қойған мақсаттарыңызға жетіп, сапалы өмір сүруді ниеттенсеңіз, міндетті түрде адамдарды түсінуге, оларға ренжуден бұрын кешіре білу өнерін тергеуден бұрын үйренгеніңіз абзал.



	«Кешірім сұрау - адамдарға тән қасиет,

	Кешіре білу - ұлы адамдарға тән қасиет».

	Шығыс мақалы





	Біз не үшін ренжиміз?

	Өкпе-реніштердің пайда болуы.



	Әрине, өмірде біз күтпеген түрлі жағдайлар орын алады. Әр қайсысымыздың өз қиындықтарымыз, өз пікіріміздің, өз көз қарасымыз, өзіндік өкпе-реніштеріміз бар.

	Адам баласының өзгелерге, өзіне немесе өмірге ренжуінің, сол реніштерді жиып – теріп жүректерінде ұстап жүруінің себебі неде?

	Біз не үшін ренжиміз?

	Өзге адамдардың айтқан сөздері, іс әрекеттері біз қалағандай болмаған кезде, яғни, ішкі наным-сенімдерімізге, қарым- қатынасқа қатысты ішкі заңдарымызға сәйкес кемегендігіне ренжиміз.

	Мысалы:

	Сөзінде тұрып, алған қарызын уақытында қайтармады деп досыңызға ренжисіз.. Өйткені: Сіздің ойынызша, ішкі пікіріңіз бойынша жақсы дос, көмектескенімді ұмытпай, сөзінде тұрып, алған ақшасын уақытында қайтаруы керек. Айтқаныңызды тыңдамай, сізді түсінбегені үшін жарынызға ренжисіз

	Өйткені: Сіздің дүние- танымыңызда жақсы жар жолдасын тыңдап, құрметтеп не болсада түсіне білуі керек. Көмектеспейді, мені ойламайды деп ағайын туыстарына ренжиді,

	Өйткені: Ол адамның, ой- өрісінше ағайын болғандықтан қиналған сәттерімде көмектесе білуі керек. Ойға алған жобасын уақытында бiтiрмей жалқаулыққа салынғаны үшін өзіне ренжиді.

	Өйткені: Оның ойынша, өзіне өзі бекіткен заңдарына сәйкес, жақсы адам жалқаулыққа салынбай, не болса да ниет қылған ісін уақытында бітіруі керек. Болмас нәрсеге айқай шығаратын күйеуіне ренжиді

	Өйткені: Ренжіген әйелдің ой- өрісі, сана – сезімі бойынша, ер азамат әйелден қарағанда шыдамды, сабырлы болуы керек, тағы да басқа да. Тоқсан ауыз сөздің түйіні, ренжуіміздің, өкпелеуіміздің басты себебі өзге адамдарды өзге адамдар, өмірді өмір деп қабылдай алмауымызда.



	«Жақсы өмір сүріп, бақытты болам десеңіз, өзгелерді түсіну, кешіру өнерін үйреніңіз.»

	Аманжол Рысмендиев





	Ренжіткен адамдарды қалай кешіруге болады?

	Түсініксіз тірлік істейтіндерді қалай түсінуге болады?



	1.Өзге адамды, өзге адам деп қабылдай біліңіз.

	Есте ұстаңыз, ол - ол, сіз - сіз! Оның өзіндік сіздікіне сәйкес келмейтін дүниетанымы, наным – сенімі, көрген тәрбиесі бар. Ол кісі көрген тәрбиені сіз де көрсеңіз, ол сүрген өмірді сізде сүрсеңіз, оның басында болған оқиғалар сіздің де басыңызда орын алса, сізде сола жасар едіңіз. Сондықтан өзге адамдардан өз ой - пікіріңізді, наным - сеніміңізді қабылдауын талап етпеңіз. Әр адамның өз пікірі, көз қарасы, тұлғалық ішкі құндылықтары бар. Сізді түсінгенін қалсаңыз, өзгелерді де тергемей түсіне біліңіз!

	2.Жаңылмайтын жақ, сүрінбейтін тұяқ жоқ.

	Сол сияқты адам баласына шалыс басу, қателесу тән құбылыс. Қателігімізден сабақ ала, шалыс басқан қадамымызды түзету жолдарын үйре отырып, біз дамимыз. Қанша жерден керемет білімді болсақ та, біз де қателесеміз, ашуға жол береміз. Ашу үстінде, ауыздан ақ ит кіріп, көк ит шығады дегендей. Сондықтан, өз қателіктеріңізге де, өзгелердің дұрыс жасамаған істеріне де ренжіп, ашуланбай түсініп, кешіре біліңіз!

	3.Әр адамның жүрек түбінде кішкентай бала барын ұмытпаңыз.

	Айтыңызшы, кішкентай 3 жастағы баланың істеген қателіктеріне ренжіп, өкпелейсіз бе?

	Әрине, «ол кішкентай бала ғой», ренжімеймін дерсіз! Арасында бір бірімізге, «бала болып кеттің бе?» деп жатамыз. Бұл ойда жалпы негіз бар. Белгілі бір психологтардың дәлелдеуінше, әр адамның бойында арасында балалық мінездер пайда болып отырады екен, Айтайын дегенім, ренжіп жүрегіңізді ауыртқанша сізді ренжіткен адамның Қылығын баланың қылығы деп қабылдай салыңыз. Сонда ренжімейсіз!

	Қарым – қатынасыңыздың араласып жүрген адамдармен жақсарғанан қаласаңыз, ренжітсеңіз де, ренжітпесеңіз де ол кісілерді арасында құшақтап, «ренжітсем кешірші!» деп кешірім сұрауды әдетіңізге айналдырыңыз. Неге десеңіз, сіз «ренжітпедім» деп ойласаңызда адам баласының жүрегі нәзік екенін ұмытпаңыз. Айқайлап айтпай, көзіңізді ашып көрсетпей жүрсе де, сіздің кей бір қылықтарыңызға көңілдері толмай жүруі мүмкін. Жау жинап қайтесіз, толыққанды өмір сүріп, бақыт құшағында балқығыңыз кесе достар жинаңыз. Ал, жұмыстастарыңызбен, әріптестеріңізбен, туыстарыңызбен, балаларыңызбен, жарыңызбен досыңыздай әдемі қарым – қатыныста болғыңыз келсе, оларды тергеуден бұрын түсінуге, оларға ренжуден бұрын кешіруге тырысыңыз.

	Ойымды аяқтай келе, сізге, кешіре білетін, жақсы көре білетін үлкен жүрек мейірімділігін тілеймін!!!





18


	ЕҢ БІРІНШІ ӨЗІҢІЗГЕ ТӨЛЕҢІЗ.

	БАЙЛЫҚҚА БАСТАР БАСТЫ ҚАҒИДА.



	«Байлыққа жету – өте оңай.

	Жай ғана байлықтың өз ережелерін

	ұстансыңыз болғаны».



	Джек Кенфилд «Ереже» кітабының авторы



	Кім миллионер болғысы келмейді. Барлығымыздың да қаржылық тәуелсіздікті іштей армандайтынымыз шындық. Ақша үшін жұмысқа барамыз, ақша үшін ұйқыдан ерте тұрып, ақша үшін кеш жатамыз. Қалтамыз қалың болса қуанып, тесік болса өзімізді өте – өте жайсыз сезінеміз. Яғни, балықтарға су қаншалықты қажет болса, біздің толыққанды өмір сүруіміз үшін ақша соншалықты керек. Бұл өмірдің негізгі заңдылығы!

	Бірақ өкініштісі ақшаның өмірде алатын орнын біле тұра, көпшілігіміз оны сақтау, көбейту жолдарын біле бермейміз. Білсек қолданбаймыз!

	Егер де, қаржылық тәуелсіздікке жету негізгі мақсатыңыз болса бұл бөлім сіз үшін арнайы жазылған.

	Бұл бөлімнен байлыққа бастар басты қағидаларды үйреніп, тапқан арқшаңыздың бір бөлігін сақтай білудің маңыздылығын түсініп, сақталған ақшаңызды көбейту тәсілдерін меңгересәбіз. Іске сәт!



	Көненің көзі,

	Асылдың жүзі...



	1926 жылы Джордж Клейсон «Вавилондағы ең бай адам» атты кітабын жарққа шығарды. Кітаптың табысты болғаны соншалық, тез ардада әлемдік деңгейде көп оқылатын кітаптың біріне айналып, миллиондаған адамның қаржылық тәелсіздікке жетуіне жол ашты. Бүгінгі күнде де кітап адамзат үшін өз қажеттілігін жоғалтар емес. Болашақта да жоғалтпайтынынада сенімдімін.

	Кітапта автор, бай боламын дегендерге сонау заманнан бері сұрыпталып, іс жүзінде дәлелденілген қаржылық тәуелсізділікке жету ережелерін ұсынады.



	Бірінш ереже:

	Ай сайын тапқан табыстың, кірген кірістің 10%-ын өзіңе сатап отыр. Көп емес,10%-ын ғана. Бір қарағанда ай сайынғы айлықтан 10%- ын өзіңе сақтап отыру арқылы еш нәрсе өзгертпейтіндей сезінесіз. Десе де, оның маңызы, мағыналы өмір сүруіңізге тигізер көмегі өте жоғары.



	«Еңбекпен тапқан ақшаңыздың 10% -ын өзіңізге сақтай білу әдетін бойыңызда қалыптастыру арқылы, сіз өміріңізді қуанышқа толтырасыз»

	Бодо Шефер

	Мултимилионер, «Қаржылық тәуелсізділікке бастар жол» кітабының авторы.



	Жалпы алғанда, қазақстандықтардың 97%-ы айлықтан айлыққа өмір сүреді десем қателеспеспін. Осы айдың айлығын келесі айға жеткізуге тырысады. Қарыздарын береді, несиесін ком услугасын төлейді, тойға барады, азық-түлік алады т.б.

	Ақша артылса жақсы, бірақ көп жағдайда алған айлық, келесі айлыққа дейін тұрмыс - тіршілігімізге жетпей жатады. Яғни, қолға түскен ақша тарту ететін қуаныш, сенім бір-екі аптадан аспайды. Қалтамыздағы ақша таусылуға жақындағанда-ақ үн-жүрғамыз түсіп, бойымызды болашағымыз жайлы қорқыныш пен күдік сезімдері билейді.

	Өзіңіз білесіз, күдіктеніп, қорқып жүріп мардымды еңбек ете алмаймыз. Осы жағдай бір кісілердің өмірінде 20 жылдан бері қайталанып келеді, біреулерде одан да көп.

	Ал, кітапты оқып отырғаныңыз рас болса, сіз ондай өмірден құтылып, жаңа көз қараспен жаңа өмір бастағыңыз келеді.



	Не істеуге болады?

	Ай сайын алатын айлығыңызды өзгелерге бөліп бермес бұрын, 10%-ын өзіңізге сақтап отырыңыз.



	Ай сайын сақталып, көбею жолында жұмыс жасап жатқан ақша, сізге үш түрлі жағдайда мағыналы, қорқынышсыз, күдіксіз өмір сүруіңізге көмектеседі.



	Психологиялық тұрғыда

	Айтыңызшы, қалтаңызда үнемі өзіңізбен 80 000тг жүретін болса, өзіңізді қалай сезінесіз? Ал, 300 000- 500000тг банкте көбейіп жатса? Әрине, көк тиынсыз жүргенмен ақшалы жүргеннің арасында жер мен көктей айырмашылық бар.

	Ақшаң болса қалтаңда, талтаңдасаң талтаңда, деп күлдіргі заманауи мақалдардың бірінде айтылғандай ақша жай ғана қағаз болса да адамға әсері орасан зор! Банкте сақталып, көбейіп жатқан ақшаларым бар деген ойдың өзі, өзіңді сенімді, көңілді сезінуге жол ашады. Ал, сенімділікпен, көтеріңкі көңіл- күй қандай іспен айналыссаңызда табыстарға жетуіңізге көмегін тигізеді. Сондықтан, өзіңізді сенімді сезініп, мақсатыңызға жетуге екпінді әрекет ету үшін ақшам аз қалды, бітсе не істеймін деп алаңдамас үшін әр алығыңыздың он пайызын өзіңізге сақтаңыз.

	Бүкіл әлем ол- энергия. Ақшаның да өзіндік энергиясы бар. Психологтардың тұжырымдауынша, ақша – ақшаларды тартады. Ай сайын сақталып отыратын ақшаңызды өзге де ақшаларды тартатын, кіріс көздерін ашатын магнит деп сеніңіз.

	2.Күтпеген жерден жолығар жайсыздықтардан қорғауға.

	Барлығымыз болашақтан жақсылықтар, мол қуаныштар күтіп өмір сүреміз. Үміттенеміз, сол үмітімізге сеніммен қараймыз. Дегенмен, ертең не болатыны, алдымыздан нелер күтіп тұрғаны бізге белгісіз.

	Ертеңгі күннің, болашақтың арманымыздағыдай керемет болатындығына ешкім еш уақытта кепілдік бере алмас. Тек бүгінгі ісімізге қарап, аздап жорамалдайтынымыз болмаса. Табысқа, биіктерге жетуге ұмтылсаңыз жаман айтпай, жақсы жоқ деген аталы сөзді негізге ала отырып, күтпеген жерден пайда болатын жайсыздықтарға, қиындықтарға қалқанымызды тосып дайын болуымыз керек. Ол жайсыздықтар бола ма, болмай ма белгісіз. Бірақ біз, олар өміріміде пайда бола қалған жағдайда сабырмен күтіп алып, шығарып салатын халде болуымыз қажет.



	Көз алдыңызға елестетіңізші:

	Құрметті ер азамат, көпшілігіміз танның атысынан, күннің батысына дейін отбасымызды асыраймыз деп жұмыста жүрміз, кәсіпкерлікпен айналысудамыз. Ал, сізде күтпеген жерден бір жағдай болып, 3 айға ауруханаға түсіп қалсаңыз, отбасыңызды кім асырайды? Қандай ақшаға емделмексіз?

	Аяулы ана, жақсы жар, егер де осы оқиға сіздің басыңызда орын алса, ер азаматыңызбен балаларыңызға кім ас дайындап береді. Аспазшыны қандай ақшаға жалмақсыз? Мүмкін, туыстарым, ағайындарым көмектесер деп ойларсыз. Бірақ бүгінгі заманда әркім өз қотырын өзі қасып жұмыстан бас алмай жүр емес пе? Өз шаруасымен басы шайқалып, мәселесімен миы айналып жүрген туыстарыңыз көмектесер, бірақ, өз шаруасын ысырып, 3-4 ай сіздің шаруаларыңызбен айналысады деп ойламаймын. Әлде, ішіңізден Аманжол жағың қарыссын немесе құдай сактасын деп тұрсыз ба? Өкінішке орай, күтпеген жерден пайда болатын жайсыздықтардан алдын ала өзімізді өзіміз сақтандырмасақ, өзгелер сақтандырмайды. Сақтансаң, сақтаймын деген ұлағатты сөз осы мақсатта айтылған – ау шамасы!

	Табыстарға жеткен күйлі- қуатты адамдардың барлығы өз болашағын бүгінгі күннен ойлайды. Болашақта болуы мүмкін қаржылық қажетіліктері ескере келе, өзі үшін отбасы үшін кемінде алты айға қаржылық сақтандыру өзенін жасайды.



	Мысалы:

	Көлдегі балықтар өмір сүруі үшін көл белгілі бір өзендер арқылы толысып отырылуы шарт. Ал, енді отбасылық қаржылық қорды көлге теңесек, балықтар өмір сүруі үшін көл суына тәуелді емес пе? Сол сияқты біз адамдар бүгінгі жиырма бірінші ғасырда ақшаға жақсы өмір сүруіміз үшін отбасылық қаржы қорымызға тәуелдіміз. Айлық түскенше келетін қонағымыз баратын той – думанымыз бар дегендей. Ал, отбасылық қаржы қорымызды белгілі бір кіріс көздерімен толтырып отыруымыз керек. Ол кіріс көздерін бізге істеп жүрген жұмысымыз, бизнесіміз қамтамасыз етуде.

	Менің айтайын дегенім, белгілі бір себептермен отбасылық қаржы қорын толтырып отыратын кіріс көздері тоқтаған жағдайда басқа да кіріс көздерін, ақша табу жолдарын тапқанымызша, отбасымыздың жайлы өмір сүруін қаматамасыз ететін қаржылық сақтандыру өзенін ұйымдастыруымыз керек. Қаржылық сақтандыру өзені дегеніміз, сізде белгілі бір себептермен ақшалай кіріс тоқтаған кезде, жаңа кіріс көздерін ашқанша, өзіңіздің, отбасыңыздың толыққанды өмір сүруіне жағдай жасайтын қаржылық қор.





19


	КӨҢІЛДІ ӨМІР СҮРУ ҮШІН, КӨП АҚША ТАБУ КЕРЕКСІЗ.





	«Кедейлікті қанша мақтағаныңызбен,

	өмірден толыққанды Лəзат алып,

	бақытты өмір сүру үшін –

	көп ақша тауып бай болу керексіз!»



	Уоллис.Д.Уотлис «Бай болу ғылымы» кітабының авторы



	Көп ақша тапқыңыз келе ме? Ең бірінші, еңбектеніп тапқыңыз келетін ақша сомасын нақтылап алыңыз. Екіншіден, ақшаға қатысты ішкі наным- снiмдеріңізді бір тексеріп өтіңіз. Яғни, миллионер болып, миллиондап ақша таба алатыныңызға 100% сеніңіз. Ал, сенімді қатайтып, қабырғаларын тіктеу үшін, кітаптың үшінші бөлімінде және он бірінші бөлімінде көрсетілген жаттығуларға жүгiнiңіз. Үшіншіден, өзіңізге арман қылған ақша сомасын табу үшін, мен нарыққа қандай қызмет немесе қандай товар ұсына аламын деп сұрақ қойыңыз. Сараптай келе, халықтың, достарыңыздың сұранысын қажеттілігін қалай қамтамасыз ете аласыз сол жайында ойланыңыз. Төртіншіден, нарық сұранысын қанағаттандырар қызмет түрін немесе товар түрін табыңыз.



	Қалай көп ақша табуға болады?



	1.Кәсіпкерлікпен айналысу.

	Егер де, баю арманыңыз, көп ақшалар табу басты мақсатыңыз бол, сіз үшін ең дұрысы, өзіңізге өзіңіз жұмыс істеу. Яғни, кіріс көлеміңіғ қандай болатынын өзіңіз шешу, өзіңізге өзіңіз бастық болу. Өкіметке немесе басқа да бір компанияға айлыққа жалданып жұмыс істеу арқылы, миллионер болуды армандамай - ақ қойғаныңыз жөн!

	Неге десеңіз, қанша беріліп, күніне 10 сағаттан жұмыс істегеніңізбен, алатыныңыз сол баяғы шектеулі айлық. (мен айтпасам да, сіз мұны өте жақсы білесіз ғой!)



	Өз ісіңізді қалай бастауға болады?



	1.Болашағы бар идея

	Кітаптың бірінші бөлімінде сөз еткенімдей барлығы ойдан, идеядан бастау алады. Сондықтан ойға түскен бизнес-идеяларды мән беріп, қағазға түсіріп отырыңыз.

	2.Өз ісінің шеберлерімен ақылдасыңыз

	Көп идеялардың ішінен жаныңызға жақын, икемділігіңіз бар екі-үш идеяны топтастырып, өз кәсібі бар кәсіпкерлермен ақылдасыңыз. Олар сізге, идеяңызды негізге ала отырып, қалай кірісті кәсіп бастау жолдарымен бөліседі.

	3. Ізденіс, ізденіс

	Сіз бастасам деген кәсіппен, баяғыда- ақ біреулер айналысып, миллиондап ақша тапқанын есте ұстағайсыз. Сізге керегі олар жасаған амал-әрекетті өз менталитетімізге ыңғайлай келе қайталау.

	4. Жақсы құрылған бизнес - план.

	Жоспарсыз құрылған бинестің түбі- тоқырау, осыны ұмытпаңыз. Мамандармен ақылдаса, кіріс- шығыныңызды, кезігер қиындықтарды, болашақ клиенттеріңіздің психологиясын ескере отырып, бизнес-план жазыңыз.

	5.Тәуекел түбі – береке.

	Дағдарысқа ұшырасам не болады немесе товаым өтпей қалса не болар екен деп көп ойланбай, әрекетті бастаңыз. Қаржыңыз болмаса несие алыңыз, несие алу мүмкіндігі болмаса қарызға ақша іздеңіз. Бастысы, қорықпай, жасқаншақтанбай алға басыңыз.

	6. Өзіңізді өзіңіз дамытыңыз

	Бизнес ашу жолдары, бизнесмен болмысы жайлы жазылған кітаптарды оқып, сол сала бойынша өткізілетін семинар-тренингтерге жиі қатысыңыз. Әлемге аты әйгілі ұлы кәсіпкерлердің өмір- баянын оқып, олар жайлы ізденісте жүруді әдетіңізге айналдырыңыз.



	2.Тармақты маркетинг өкілі болыңыз.



	Әлемде өз товарын тармақты маркетинг арқылы тарататын мыңдаған компаниялар бар. Олардың товарлары денсаулыққа арналған арналған дәрумендер, косметика, ойыншықтар, қаржылық қызмет түрлері т,б. Интернеттен іздесеңіз болды, мүмкіндіктері жағынан өзіңізге ұнайтынын бірден тауып аласыз.

	Тармақты маркетингтің негізгі артықшылықтары

	1.Сіз 50$ мен бизнес бастап, өз кірісіңізді айына 20 000$-100 000$ ға жеткізе аласыз.

	2. Неден бастаймын, қалай бизнес істеймін деп бас қатырмайсыз. Сізді командасына тіркеген адам немесе сол компанияда жетістікке жеткен көшбасшылар сізге барлығын егжей — тегжейлі түсіндіреді. Бастысы, сізде өсемін, өрлеймін, табыс баспалдағының шыңына шығамын деген мықты ниет болса болғаны.

	3.Өзіңіз сияқты жаңаша ойлайтын, табыстарға жетсем деген талмынысы өте жоғары жаңа достар табасыз. Ал, сіздің өсуіңіз немесе маздап өшуіңіз кімдермен қарым- қатынас жасайсыз соған тікелей байланысты.

	4. Товадың сапасына бас қатырмайсыз. Товардың сапасына сіз тіркелген компания толық жауап береді. Сіздің міндетіңіз, команда кұра отырып, компания товарының сатылымые ұйымдастыру. Тармақты маркетинг арқылы товаын ұсынатын компаниялар әр-түрлі болғандықтан, әр қайсысының сізге ұсынатын өз мүмкіндіктері және өз артықшылықтары бар, ал тармақты маркетингтің дәстүрлі бизнестен негізгі артықшылығын мен жоғарыда айтып кеттім. Шын беріліп әрекеттеніңіз!!!

	Мейлі, жеке кәсібіңіз болсын, мейлі тармақты маркетинг бизнесімен айналысыңыз, көп ақша тауып, табыс шыңына шығуды ниет етсеңіз- өз ісіңізге 100 ға беріліп, 100 жауапкершілікпен көрмеге қойатындай етіп істеңіз. Екіншіден, мен білем деп байбалам салмай, оқуды, ізденуді, өзіңізді дамытуды тоқтатпаңыз. Үшіншіден, мүмкін емес iстер жоқ, тұрса еңбегің үстем боп осыны есте ұстаңыз. Кедей болуыңыз да, миллионер болуыңызда әрекетіңіздің екпініне тікелей байланысты.





20


	МҮМКІН ЕМЕС ІСТЕР ЖОҚ, ТҰРСА ЕҢБЕГІҢ ҮСТЕМ БОП,



	«Тиісінше еңбек ету денеге күш береді, ал шектен тыс артық,

	немесе жеткіліксіз еңбек күшті қайтарады,

	немесен әлсізді әлсіз халінде қалдырады.»

	Әл-Фараби



	Күнделікті күйбең тіршіліктің сәл де болса тұсауынан шығып «өрлеймін» деп «Өрлеу» кітабын кербезденіп, кілтипан таппай оқып шыққаныңызға шын жүректен ризамын! Егер де, оқығаныңызды, түйсікке түйгеніңізді тез арда кейігнге қалдырмай іс жүзінде қолдансаңыз, жұмысыңыз алға басып өміріңіздің, тұрмысыңыздың сіз қалағандай жағымды жаққа бет бұрыс жасайтынына кепілдік беремін.

	Өзіңіз білетіндей кітапта аспаннан алынған ақпарат жоқ, әр бір заңдылық өз салалары бойынша үлкен табыстарға жеткен тұлғалардың ойлау жүйесін, табысқа жету стратегиясын зерттей келе өз тәжірибиеммен, оқығантоқығаныммен байланыстыра келе жазылған. Өрлеу кітабындағы табысқа, жетістікке жету заңдылықтары 2008 - 2011 жылдар аралығында «Өрлеу» семинар- тренигіне қатысқан 10 000 –нан астам тыңтаудаушыларымның өз салары бойынша табыстарға жетуіне жол ашты.

	Ал, семинар – тренингке қатысу мүмкіндігі болмағандарды осы кітап кәдімгідей өмірге деген көз қарасын өзгертіп, өзіне деген сенімділігін көтеріп, өз ісінде жетістіктерге жетуіне шабыттандырады деген ойдамын.



	«Кім көп еңбек етсе - бақыт соған басын иеді»

	Ленорда Давинчи



	Кітапты оқыдыңыз, енді оқып ұққаныңызды, түсінгеніңізді тез арада күнделікті өміріңізде қолданыңыз.

	Тез арада әрекетке көшіңіз! Табысты адамдардың қарапайым адамдардан айырмашылығы осында жатыр.



	1.Олар тез арада, көп ойланбай әрекетті бастайды

	2. Олар істеу керек істі кейінге қалдырмайды.



	Қазақша сөйлейтін ойыншық жасау идеясы әрбір үшінші кәсіпкерде болған шығар, бірақ көп ойланбай әрекетті бастаған Қыдырәлі Болманов.

	Шоу-бизнес жұлдыздарының қатысуымен комедия жанырында фильм түсіру идеясы өзге де кино саласында жүрген кәсіпкерлерде болған шығар, бірақ тәуекел жасап, тез арада әрекетке көшкен Баян Есентаева.

	Товарын тармақты маркетинг арқылы тарататын Қазақстандық компания құру басқа да адамдар да болған шығар бірақ, күдігіне, қорқынышына қарсы шығып «Асыл арман» компаниясын құрған Алма Архабаева.



	Нәтижесі:

	Қыдырәлі Болманов құрған қазақша сөйлейтін әдемі ойыншықтар жасаумен айналысатын «Бал – бала» компаниясы өз ойыншықтарымен мыңдаған балаларды қуантып, ұлттық тұрғыда қазақ- тіліңің өз қасиетін жоғатпауына үлес қосуда. Ал, Баян Есентаева еңбегінің жемісі, көрерменнің сүйікті фильміне айналып, қазақ кино өндірісін бір сатыға жоғары көтерген өзіңіз білетін «Ғашық жүрек», «Ғашық жүрек- 2» фильмдері. Асыл- арман компаниясы да арманына ұмтылып, Қазақстанның атын әлемге танытып, ТМД нарығында өз жұмысын жалғастырып, мыңдаған адамның денсаулығын жақсартуға көмектесуде.

	Мейлі әкім болыңыз, кәсіпкерлікпен айналысыңыз, әнші болыңыз, тармақты маркетинг өкілі болыңыз, кім болсаңыз да егер де табысыңызды еселендіру, кірісіңізді көбейту басты мақсатыңыз болса, көп ойланбай, оқығаныңызды қолдана отырып тез арада әрекетке көшіңіз!

	Есіңізде болсын, қателесіп жатсаңыз, арасында табыс заңдылықтарын ұстанбай жатсаңыз, өзіңізді өзіңіз кінәлап, жасымаңыз. «Көш жүре түзеледі» бастысы, әрекетіңізді, еңбектенуіңізді тоқтатпаңыз!

	Сату өнерін үйренгіңіз келе ме, сол сала бойынша кітаптар сатып алып, оқыңыз, семинар-тренингтерге қатысыңыз. Мейрамхана ашуды армандайсыз ба, ақшам жоқ деп қарап отырмай, мейрамханалардың біріне жұмысқа орналасып, мейрахана бизнесін зерттеп бастаңыз. Жазушы болсам десеңіз, күнде бір-екі бет қағазға өз ойыңызды түсіріп, жазып бастаңыз. Сіздің арманыңыздың орындалуына ыңғайлы уақыт еш қашан болмайды, сондықтан кейінге қалдырмай дәл қазірден бастаңыз. « Не істеймін» деп апталап- айлап ойлана беруден түк шықпайды. Еңбек – сіздің жетістіктеріңіздің, табыстарыңыздың кепілі. Ақыл керек пе, өз ісінің шеберлерінен ақыл сұраңыз немесе кітаптардан ізденіңіз. Бинесіңізді, командаңызды өсіргіңіз келе ме көшеге шығып «рекурт» жасаңыз. Өз идеяңызды, товарыңызды ұсынынудан шаршамаңыз. Еңбек- бәрін жеңбек! Ерінбеңіз, босаңсып керілмеңіз және армаңызға жетпей жатып, ЕШҚАШАН ЕШҚАШАН БЕРІЛМЕҢІЗ!!!

	Ойымды қортындылай келе «Шын жеңімпаз – өмірдің жеңімпазы» өлеңін назарларыңыға ұсынамын:



	Өтеді өмір, сағат боп және минутпен,

	Мүмкіндік көп –ақ таласар кеуде иықпен.

	Қалар болсаң табыс пенен бақытты,

	Жақсы мінез, жақсы әдет жиып кел.

	Кей сәтте мақсатың бір тұманданар,

	Көбейіп кедергілер сылаңдаған.

	Қандай жағдай болмасын, өсер тұлға,

	«Тек қана алға!» деген ұранды алар!

	Қинайды өкініш пен сезім деген,

	Жүрек толқып, секілді теңіз денең.

	Сенімі тұрсадағы сергелдеңде,

	Мықты адам көп оқып, көп ізденер!

	Кездер болар ұйқысыз көз ілмеген,

	Сөйлесіп жынды адамша өзіңменен.

	Қиындық болсадағы қара тұман,

	Бәрін жеңіп шығады төзім деген!

	Күдіктер қарсы соғып борандайды,

	Болған іс артқа қайта оралмайды.

	Көрмесе де бірде -бір шығар жолды,

	Сенiмi жеңімпаздың жоғалмайды.

	Жан табылмай ісіңе төрін берер,

	Қалады адамдардан көңіл деген.

	Жеңімпаз барлығын да саралайды,

	Күресіп өмір сүреді өмірменен!

	Ұшырмайды осылай бастан бағын,

	Көрмейсің бақыласаң жасқанғанын.

	Сенімінің арқасы еңбегімен,

	Бағындырар өмірдің асқарларын,

	Арманы орындалып осылайша,

	Шын бақыттың сезінер басталғанын!!!



	Аманжол Рысмендиев.





Мен кіммін? Не үшін?...




	Мен, Аманжол Рысмендиев, өзін және өзге де адамдарды тұлғалық дамыту жолына түскен халықаралық дәрежедегі бизнес-тренер, мотиватормын. Авторлық семинар-тренингтерім арқылы осы уақытқа дейін 15 000-ға тарта адамның өз саласында табыстарға жетуіне жол аштым.



	«Өзінді оят, дабылын қақсын арманың» деп семинар-тренингтерімде жиі қайталайтынымдай, өмірлік алға қойған негізгі міндетім: өсемін, өрлеймін, табыстарға жетемін деп талпынған адамдарға табыс заңдылықтарын үйрету. Шаршап жүргендерді шабыттандырып, жасып жүргендерге жігер беру!



	Қайдан шықтың? Қайда барасың? десеңіз, оны да айтайын:

	Туған жерім: Алматы облысы, Сүмбе ауылы.

	Бітірген мектебім: Абай атындағы дарынды балаларға арналған қазақ тілі мен әдебиетін тереңдете оқытатын орта мектеп-интернаты.

	Мектептен кейінгі білімімді Мәскеуде, Халықаралық Көшбасшылар Академиясында және бизнесте жетістікке жету тақырыптарындағы түрлі семинар-тренингтер өтумен жалғастырдым. Бүгінгі күнге дейін әлемге аттары әйгілі бизнес-тренерлердің 100-ге тарта семинар-тренингтеріне қатыстым.

	Атап айтсам: Брайн Трейси, Энтони Роббинс, Бодо Шефер, Джек Кенфилт, Смилиян Мори, Том Шрайдер, Мирзакарим Норбеков, Николай Латанский, Радислап Гандапас, Марк Атласов, Робин Шарма, Ренди Гейж, Андрей Мойесеев т.б.

	Сонымен қатар, нлп-мастер, арт-терапия, психоанализ салалары бойынша курстар өтіп, 200-ге тарта ұлы адамдардың өрлеу құпияларын зерттеп, табысқа жету психологиясы бойынша 550 ден астам кітаптар оқыдым.

	Алған білімді өз тәжірибиемде қолдана, 2008 жылы «EST corparation» халықаралық тренингтік- кеңес беру орталығын құрдым.



	«EST corparation» Негізгі жұмысы:

	Талабы таудай тұлғаларға, семинар-тренингтер, кітаптар, журналдар, арнайы филмдер арқылы өз салаларында табыстарға жету өнерін үйрету.

	Халықаралық деңгейдегі бизнес-тренерлердің семинарларын өз елімізде ұйымдастыру арқылы, кәсәпкерлердің іскерлік шеберлігін көтеріп, ел экономикасының қарыштап дамуына өз үлесімізді қосу.

	Қолыңызда ұстап отырған «Өрлеу» кітабынан бөлек, өз оқырманын тауып, талай адамның табысқа жету жолында жүрегіне жігер беріп шабыттандырған, «110% - ға жақсы өмір сүрем десеңіз», «Өзіңді оят, дабылын қақсын арманың» атты кітаптарын жарыққа шығардым. Ал, мақсатым сізге және сіздің бизнесіңіздің қарыштап дамуына көмектесу. Егер де, өмірде босқа жүрмей, ұлы істермен айналысып, табыс пен жетістіктерге жетіп, мәнді мағыналы өмір сүруді қаласаңыз, семинар-тренингтерімнің бірінде тыңдаушыларымның қатарынан сізді де көретініме кәміл сенемін!!!



	Аманжол Рысмендиев және ол жүргізетін семинар- тренингтер жайлы толық ақпарат алу үшін:

	www.est1.biz сайттарына кіріңіз.





	Оглавление

	«Өрлеу» кітабы жайлы оқырман пірлері:

	АЛҒЫ СӨЗ

	Арнаймын

	КІРІСПЕ

	ӨРЛЕУ

	БҰЛ КІТАПТАН ҚАЛАЙША КӨП БІЛІМ АЛУҒА БОЛАТЫНДЫҒЫ ЖАЙЫНДА 6 КЕҢЕС

	СІЗ ТАБЫСТЫ ДА БАҚЫТТЫ БОЛУҒА ЖАРАЛҒАНСЫЗ.

	БҰЛ – ЗАҢДЫЛЫҚ

	1

	2

	3

	4

	5

	6

	7

	8

	9

	10

	11

	12

	13

	14

	15

	16

	17

	18

	19

	20

	Мен кіммін? Не үшін?...





