	Әсет Мұқашбеков, Қастер Сарқытқан



	СЕН НЕГЕ КЕДЕЙСІҢ? СЕН НЕГЕ ҚАРЫЗДАРСЫҢ? НЕМЕСЕ МОЛ АҚША ТАБУ ҮШІН НЕ ІСТЕУІМІЗ КЕРЕК?



	Сен неге кедейсің? Сен неге қарыздарсың?

	немесе мол ақша табу үшін не істеуіміз керек?





	Кейбір бөлімдерді баяндайтын қосалқы авторлар: Кенжебек Алыбаев, Нұржамал Асанова, Нәсима Әубакірова, Майра Бекбосынова, Нұрбибі Сағымбекова, Рахпар Құдіретоллақызы, Гаухарбек Күнхожаев



	АЛМАТЫ 2010





	Бір сағат білім іздеу, үйрену түні бойы намаз оқып шыққаннан артық.

	Бір күн білім үйрену үш ай ораза тұтқаннан да артық.

	Пайғамбарымыз Мұхаммед (с.ғ.с.)



	Жалпы редакциясын басқарған: Экономикалық география ғылымдарының докторы, доцент, кәсіпкер – Қастер Сарқытқанұлы.





	Бұл кітап әр адамға кедейшіліктің сипатын, түрлерін және одан құтылудың жолдарын, бақыт пен дәулеттің әрі оған жету бағытының қайда екенін нұсқайтын құбылнама (компас). Осының бәріне де қол жеткізіп: мол ақша табуға болатынына көзіңізді жеткізіп, екі дүниенің де қызығын көру Өз қолыңызда екенін жүрегіңізге ұялататын шамшырақ пен жол картасы.



	Сен кедейсің, ар-иман кеткен ұшып,

	Шайтан нәпсі жүректі алған құшып.

	Тыныш өмір, салтанат саған өгей,

	Азап-мазақ келеді тыным бермей.



	Сен кедейсің, саулығың тоналғандай,

	Не талпыныс көрмеймін оңалардай.

	Алдың кірдің молаға, сол ғана ма?

	Артың жүр ғой сиынып сол молаға.



	Сен кедейсің, көрсетші байлық кәне?

	Зейнет ақы, жөргек пұл, айлық қана,

	Басқа табыс табуға арының жоқ,

	Өлмес күн ғой әйтеуір, қарының тоқ.



	Сен кедейсің, білімің болмай ерек,

	Қағаз басты тірлігің кімге керек?

	Қос диплом жатсада сандығың да,

	Өзің жүрсің жалданып анда-мұнда.



	Сен кедейсің, адалдық, намыстан да,

	Сондықтан да ұтылдың алысқанда.

	Екі қолға бір жұмыс таппай құрғыр,

	Азат басын құл қылған кілең тобыр.



	Сен кедейсің, кедейсің өз еліңде,

	Шындық осы, өрт жансын өзегіңде.

	Оянып ең ұйқыңнан, енді қозғал,

	Күтіп қалды көп жұмыс тез қолға ал!

	Қастер Сарқытқанұлы



	Аллаға шүкір! Алдыңғы ұрпаққа қарағанда біздің жолымыз болды. Тәп осылай жеңіл баюға, еркіндікке шомылуға бүгінгідей жайлы жағдай: бұрын-соңды ешуақытта болмаған. Әлемде ақша, сүйіспеншілік, бақыт аз ба? Әлем қандай шексіз болса, Жаратушының да байлығы сондай шексіз. Ең бастысы – ала біл.



	Авторлардан ескерту: адамзат даналары ертеде жазып, айтып кеткен ілімдерді, ойларды: ұлтымыздың өзіндік ойлау жүйесінің ерекшелігін ескере отырып, бұрын қазақ баласына құпия болып келген байлықтың негізгі қағидаларын, ақша табудың құпиясын оқырмандарға жария етіп отырмыз.





КІРІСПЕ




	Таза, адал дүние еңбекпен табылады.

	Сауда және сапарға шығу қадірлі іс,

	құрметке лайықты, ел аралық, достықтың негізі.

	Пайғамбарымыз Мұхаммед (с.ғ.с.)



	Ұлы жаратушы жалғыз иеміздің «Мен азапты ақылын жұмсамайтындарға беремін»-деген сөзі бар, мұндағы айтылып отырған «азап» екі дүниеге де қатысты деп түсінуіміз керек. Бұл дүниедегі «азап» ол кедейлік, ол дүниедегі «азап» ол – тозақ болмақ. Кедейлік, ол – малға кедейлік қана емес, ол рұханй кедейлік, имансыздық, аурушаңдық, надандық, намыссыздық және жоқшылық т.б. келеңсіздіктер.

	Мол ақша табу мен жақсы тұрмыс: бұл бізге бұрынғы ойлау жүйемізді түбегейлі өзгертуімізді талап ететін шынайы әрі нақты шындық.

	Өмірде жүйе құрмас бұрын өміріңіздің жоспарын жасауды үйреніңіз. Кім өзінің болашағын болжамайды, онда басқа біреулер оның өмірін жоспарлайтын болады. Табысты жоспарламай, жетістікке жету мүмкін емес. Жоқшылықтың тұқымын ексең, онда молшылықтың жемісін күтпей-ақ қой.



	Алыс-жақын қазақтың бәрі қаңғып,

	Аямай бірін-бірі жүр ғой аңдып.

	Абай



	Біздің қазақ баласының көпшілігінің басындағы кедейлік: бірінші – нашар денсаулық, екінші – иманының әлсіздігі, үшінші – төмен тұрмыс деңгейі. Себептің де салдары болатыны сияқты олардан да құтылудың жолдары бар. Соған орай осы жолды өздері тауып, нарықтық экономиканың заңдылықтарын өздерінше меңгеріп, нақтылы табыс, жақсы денсаулықтың көзі болып табылатын ақпараттық желілі бизнес маркетинг салаларында жемісті еңбек етіп, өздеріне де, елге де шапағаттарын тигізіп жүрген: Экономикалық география ғылымдарының докторы, доцент Қастер Сарқытқанұлы, кәсіпкерлер: Әсет Ризаұлы Мұқашбеков, Кенжебек Мәткәрімұлы Алыбаев, Нұржамал Құрманәліқызы Асанова, Нұрбибі Баратқызы Сағымбекова, Майра Сәрсенбайқызы Бекбосынова, Нәсима Әбілғазықызы Әубакірова, Рахпар Құдіретоллақызы Мұқашбекова, Гауһарбек Баянбайұлы Күнхожаев т.б.



	Тәртіптілік – тұрмыстың жартысына, достасу – ақылдың жартысына, уайымшылдық – кәріліктің жартысына тең; өнерлі, ақылды әйел байлықтың екіден біріне тең.

	Пайғамбарымыз Мұхаммед (с.ғ.с.)



	Құрметті оқырман қауым! Осы кітапты жазуға қатысқан авторлардың бәрі де өмірлерінің бастауын нөлден бастап, қаржының тапшылығынан неше түрлі сынақтардан біресе сүрініп, біресе жығылып, әр жасаған қадамдарынан сабақ алып, қателіктерін ой-електерінен өткізіп, өздерінің жеке тәжірибелерінен қортынды шығарған қарапайым өзіңіз сияқты адамдар. Осы кітаптағы білім, Өзіңізге деген сеніміңізді арттырып, көптеген қателіктерден сақтап, мақсатыңызға тездеп жетуге әрі бақытты болуыңызға көмектеседі.



	Биік мансап – биік жартас,

	Ерінбей еңбектеп жылан да шығады,

	Екпіндеп ұшып қыран да шығады.

	Абай, отыз жетінші сөз



	Себебі, бұл адамдар ұлтымыздың психологиясын өте жақсы біледі және өздері осындай биік деңгейге жеткендіктен, өздерінің өмір тәжірибелерімен, білімдерімен – сіздермен бөлісіп отыр, қабыл алыңыздар!

	Осы кітапты оқу барысында, көңіл-күйіңіздің жағдайын қадағалап, келеңсіз ойларды, жағымды ойлармен алмастырып күліңіз. Көңіліңіз көтеріңкі, өміріңіз берекелі болсын!

	Авторлар





I БӨЛІМ. НЕЛІКТЕН АҚША, БАЙЛЫҚ ТУРАЛЫ АЙТАМЫЗ?


	Баяндайтын: кәсіпкер – Нұржамал Құрманәліқызы Асанова



	«Қазақтың бiр мақалы: "өнер алды – бiрлiк, ырыс алды – тiрлiк" дейдi. Бiрлiк қандай елде болады, қайтсе тату болады – бiлмейдi. Қазақ ойлайды: бiрлiк ат ортақ, ас ортақ, киiм ортақ, дәулет ортақ болса екен дейдi. Олай болғанда байлықтан не пайда, кедейлiктен не залал? Ағайын құрымай мал iздеп не керек? Жоқ, бiрлiк – ақылға бiрлiк, малға бiрлiк емес. Бiрлiк малға сатылса, антұрғандықтың басы осы. Ағайын алмай бiрлiк қылса керек, сонда әркiм несiбесiн Құдайдан тiлейдi, әйтпесе Құдайдан тiлемейдi, шаруа iздемейдi. Әуелi бiрiне-бiрi пәле iздейдi. Не түсiн, не ажарын, не өкпесiн бұлдап, ол болмаса, бiр пәле салып, қорғалатып, әйтеуiр бiрiн-бiрi алдаудың амалын iздеседi. Мұның қай жерiнен бiрлiк шықты?».

	Абай, алтыншы қара сөз.



	– Нұржамал Құрманәліқызы, кедейшіліктен құтылу үшін бастапқыда не істеу қажет?

	– Бастапқыда біз ақшаны басқаруды үйренуіміз қажет. Аз ақша ма, көп ақша ма маңызды емес. Сіз қандай рухани адам, тіпті сопы болсаңыз да ақша туралы ойламай тұра алмайсыз. Ақша өмірде басты нәрсе емес, егер жетпесе басты нәрсеге айланады. Егер жүріп-тұруыңызға ақшаңыз болмаса, ешкім Сіздің дипломыңызға, ғылыми атағыңызға қарамайды. Өзіңіз өте ұятты жағдайда қаласыз. Егер өзіңіз армандаған өмір сүру салтына лайықпын десеңіз, онда Сізге ақшаны басқаруды оқып үйрену керек. Себебі, ақша сіздің қай деңгейде тұрғаныңызды анықтайды.

	Екінші ережеге көңіл аударыңыз. Сіз бір күнде алдыңғы жылдарға қарағанда көп табыс таптыңыз делік. Бұл спорт жарысына ұқсас. Спортшы бірнеше минутта жеңіске жету үшін ұзақ айлар, жылдар бойы дайындалады. Бізге табыс осы минуттарда әп-сәтте келген сияқты болып көрінеді. Табыс – ұзақ күнделікті қажытатын жаттығулардың нәтижесі. Сондықтан да, есіңізде болсын – нақ қалап тұрсаңыз Сіздің мақсаттарыңыз, үміттеріңіз Сізді бірақ бағытқа: байлық, денсаулық және табыс жолымен ғана жетелеп жүргізеді. Арманыңыздың іске асу мүмкіншілігі туады. Осыны іске асыруға тырысыңыз.





Неден бастау керек?


	Баяндайтын: кәсіпкер – Нұржамал Құрманәліқызы Асанова



	Өз тағдырыңды өзің басқар, өйтпесең басқа біреу басқаратын болады.

	Ноел Тичи



	– Нұржамал Құрманәліқызы, мол ақша болу үшін неден бастау керек?

	– Ең алдымен аз мөлшердегі ақшаны басқаруды үйрену қажет. Сіз шағын қаражатты меңгеруді үйренбей, мол ақшаны басқара алмайсыз. Есеп– статистика бойынша әр жүз адамның он алтысы өз бетінше ісін жүргізеді, тек қана бір адам ғана жиған байлығын өмірінің соңына дейін сақтай алады. Осы адам ғана бай болып есептеледі. Ақшаны табу оңай, сақтау қиын.

	Нағыз байимын деген адам мына ережені есіне сақтап алуы тиіс: өз мүмкіншілігіңізді ақшадан жоғары қойсаңыз, ақша Сізге тартыла бастайды да, Сізге қызмет істейді. Егер адам өз мүмкіншілігін ақшадан төмен қойса, онда ақша Сізге не ішіп-жеуді, қалай киінуді, қайда барып демалуды, жақындарыңызға не силауды анықтайтын болады. Өз өміріңіздің сапасын өзіңіз анықтаймын десеңіз, Өз мүмкіншілігіңізді ақшадан жоғары қойыңыз. Осы сөйлемді бірнеше қабат оқып ойланыңыз. Осы ережені жаттап алып, үнемі қайталап жүріңіз.

	Сіз өз жұмысыңызды ұнатасыз ба? Бір нәрсеге қол жеткізу үшін ұнатқан аз. Іс бастау үшін құлшыныс керек. Егер ісіңіз алға баспаса – өкініш, мазасыздық, жан ауруы меңдеп алады. Арманыңызға толық берілу құлшынысты туындатады. Өзінің қажеттілігіне ғана жұмыс істейтін адамдар бар. Олар уақытында келіп, уақытында кетеді. Оларға ағымның ішінде жүрсе болғаны, жұмысқа деген еш қандай сезім болмайды. Адамдар армандауды доғарады, сондықтан ешбір жетістікке жетпейді. Егер бай адам болғыңыз келсе, ешуақытта ағымда қалқып жүретін адам болмаңыз.

	Өзінің бастапқы арманын ұмытпай, барлық қиыншылықтар мен кедергілерден өзінің ісінің түпкі нәтижесін көре алатын адамдар қайтсе де жетістікке жетеді.

	– Нұржамал Құрманәліқызы, біздің тұрмыс жағдайымызды мемлекет пен заң жауапкершілігіне ала ма?

	– Сіздің тұрмыс жағдайыңызды Өзіңізден басқа ешкім де – еліңіз де, мемлекет те, заң да жауапкершілігіне алмайды. Алдыңызға қойған мақсатты іске асыру үшін, бізге басқа ойлау ағымы, басқа көзқарас, басқа тәжірибе қажет. Адамның миындай жетілген нәрсе жоқ, тек қана осының мүмкіншілігін қолдануды үйренуіміз керек.

	Айналамыздағы адамдардың 98 пайызы ескі, қатып қалған ойлау жүйесімен ойлайды. Бұлар біздің туыстарымыз, достарымыз, таныстарымыз. Бәрінің де айтатындары: ақшам болса өз ісімді бастар едім, ақшам жоқ, амал не, ештеңе істей алмайсың. Ақиқат олай емес. Бай болу үшін іске кірісу қажет; өз арманыңды іске асыру үшін, жаңа біліммен өзіңді жетілдіру шарт. Өзіңізден сұраңыз: «адамдар алдымен байып барып ақылды бола ма, әлде ақылды болып барып бай бола ма?», – деп. Әрине, алдымен ақылды болып барып, молшылыққа қолын жеткізеді. Сондықтан, жетістікке жеткен адамдар сіздермен бөлісетін білімді қабылдаңыз. Олардан: өз арманына, жұмысына жетелейтін құштарлықты, өзін бағалауды үйреніп, іске кірісіңіз. Егер байығыңыз келсе, ағыммен қалқып жүретін адам емес, түпкілікті нәтиженің адамы болыңыз.

	Кітаптағы кейбір қағидалар, ойлар мүмкін сіздің ойлау жүйеңізге үйлеспейтін шығар. Егер нақтылы алдыңызға қойған мақсатыңызға жетіп, арманыңызды іске асырам десеңіз: Сіз оқуға, үйренуге ниеттеніңіз, түсініңіз, жақсылықпен қабылдаңыз.





II БӨЛІМ. БАЙ МЕН КЕДЕЙ АДАМНЫҢ КӨЗҚАРАСТАРЫ


	Баяндайтын: кәсіпкер – Нұржамал Құрманәліқызы Асанова



	Бақпен асқан патшадан

	Мимен асқан қара артық;

	Сақалын сатқан кәріден

	Еңбегін сатқан бала артық..

	Абай, отыз жетінші сөз





	– Нұржамал Құрманәліқызы, өзімді бай адам ретінде сезінгім келсе не істуім, неден бастауым қажет?

	– Өзіңізді бай адам сезінгіңіз келсе, бай адамша ойлаңыз, бай адамның сөз тіркесімен сөйлеп, өзіңізді бай адамша ұстаңыз. Бұл өте маңызды. Өйткені олардың ойлау жүйесі елден ерекше. Олар ақшасы көп болса да тыным таппайды. Кедейлер айтады: «Мен қатты шаршадым, қажыдым! Егер менде ақша көп болса, міндетті түрде дем алар едім».

	Байдың барлық ақшасын тартып алсаң да, жарты жылдан соң қайта байып шыға келеді. Егер кедейге көп ақша берсең – жарты жылдан соң тақырланып «таз» қалпына түседі. Бұл дегеніңіз, байлық пен жоқшылық – адамның ішкі жан-дүниесі, ойлау жүйесі, өмір сүру салты.

	Көптеген адамдар айтады: «Менде жақсы ойлар, идеялар көп, әттең ақшам жоқ. Егер менде ақша болса тау қопарар едім. Өкінішке орай ақша да жоқ, шама да жоқ. Мен өте ақылды, өте талантты, тіпті данышпанға жете қабыл адаммын. Қалтам тақыр болғандықтан ешнәрсе істей алмаймын». Оларға: «Сен іс-әрекет жаса, сонда ақша пайда болады», – десең, олар:

	«Ақшасыз мен не істей аламын, сен алдымен маған ақша бер, сонан кейін іске кірісемін. Әзірше менде қаржы болмағандықтан, өзімнің кәсіпкерлігім туралы армандаудың өзі артық». Бірдемеге қол жеткізу үшін қаржы қажет екеніне ол сенімді. Тіптен андай-мұндай емес, аса көп ақша қажет екенін санасына сіңдіріп алған.

	– Нұржамал Құрманәліқызы, қандай адамдар жетістікке жетеді?

	– Тәжірибе көрсеткендей, жетістікке жеткен адамдарда бәрі керісінше. Өзіңіз алған білімді қолдана отырып, жетістікке жеткен адамдардың өмірлерін зерттеп, олардың жасап кеткен шарттарын, ережелерін мұқият басшылыққа алып, Сіз 2-3 айда өзіңіздің қаржы кірісіңізді 30-70% ұлғайта аласыз. Кітапты оқып шықаннан кейін, тәп осы білімді ала аласыз.

	Сізде өз арманыңызды іске асыратын мүмкіншілік пайда болады. Алдыңғы ұрпаққа қарағанда біздің жолымыз болды. Тәп осылай жеңіл баюға, еркіндікке шомылуға бүгінгідей жайлы жағдай: бұрын-соңды ешуақытта болмаған. Әлемде ақша, сүйіспеншілік, бақыт аз ба? Әлем қандай шексіз болса, Жаратушының да байлығы сондай шексіз. Ең бастысы – ала біл.

	Алдымен міндетті түрде келешекте: өз өміріңізде қолданып басшылыққа алатын бай адамдардың ұстанатын бірнеше негізгі ережелерін есіңізге сақтап алыңыз.

	*Мақсат – Сізді құлшындырып, іс-әрекет жасауға мәжбүр етіп, ұсақ– түйек нәрселер мен идеялардың иесі болудан сақтайды.

	*Ақша да адамдар сияқты. Оған жақсы қарап өзіңізден итермесеңіз өзі келеді. Сізге келіп тұрақтайды.

	*Кім өзінің болашағын жоспарламайды, онда басқалар ол үшін жоспарлайтынына шүба келтірмесеңіз де болады.

	*Қазіргі қолда барымыз, істеген ісімізден туындаған.

	Бұл ережелерді есіңізге сақтап алыңыз. Пәтер, көлік, саяжай – мақсат емес. Біраздан соң осыларға қайтып ораламыз.



	Сіздің ақша жайыңызды айқындайтын экономика емес; шешуші жағдай – өзіңіздің өмірге даналық көзқарасыңыз (философияңыз).

	Джим Рон



	Есіңізде болсын! Төмендегі қарапайым 7 ережені білген адамдардың әрдайым ақшасы көп болады:

	1. Өз әмияныңызды (кошелек) толтыра бастаңыз.

	2. Өз шығыныңызды үнемі бақылап жүріңіз.

	3. Ақшаның көбеюін қамтамасыз етіңіз.

	4. Ақша қауіпсіздігі мен қорғанысын сақтаңыз.

	5. Жылжымайтын мүліктерді (үй т.б.) табыс көзіне айландырыңыз.

	6. Келешектегі кірісіңізді қамтамасыз етіңіз.

	7. Ақша табудағы қабілетіңізді күнделікті арттырыңыз.



	Сіздің қойын кітапшаңызға



	* Бай адам дегеніміз – ақша оған жұмыс жасайтын адам. Ол ақша үшін істемейді, ақша ол үшін істейді.

	*Өз мүмкіншілігіңді әрдайым ақшадан жоғары қойыңыз, сол кезде ақша Сізге келіп қызмет істейтін болады. Егер адам өзінің мүмкіншіліктерін ақшадан төмен қойса, онда ақша не ішіп-жеуіңізді, қалай киінуіңізді, демалуға қайда баратыныңызды, жақындарыңызға не силауды анықтайтын болады. Өз мүмкіншілігіңді ақшадан жоғары қойыңыз, сонда өз өміріңіздің сапасын Өзіңіз анықтайтын боласыз.

	*Ақша өмірде басты нәрсе емес, егер жетпесе басты нәрсеге айланады.

	*Өзінің бастапқы арманын ұмытпай, барлық қиыншылықтар мен кедергілерден өзінің ісінің түпкі нәтижесін көре алатын адамдар қайтсе де жетістікке жетеді.

	*Жақсы жетекші-тәлімгер. Сізді өз еркіңізбен еш уақытта істемейтін нәрселерді істеуге мәжбүрлейді. Сіздің мүмкіншіліктеріңіздің көзін ашады.

	*Егер өзіңіз армандаған өмір сүру салтына лайықпын десеңіз, онда Сізге ақшаны басқаруды оқып үйрену керек. Себебі, ақша сіздің қай деңгейде тұрғаныңызды анықтайды.

	*Егер байығыңыз келсе, ағыммен қалқып жүретін адам емес, түпкілікті нәтиженің адамы болыңыз.

	*Осы өмірдегі барлық жеткен жетістігіңіз – табанды түрде бөгеттерден бөгелмей өтуіңнің нәтижесі.

	*Ең жақсысы 3-5 жыл саналы түрде шығынды азайтып, ақшаны басқарып жүру, сонан соң қалған өміріңде қалай шалқысаң, солай шалқы.





III БӨЛІМ. КЕДЕЙШІЛІКТІҢ БЕС СЕБЕБІ


	Баяндайтын – кәсіпкер: Нұржамал Құрманәліқызы Асанова



	Несібе берген Алла тағала, саған ақыл парасат әділеттілікті берді. Солай екен артықша нәрсені сұраудан ұял.

	Пайғамбарымыз Мұхаммед (с.ғ.с.)



	Адамдардың байымауының бес себебі бар. Олар мыналар:

	1. Адамдардың байымауының бірінші себебі, баюға болатыны туралы еш уақытта ойланбайды. Ойланбағаннан кейін осы бағытта қарай қадам басып әрекет қылмайды.

	2. Екінші себебі баюға болатыны жайлы шешім қабылдамайды.

	3. Істейтін істі үнемі ертеңге шегеру – жоқшылықтың шылауынан шыға алмаудың үшінші себебі.

	4. Көрсеқызарлықпен көзіне түскен нәрсеге қызығып, лездік мауқын басып сатып ала беру кедейшіліктен шыға алмаудың төртінші себебі

	5. Кедейліктің бесінші себебі, уақытша болса да болашақты болжаудың, мақсатқа жетудің нақтылы жоспарының жоқтығы.





Баюға болатыны туралы еш уақытта ойланбайды


	Баяндайтын – кәсіпкер: Нұржамал Құрманәліқызы Асанова.



	Кедейлік пен жоқшылықтың бірінші себебі: баюға, молшылыққа жетуге болатыны болатыны туралы еш уақытта ойланбайды. Ойланбағаннан кейін осы бағытқа қарай қадам басып әрекет қылмайды.



	Бес нәрседен бес нәрсені артық деп біл:

	1. Өлімнен тіршілік артық.

	2. Аурудан саулық артық.

	3. Жұмыс бастылықтан (мәжбүр түрде мағынасында) еркіндік артық.

	4. Қарттықтан жастық артық.

	5. Кедейліктен байлық артық.

	Пайғамбарымыз Мұхаммед (с.ғ.с.)



	– Нұржамал Құрманәліқызы, жоқтан барды қалай жасауға болады?

	– Төменіректе қалай ақша табуға болатынын, «қалтаң тесік» болса да қалай баюға болатын жолдарын айтамын. Осы әдістерді табысқа жеткен адамдардың бәрі де күнделікті күйбің тіршіліктерінде басшылыққа алады, іс жүзінде қолданады. Тәуекел деп бірінші қадам жасау өзіңізге байланысты. Егер де нақтылы өміріңізді өзгертіп, молшылық пен тоқшылықта өмір сүргіңіз келсе – елестету арқылы жасайтын ОЙША БӨГЕТТЕН басқа бөгет жоқ екенін жан-дүниеңізбен ұқсаңыз болғаны.

	Сұрақ: – Нұржамал Құрманәліқызы, молшылыққа қалыптасу деген не?

	Жауап: – Молшылық пен байлық – біз өндіріп, өсіріп жатқан заттар емес және осылай екен деп ойлауымыз да емес. Егер біздің ақыл-есіміз бен ойымыз, аз-маз баршылықтың өзіне де разы болып – жоқшылыққа сенсе, еті үйренсе, онда қалған өміріңіз де түк өзгермей-ақ осылай өтеді. Қайталап айтайын, біз санамыз бен ойымыз қабылдай алатын нәрсені – өзіміздің қалауымыз бойынша ғана іске асыра аламыз. Ең жаманы, ғарыштан келетін молшылық пен байлықтың келер жолын – санамыз бен ойлау жүйеміздің жүдеулігінен жауып тастаймыз. Біз молшылық пен байлық туралы санамыз бен ойлау жүйемізді біртіндеп өзгерте алсақ керемет болар еді. Онда алдыға жылжығанымызды байқау қиынға соқпас еді. Өйткені, алдымен ойлау жүйеміз өзгереді, сонан соң мінезіміз әдетке айналмақ. Уақыт өте келе өзімізге қажетті нәрселердің бәрі жанымызда жүргенінен сеніп осы сенім арқылы ойымызды іс жүзіне асыра бастаймыз. Тағы қайталаймын: не ойласақ сол болады!

	– Нұржамал Құрманәліқызы, өз пікіріңізше өзімізді-өзіміз қалай бағалаймыз?

	– Сіз осы шексіз әлемдегі Жаратушы жаратқан пендесінің біреуі ғанасыз. Бар болғаны осы. Сіз – жеке адамсыз және адамзатсыз. Сіз, басқа адамдар сияқты ақиқатсыз және қайталанбайтын адамзат қоғамының құндылығысыз. Осы толық жетілгеннің баға жетпес байлығы мен молшылығысыз. Адам баласындай басқа жетілген тіршілік иелері бар ма? Сізден артық құндылық бар ма?

	– Өз пікіріңізше қандай құрметке ие болуға лайықпыз?

	– Егер сіз аздаған ғана бақыт жеткілікті деп есептесеңіз, онда сіздің мүмкіншілігіңіздің де осы-ақ болғаны. Керісінше өзіңіздің бұдан да жоғары мәртебеге лайықты екеніңізге сенімді болсаңыз және молшылықтың айналымын біреулерге қызмет істеу арқылы қолдап отырсаңыз, онда өзіңізге жоғары тұрмыс деңгейі мен шексіз бақытты өмір бойы тартып үйіре бересіз. Егер де біреулердің есебінен байып молшылыққа қол жеткізем десеңіз, онда өзіңе-өзің ор қазғаның – бұл өзіңді-өзің өлтірудің төте жолы. Осының түбі қайыршылық пен жоқшылыққа әкеп тірейді. Есіңізде болсын, сіз басқа адамдар сияқты молшылыққа малына аласыз. Оның жолы – басқа біреулерге көмектесу. Сол арқылы өзіңізді де, басқаларды да бақытты етесіз.

	– Нұржамал Құрманәліқызы, Өз пікіріңізше қандай жетістікке жете аламыз?

	– Егерде сіз қандай заттар жоқ немесе ешуақытта болмайды деп ойлай алсаңыз, керісінше осы заттар өміріңізде пайда болып көбейе бастайды. Сіздің табыс пен бақытқа жету деңгейіңіз сіздің оған шамаңыз жету немесе жетпейтінімен анықталмайды, өзіңізді-өзіңіз нақ шын жүрегіңізбен, көңіліңізбен бағалай алу.

	Жоқшылыққа сену жоқшылықты туындатады, молшылыққа сену молшылықты туындатады. Істеген еңбегіңіздің қарымтасын адам баласынан сұрамаңыз және де кісіге жасаған жақсылығыңызды дабырлап, бөсіп айта бермеңіз. Сіңірген еңбегіңіз бен істеген қайырымдылық пен жақсылығыңыздың қарымтасын әлемнің шексіз байлығынан сұрамасаңыз да Жаратушы оны қайтарады. Осының барлық адам баласына да қатысы бар. Бұны бүкіл әлемдік әділеттілік қарымта қайтару заңы дейді.





Баюға болатыны жайлы шешім қабылдамайды


	Баяндайтын – кәсіпкер: Нұржамал Құрманәліқызы Асанова



	Қорқақ саудагердің байлыққа қолы жетпейді, тәуекелшіл батыр саудагер байлықта жолы болады.

	Пайғамбарымыз Мұхаммед (с.ғ.с.)



	Адамның тағдырын болжау үшін балгер не көріпкел болудың қажеті жоқ. Тек қана бір сұрақ қойсаңыз жеткілікті: «Өмірдегі басты мақсатың не, осыған қалай жетпексің?».

	Егер осыны жүздеген адамнан сұрасаңыз тоқсан тоғызының жауабының мөлшері былай болады: «Менің жақсы өмір сүріп өзімше бақытты болғым келеді». Сырттай қарасаңыз жақсы жауап. Бірақта тереңірек үңіліп қарасаңыз – жетістікке жетудің жолдарының, мезгілінің, әдістерінің, нақтылы мақсаты жоқ адамның жалпылама жауабы.

	Егер адам өзінің өмірін өзгертемін деп шешім қабылдамаса, тіпті ол кітап оқысын, семинарларға қатыссын, дәулетті адамдармен аралассын бәрібір ештеңе өзгермейді. Олар тек қана жалпылама жоспарлайды, әйтеуір түбінде бір жетістікке жетемін ғой деп өзін-өзі жұбатады. Бірақта: «Мен осыны қайтсем де істеймін!» – деп нақ айтпайды, белгілі бір шешім жоқ.

	Нақтылы мақсаты, жоспары бар адам белгілі шешім қабылдай алады. Егер не істейтініңізді анық білмесеңіз, молшылық аспаннан келіп өзі түспейді. Тек қана алдында айқын мақсаты, осыны іске асыратын жоспары бар адам ғана кездесетін кедергілердің бәрін бұзып өте алады.

	Өмірді көрген адамдар былай дейді: «Егер де сен өзіңнің мүмкіншілігіңе сенімді болсаң, онда осыған лайық шешім қабылдап, ойлаған ойыңды іске асырып, алдыңа қойған мақсатыңа қайтсең де жетесің!» – деп айтатынындай егер де табысқа, молшылыққа қол жеткізгіңіз келсе, бүгіннен бастап «ағынмен қалқып жүзуді» тоқтатыңыз. Өзіңіздің алдыңызға нақтылы мақсат қойыңыз. Осыны қағазға түсіріңіз, көзіңіз үйреніп, санаңызға сіңіп, көңіліңізде жатталып қалсын. Осы мақсатқа баратын әрбір қадамыңызды есептеңіз, анықтаңыз. Осы жоспарыңызды қолма-қол іс жүзіне асыра бастаңыз. Сонда өзіңіздің болашағыңызды қалай ойласаңыз, солай болады. Сондықтан да өзіңіздің өміріңіздің қалай болатынын қазір анықтаңыз. Сіздің кім екеніңіз, кім болатыныңыз ойлау жүйеңіздің сапасына байланысты. Осыны іске асырсаңыз өзіңіздің ойыңызды, сезіміңізді, істің нәтижесін толықтай ауыздықтай аласыз.



	Өмірдің мақсаты танып-білу емес, іс әрекет.

	Т.Г. Гексли



	1. Жеңіліске бір қадам қалғанда, жеңіс келеді.

	2. Жоқтың артында – Бар тығылып жатады.

	3. Өз қателігіңді талда. Жетістікке жетуді ойла.

	4. Табыс тесіктен де келеді.

	5. Қаласаң – болады.

	6. Табысқа талпынған ғана жетеді.

	7. Табыс жүгірген сайын, жақындай түседі.

	8. Басқаларға сенім мен табандылықты ұялат.

	9. Ойың іске асқанда, арманың орындалады.

	10. Өзің жалаңаяқ болсаңда, арманың асқақ болсын.

	11. Өткеннің бәрін өртеп өшір де, жоспар жаса.

	12. Адамдардың көзін жеткізем деп тыраштанба, нақты болғанын, қалай болатынын дәлелде.

	13. Жаныңды салсаң да өзіңдікін ал. Не жеңіс, не өлім.

	14. Әрбір сәтсіздік, осындай сәттілікке жетелейді.

	15. Жоқшылық – сәтсіздіктен кейін өзгеріп шығады.

	16. Өзін-өзі жеңілдім демейінше, ешкімде жеңілмейді.

	17. Мәреге бірінші жеткен, басын жалғанмен бастаған.

	18. Қалауың қарқынды болса – табиғат өзі көмектеседі.

	19. Қалауың сәтсіздігіңді жеңіске айналдырады.

	20. Санаға өзіміз мойындайтыннан басқа бөгет жоқ.

	21. Өз бақытсыздығыңның жаратушысы болма.

	22. Сенімі жоқ ой – өлі қиял.

	23. Байлықтың бастауы, сәтсіздіктің емі – Сенім.





Істейтін істі үнемі ертеңге шегеру


	Баяндайтын: кәсіпкер – Нұржамал Құрманәліқызы Асанова



	Шеттен шыққан мал шашқыш топас та не болмаса сараң да болмаңыздар. Орташа өмір сүріңіздер. Сонда ылғи бір-біріңізбен өзара жақын қарым– қатынаста боласыздар. Таза көңілді болыңыздар, біліп қойыңыздар, еш біріңізді амалыңыз пейішке кіргізе алмайды, менің өзімді де. Алла тағаланың рахым және шапағаты маған өте көп болған, әрі құйыла бергендігінен мен де кіремін және сіздер де кіресіздер пейішке.

	Пайғамбарымыз Мұхаммед (с.ғ.с.)



	Молшылық пен байлыққа жетпеудің үшінші себебі: Істейтін істі үнемі ертеңге шегеру – жоқшылықтың шылауынан шыға алмау.



	Еріншектіктен – салақтық,

	Салақтықтан – надандық...

	Бірінен-бірі туады,

	Жоғалар сүйтіп адамдық.

	Шәкәрім



	Сұрақ: – Нұржамал Құрманәліқызы, істі кейінге қалдыру мен тоқмейілсудің әсері қандай болады?

	Жауап: – Бұл біздің даму жолындағы бөгетіміз. Өзімізді-өзіміз ар ұятымыздың алдында алдап ақталуымыз. Еріншек адам еш уақытта бақытты, бай болмайды, істейтін істі істеп тастаңыз. Тоқмейілсу де істі ертеңге қалдырудың бір түрі, бірақта өзіңіз оны сезбейсіз. Өмірдің жеңіл жолын іздейсіз. Кімнің де болмасын өз өмірін, тұрмысын жақсы жаққа өзгерткісі келетіні бәрімізге мәлім. Бірақта бұны әркім өзінше іске асырады. Біреуі түкте істемей байысам екен деп армандайды. Бірақта, жоқтан бар пайда болмайтыны сияқты осы ойы арман күйінде қала береді.

	Адамдар молшылыққа шомылудың орнына сылтауларды таба береді. Уақыт болған жоқ, ай, күн дұрыс емес. Кәсіпкерліктің шарты жетіліп піскен жоқ. Тым тәуекелге барып, барлық жиған-тергенімнен айырылып қаламын. Келесі жылы көремін. Осылайша шұбалаңдатып, сөзбұйдаға салып, алғашқы қадам күннен айға, айдан жылдарға сағызша созылып шегеріле береді. Адам тіпті баюға болатын жолды көріп, сезіп тұрса да бұрынғы әдетінің құлы болып қалады. Адамдардың көпшілігі бір орнында шеңберді айналғандай айналып өмір сүруін жалғастыра береді.



	Ісіңе пысық бол, өз ісіңді өзің шеш, басқалар «бола береді» деген шешіммен іс қылма.

	Пайғамбарымыз Мұхаммед (с.ғ.с.)



	– Нұржамал Құрманәліқызы, басқа біреудің санамызға тигізетін әсері бар ма?

	– Басқа біреу біздің жүріс-тұрысымызды, қалай өмір сүру керек екенімізді айтып мыжыңдай берсе жанымыз жай таппайды. Жаратушы әрқайсымызға қайталанбас, өзіміз ғана билейтін сана бергенде – мүмкін әркім өз өмірімен, өзінше ойласын дегенді көздеген шығар. Сана, ақыл жоқ болса хайуанша өмір сүрер ме ек ...



	Адамның сыртқы дене жаралысы,

	Нәпсісі айуанмен анық теңдес.

	Бөлектігі – жалғыз-ақ таза ақылда,

	Әлің келсе, жол тап та осыны емдес!

	Шәкәрім



	Өз ақылыңызды, санаңызды өміріңізде қолдана отырып қандай болмасын шыңға шығуға мүмкіншілігіңіз бар. Адамның даналығы да осы Жаратушы берген құқықты қолдана білуде бұғып жатыр. Дана адам дегеніміз – өзінің санасын қалауынша толықтай пайдаланып, бөтен біреудің осы ағымға араласуына жол бермеу.

	Бірінші қарағанда табыс жинаған байлығыңмен ғана есептелетін сияқты. Расында, молшылық пен байлық маңызды, бірақта нақтылы марапат – өзіңнің ләзаттанғаныңды, қанағаттанғаныңды сезіну. Мысалы Эйнштейнді алайық. Ол өмір бойы бай болған жоқ. Бірақта табысқа жетпеді деп айта аламыз ба? Адамзаттың алып тұлғаларының ерекшеліктері ерінбей еңбек етіп, өздерінің мақсаттарына жетіп ләзаттануларында. Нағыз байлық ақшамен ғана есептелмейді. Басқа да рухани байлықтар жеткілікті. Байлық деген ұғымға адамның өз тағдырын өзі шешетін қасиеттері мен шексіз бақыттылықтың не екенін сезінетін денсаулығыңмен мамыражайлығың да кіреді.

	Адам – санасы сенген, көз алдына елестеткен мақсаттарының бәріне де ерінбей еңбектеніп, құмырсқа сияқты алған бетінен қайсарлықпен қайтпаса жетпей қоймайды. Өз жұмысыңызды жан-тәніңізбен беріліп істеңіз. Бүгінгі істейтін істі, еріншектеніп еш уақытта ертеңге қалдырмаңыз!





Көрсеқызарлық


	Баяндайтын: кәсіпкер – Нұржамал Құрманәліқызы Асанова



	Молшылық пен байлыққа жетпеудің төртінші себебі: Көзіне түскен нәрсеге қызығып, лездік мауқын басып сатып ала беру кедейшіліктен шыға алмау.



	Сабырлылық, үнемділік және қажетсіз ысырапкершілікке жол бермеушілік, пайғамбарлық сипатының жиырма төрт қасиетінің бірі. Ысырапкершілікке жол бермеңіз.

	Пайғамбарымыз Мұхаммед (с.ғ.с.)



	Адамдардың басым бөлігі әрбір тапқан тиынын лезде жұмсап, қарызға және несиеге дүние алуға бейім тұрады. Егер де осы әдетіңізден құтылмасаңыз сізде ешуақытта ақша болмайды, байымайсыз. Үнемшілдікті әдетке айландырыңыз. Ақшаны бет алды шашпаңыз. Байлыққа баратын жолды аңсап тұрсаңыз, ол жол базарға барғандай қарапайым әрі түзу. Ол негізінен мына екі сөзден тұрады – ынтаңыз бен үнемшілдігіңізден. Уақытыңызды бет алды ысырап қылып, ақшаңызды рәсуа қылып шаша бермеңіз. Осы уақытыңыздың да, қаражатыңыздың да қарымтасы барынша қайтатындай етіп ақшаңыз бен уақытыңызды жұмысқа жегіңіз, мүмкіншілікті ұтымды пайдаланыңыз.

	Адам табиғатында өмір сүруге керекті жанталастың тұқымы салынған. Осы өмір үшін жанталас – адамзаттың алға жылжып дамуының басты себебі. Туғаннан өлгенге дейінгі аралық, пенде үшін алма-кезек қайталанып жататын сынақ алаңы. Осы өмір үшін күресте біз баға жетпес тәжірибе жинақтаймыз. Осы күресте, алдымызға қойған мақсатымызға жеткізетін даналық, күш, қуатқа ие боламыз.

	Өмірде жолы болмаған пенделер өздерінің өмірлерін «жеңілдің астымен, ауырдың үстімен» өткізгісі келеді. Олардың түсінбейтіні, өмір осыларды езіп жіберетіні. Өмірдің шырғалаңдарына қаймықпай қасқайып қарсы тұру үшін мықты мінез, айқын мақсат, нақтылы жоспар болу керек.

	Өмірдің мәнін түсінгеннен кейін, біз осы мақсатқа жетелейтін күрестің шартын қабылдаймыз. Нәтижесінде ерінбей еңбек етіп, көрсеқызарлықтан, бет алды тапқан табысыңды оңға-солға шашып, қарызға кіре беруден құтылмай мақсатқа жетуге болмайтынын түсінеміз.

	Егер де басқа біреулерге: жоқ-жітіктерге, жетім-жесірлерге өндірген өніміңізді, қамқорлығыңызды шын ниетіңізбен, ықыласыңызбен ұсынсаңыз, сіздің табысқа жетудегі мүмкіншілігіңіз арта түседі. Адамдармен араласып қарым-қатынас жасағандағы ниетіңіз көп жағдайларды анықтайды. Басқаларға шын ниетіңмен жәрдем берсеңіз, онда өзіңіздің табысқа жетуіңізді жылдамдата түсесіз. Жамандықтың да, жақсылықтың да қарымтасы бүкіл әлемдік әділеттілік заңына сәйкес адамнан емес – Алладан қайтатынын санаңызға сіңіріп, миыңызға қашап жазып алыңыз!

	– Нұржамал Құрманәліқызы, өткен қателіктер мен кемшіліктерді қалай қабылдау керек?

	– Ешнәрсе істемейтіндер ғана қателеспейді, нәтижесінде бір қадам да алға жылжымай өзінен озып кеткендерге қызғанышпен қарайды, озғандар – тәуекелге барғандар. Өткен кемшіліктер мен қателіктерді тәжірибе жинаудың мүмкіншілігі деп қабылдау керек. Сіздің күшті не әлсіз болуыңыз – өзіңіздің іштей дайындығыңызға, көңіл күйіңізге, елестеткен ой өрісіңізге байланысты.

	– Нұржамал Құрманәліқызы, табыстың негізгі себебі неде?

	– Өмірге қалай қарайсың, өмір саған солай қарайды. «Не ексең, соны орасың». Біздің іс-әрекетіміз, ой өрісіміздің нәтижесі, ал біздің іс-әрекетіміз басқа адамдардың сезіміне, көңіл күйіне, іс-әрекетіне әсер етеді. Қалыпқа түсу дегеніміз, белгілі жүйеде ойлауға әдеттену. Бұны үйренуге, жинақтап жүйеге түсіруге болады. Бұдан шығатын қортынды: біз өзіміздің көңіл күйіміз бен ойлау жүйемізді бақылауға алып, көрсқызарлығымыздан арылып өз өмірімізді өзіміз басқара аламыз!





Жоспарының, мақсатының, бағыт-бағдарламасының жоқтығы


	Баяндайтын: кәсіпкер –Нұржамал Құрманәліқызы Асанова.



	Молшылық пен байлыққа жетпеудің бесінші себебі: уақытша болса да болашақты болжаудың жоспарының, мақсатының, бағыт-бағдарламасының жоқтығы.



	Болжай білу жарым ырыс, достасу ақылдылықтың жарымы, бала-шағаңның аз болуы жеңілтектіктің белгісі.

	Пайғамбарымыз Мұхаммед (с.ғ.с.)



	Табысқа шығатын ақылы мен қабілеті бар адамдар елімізде толып жатыр. Бірақ оларда алдыға қарай итермелейтін болашаққа уақытша болса да арналған жоспарлары жоқ. Біреудің табысқа қолы жетіп ал енді біреудің тығырықтан шыға алмауының себебі неде? Осы сұрақтың жауабын адамзат баласы жаралғаннан бері іздеуде. Бұл сұрақтың жауабы адамның мінез құлқының жақсы және келеңсіз жақтарының астарында шығар. Өзіңнің тұлғаңды толықтай білу – өзің туралы барлық білгеніңінің жиынтығы. Бұл бәрімізде де бар қасиет. Бұл – адамдар қалай жүреді, сөйлейді, ойлайды, іс-әрекет қылады, тіпті десеңіз өмірге деген көзқарасын да анықтайды. Сіз көргеніңіздің бәріне бірдей сене бермейсіз, керісінше, неге сенесіз соны ғана көресіз. Бірдемеге сенген кезде ғана барып, оны көресіз.



	Үш түрлі кісінің тілегі қабыл болмайды.

	1. Сұйық жүрісті әйелі бола тұра оны талақ етпеген кісінің.

	2. Біреуге ақысы бола тұрып оған қулық жасаған кісінің.

	3. Өз малын ақылсызға берген кісінің, себебі Алла тағала «малды ақылсыздарға бермеңдер» деген.

	Пайғамбарымыз Мұхаммед (с.ғ.с.)



	Сіз өзіңіздің елестетуіңіз, сенуіңіз, қабылдауыңыз бойынша ғана әлемдік ақиқатты өзгертіп барып, өзіңіздің бейне тақта-экраныңызға түсіресіз. Егер өзіңіз жақсы, қабілетіңізге сеніміңіз мол болса – бұл сіздің әлемге деген көзқарасыңыз. Бұл өзіңіздің болашағыңыз бен мүмкіншілігіңіздің, сондай-ақ, кедергілер мен келеңсіздіктерді бағалай білуіңіздің әдісі. Сіз айтасыз: «Жәрәйді, бұл да ауқымды жоспарымның бір бөлігі», – деп. Осылайша өзіңізді кедергілерден азат етесіз. Сізді ұстап тұру мүмкін емес.

	Психологиядан білетініміз, осыған ұмтылу үшін, адам өзінің санасының терең тұңғиығында (Ғазиз жанында) «кіршіксіз Меніне» бағдарланып қойылған. Өздерінің «кіршіксіз Менін» нақ білетін адамдар жетістікке тез жетеді. Ең жаманы «келеңсіз Мен». Өкінішке орай, кейбір адамдар еліктейтін тұлғалар – қылмыскерлер, арам, іш мерез, сұрқия, жағымпаз, екіжүзді, сайқал, имансыз, парақорлар, қара ниетті адамдар. Кейбір «келеңсіз Мені» жетегінде жүрген пенде: «Мен де осылар сияқты болсам екен», – деп осыған ұмтылады.

	Біреуге еліктеу – сіздің өміріңізге қатты әсер етеді. Бір ғылыми зерттеу институтынан мынандай қызық, ерекше жағдайды анықтаудың реті келді. Қазіргі атақты болған адамдар, бала кездерінде табысқа жетіп, даңққа бөленген адамдардың өмірбаяндарын оқып зерттеген екен. Нәтижесінде, өздері сезбесе де, оларға жас кездерінде шабыттандырған тұлғалар сияқты болуларына автоматты түрде Ғазиз жан деңгейінде бағдармала жасап, жазылып қойылған.

	Еліктейтін аса маңызды тұлғалар – өзіңінің ата-анаң. Егер ата-анаң: еңбекқор, адал, қайырымды, жақсы адамдар болса, олар сіз үшін кіршіксіз болып, солар сияқты болуға талпынасың.





IY БӨЛІМ. БАЙЛЫҚҚА ЖЕТУДІҢ БЕС ЖОЛЫ


	Баяндайтын: кәсіпкер – Нұрбибі Баратқызы Сағымбекова,



	Егер де мал керек болса, қолөнер үйренбек керек. Мал жұтайды, өнер жұтамайды. Алдау қоспай адал еңбегін сатқан қолөнерлі – қазақтың әулиесі сол.

	Абай, отыз үшінші сөз





Кәсіпкерлікпен шұғылдану


	Баяндайтын: кәсіпкер – Нұрбибі Баратқызы Сағымбекова,



	Алла тағала жақсылық етпекші болған кісісіне басқа біреулерді мұқтаж етіп қояды.

	Пайғамбарымыз Мұхаммед (с.ғ.с.)



	Байлыққа жетудің бірінші жолы кәсіпкерлікпен шұғылдану. Бұл барлық бизнестің және басқарудың тұтқасы. Бұның диқаншылықтан бастап, өнім өндіру, жылжымайтын мүлік, компьютер т.б. сату, жүк тасу, қалыпты және қалыпсыз жүйелі бизнес сияқты неше-алуан түрі бар.

	Өзіміздің елде соңғы жылдары пайда болған миллионерлердің бәрі де өздерінің жеке кәсіптерінің арқасында байыды. Байлықтың бастауының барлығы да бір өнім туралы идеядан немесе қызмет көрсетудің белгілі бір түрінен басталады.

	Сәтті кәсіпкерлік дегеніміз бірнеше өндірісті: жер, еңбек, қаржы, шикізатты біріктіріп, осыны басқаруды іс жүзіне асырып, өнім өндіргенде немесе қызмет еткенде сатып алушы осылардың жалпы құнынан артық баға беріп, өндірген өніміңді немесе көрсеткен қызметіңді сатып алуы. Өнім өндіруге, тасымалдауға т.б. кеткен шығындардың сыртындағы табысты кіріс немесе қосымша құн дейді.

	Таза кіріс – шығыннан тыс құйылып жатқан табыс, байлық. Егерде сіз кіріс кіргізудің жолын ойлап тапсаңыз, кәсіпкерлігіңіз гүлдене береді. Қандай болмасын кіріс әкелетін істі дұрыс басқарып, сауатты жүргізсеңіз – ақшаға тәуелсіз болып, байып молшылыққа кенеле бересіз.

	– Нұрбибі Баратқызы, ақылы мен қабілеті бар адамдар баршылық, бірақ олардың табысқа жете алмауларының себебі неде? Бүкіл адамзатты басқарып билейтін адамдардың саны қанша?

	– Шыңға шығатын ақылы мен қабілеті бар адамдар елімізде толып жатыр. Бірақ оларда алдыға қарай итермелейтін сенім күші жоқ. Сіз өзіне толық сенімді, ойлау жүйесін түбегейлі өзгерткен адамды жеңуіңіз мүмкін емес. Ол адам өзінің алдына қойған мақсатына, сәтсіздікке ұшырап жатқанына қарамай, қайта-қайта ұмтыла береді де, түбінде қайтсе де жеңіске жетеді. 5% пайыз ғана адамдар адамзатты басқарып билейді, осы адамдарды жетелеуші олардың – өздеріне деген сенім күші, ойлау жүйесінің ерекшелігі және мұқалмас жігері.



	Егер саған сұрамай-ақ Алла тағаланың әмірімен бір мал келсе оны алып, өз дүниеңе қосып қой.

	Пайғамбарымыз Мұхаммед (с.ғ.с.)



	– Нұрбибі Баратқызы, кәсіпкер адам үнемі жанталасып жүруі кажет шарт па?

	– Кәсіпкерлікте асығыстық қажет емес. Біз келісім-шарт қолма-қол жасалса екен дейміз. Бізге істі бастауда сабырлылық, жобаны тыңғылықты тексеруге уақытымыз жетіспейді. Халқымыздың «сабыр түбі сары алтын» деген даналық сөзін естен шығарып аламыз. Сабырлылық та ерлікті қажет етеді. Неғұрлым алдыңа қойған мақсатыңызды іске асыруға деген құлшынысыңыз күшті болса, соғұрлым кездесетін кедергілерді жеңу үшін сабырлы болғаныңыз абзал. Молшылық пен байлықты аңсасаңыз оның жолы қарапайым да түзу. Ол үшін ерінбей еңбек етіп, уақытыңызды бет алды рәсуа қылмаңыз. Кім болатыныңызды көз алдыңызға елестете беріңіз. Осы елесті бүге-шүгесіне дейін, осы арманың мен мақсатыңды іс жүзіне асқанша зерттеңіз.

	«Ақшадан ақша туындайтынын» ұмытпаңыз. Ақша дегеніміз – күш. Осы күшті нығайта беру үшін үш нәрсе істеуіңіз қажет: тұрақты түрде ақшаңның бір бөлігін сақтап қор жинаңыз және қандай болмасын қарыздан құтылыңыз. Ай сайын түскен кірістің 10 пайызын бөлек жинаңыз, бұл кімнің болмасын баю жолының бастауы.

	Керекті адамдармен үнемі қарым-қатынаста болыңыз. Себебі таныстық пен байланыс талай есікті «теуіп ашуыңызға» көмектесіп, кедергі жасайтын керексіз бейнеттен құтқарады. Байланыстың сапасы мен саны басқа әсерлермен салыстырғанда аса маңызды. Қажетті адаммен қажетті жерде, керекті уақытта танысуыңыз өміріңізді түбегейлі өзгертіп жіберуі мүмкін. Таныстарыңыздың шеңберін ұлғайта беру үшін тізім жасап, қоғамдық жұмыстарға белсене араласыңыз. Тізім жасаңыз: Біріншіден өзіңізге пайдасы тиеді-ау деген өзіңіз тұратын жердегі беделді адамдардан бастап, ұлттық деңгейге дейін ел көлемінде атағы шыққан алдыңғы қатарлы 25 адамның тізімін жасаңыз. Осылардың әрқайсымен жақын арадағы 12 айдың аралығында кездесудің жоспарын жасаңыз. Осылармен кездесіп болғаннан кейін тағы да осындай 25 адамның тізімін жасаңыз. Бұл тізімге – жергілікті әкімнен бастап, үкімет депутаттары мен үлкен кәсіпкерлерді кіргізіңіз. Өзіңіз білуге тиісті адамдарды түгел тізіңіз, сонан кейін осы адамдармен кездесудің жоспарын жасаңыз, осы жоспарды ұзаққа созбай іс жүзіне асырыңыз.



	Жақсылықты рахымшыл үмбетімнен талап ет, олармен дастархандас бол. Жақсылықты залымдардан күтпе, сонда залымдар кездесетін лағынеттен құтыласың. Я, құдірет егелері! Алла тағала жақсылықты жаратты, жақсылық істеуші кісілерді жаратты, ол кісілер жақсылықты сүйеді, тілегі жақсылық істеу. Ол кісілерге жақсылық істеушілерді кездестіреді. Шөлдегеннің сусынын қандырып, сусаған жерге су жібергенде, су жердегі нәрселерді қалай тірілтсе, өзі де сол сияқты жақсылыққа жетеді. Жақсылық жасаушылар ақыретте жақсылыққа жетеді.

	Пайғамбарымыз Мұхаммед (с.ғ.с.)



	Ішкі мамыражайлық қалпыңызға және сыртқы жетістіктеріңізге жетуге айналаңмен қарым-қатынас жасаудың маңызы зор. Мүмкіншілік болған сәтте адамдармен араласыңыз. Әр түрлі қоғамдық жұмыстарға белсене араласыңыз. Ата-аналар жиналысынан бастап барлық қоғамдық, саяси-әлеуметтік жиналыстарға белсене қатысыңыз. Мұндай жол сіздің дәрежеңіздің қандай жағынан болмасын күрт өсуін арттырады. Сізді ел-жұрт тани бастайды, көпшілікке танымал бола бастайсыз. Абыройыңыз артып, атағыңыз шығады.





Ақшасы мол қызмет


	Баяндайтын: кәсіпкер – Нұрбибі Баратқызы Сағымбекова



	Келесі баюдың екінші жолы – ақшаны мол төлейтін гүлденген компанияның қызметкері болу. Қазіргі еліміздегі миллионерлердің он пайыз мөлшері осындай жолмен байығандар.



	Арамнан сақтан. Сонда мақсатыңа жетесің. Алла тағаланың бергеніне шүкіршілік ет, сонда сенен бай кісі болмайды, көршіңе жақсылық жаса, иманды боласың. Өзіңе тілеген жақсылықты басқаға да тіле, бұл мұсылмандықтың белгісі. Адалдыққа мән бермей оны жоғалтып қойма. Ұнатқан кісіңе жылы қара мұсылмандық болар, көп күлме, көп күлкі орынсыз нәрсе.

	Пайғамбарымыз Мұхаммед (с.ғ.с.)



	Осы адамдар аянбай еңбек етіп қызмет бабымен жоғарлай берді. Еңбегіне қарай мол еңбек ақы, си ақылармен марапатталып, компанияның таза кірісінің немесе акциясының белгілі бір пайызына ие болғандар. Үнемі дамитын аумақты компанияларда байлықтың таусылмас қайнар бұлағы – кірістен кіретін мол ақшадан қызметкерлерге де мол несібе бұйырып тұрады.

	Өзімізді біреулердің силағанын, сүйіспеншілікпен қарағанын қалаймыз. Қоршаған адамдармен жақсы қарым қатынаста болуын қалаймыз. Бұлай болмаса өмірде табысқа жетуіміз күрделеніп, қиындап кететінін де білеміз.

	Біріншіден, өмір күрделі. Осылай болған да, әлі де бола береді. Басқаша сізге де, маған да, басқаларға да болмайды. Өмірді қалай қабылдасаңыз солай болады. Осыны түсінсеңіз өмір қарапайым болып әділетсіздіктен, түңілуден запа шекпейтін боласыз.

	Екіншіден, қалай болғыңыз, кім болғыңыз келетіні өзіңізге ғана байланысты. Сіз қай жерді таңдадыңыз сол жерде тұрсыз. Сіз әрқашанда өз іс– әрекетіңізді, қарекетсіздігіңізді таңдауға еріктісіз. Сіздің бүгінгі өміріңіз – өзіңіз қабылдаған жақсы немесе жаман шешімдеріңіздің жиынтығы. Егер де болашағыңызды өзгерткіңіз келсе дұрыс шешім қабылдаңыз.

	Үшіншіден, сіз кім болғыңыз келетініне, қандай жетістікке жеткіңіз келетініне үйрене аласыз. Осының бәрі өз ішіңізде жатыр, бұған шектеу жоқ. Алдыға жылжу үшін қайта үйренуіңіз немесе бұрынғы келеңсіз әдеттеріңізді тастау керек. Қазіргі біліміңізбен алдығы жылжымайсыз. Сіздің болашағыңыз осы сәттен бастап не үйренесіз, неге жаттығасыз соған байланысты.

	Ойдың артынан ой, істің артынан іс істеп өзіңіздің өміріңізді мәуелі баққа айландыруыңызға болады. Өзіңіздің талпынуыңыз арқылы бұрын сезбеген кереметті сезесіз. Өз тағдырыңызды өз бақылауыңызға алуды үйренесіз. Бұрынғы армандап жүрген ойыңызды қалай іс жүзіне асыруды үйренесіз. Тек қана күтіп отыра бермеңіз, осы сәттен бастап іске кірісіңіз. Өзіңізді өзіңіз жоғары көтере беріңіз!

	Өз өмір сүруіңізді дұрыс тағам мәзірімен, дұрыс дене жаттығуларымен, ағзаңызды ауық-ауық тазалап тұрумен, дұрыс демалумен ұштастыра білудің маңызы өте зор.

	Өмірдің қазынасы, ғажайыптың кереметі өз қолыңызда. Бұл ақылдың, өзіңді кім болғың келсе, сол қылатын қабілеті. Пейіш өз ішіңізде. Осы жұмақты тауып рахаттаныңыз. Сіз пейішті жерден де табасыз. Егер де көп күш, қуат, ұзақ өмір іздесеңіз, онда табиғаттың заңдылығымен жүрсеңіз осының бәріне қол жеткізесіз.

	Өмірде нақтылы жоспарыңыз болсын. Болашаққа сеніммен қараңыз. Сіз көзқарасыңызды, жоспарыңызды өзгертуіңіз мүмкін, бірақ болсын. Сіздің шабытты жоспарыңыз алдыға құлшынып, өмірге ілесе біліуі керек. Осы кезде жетілген ақылыңыз қуатты болып, тән ойыңыздың соңынан ілесетін болады. Сіз не ойлайсыз, солсыз. Бұл өзіңіздің ақылыңыз, қуатыңыз арқылы іске асады. Жұмыс жасауы үшін қорек беріңіз. Ми түк істемесе, былжырап кетеді. Тәнге де, ақылға да үнемі іс-әрекет қажет. Егер мұны істемесек, онда барымызды жоғалтамыз. Дене мен ойдың тоқырауы аздырады. Ақылдың ішіндегі келеңсіз ойларды қуып, қарқынды іс-әрекет беріңіз. Ішкі бақыт пен күш жинауды іздеудің жолында тоқтап қалмаңыз.

	– Нұрбибі Баратқызы, алдыға жылжытпайтын, жетістікке жетуімізге бөгет жасайтын қате пайымдауды қалай түсінеміз?

	– Сізге қоғамның тигізетін әр түрлі әсерін ескерсек, онда неліктен сіздің табиғи қабілетіңіздің, ішкі мүмкіншілігіңіздің жабылуы белгілі болады. Сондықтан да іс-әрекет жоспарын құрмас бұрын, ең бастысы болашақта кездесетін бөгеттерді және оны жою жолдарын анықтап алуың қажет. Бұған: аямшақтық, «шық бермес Шығайбай» сияқты сараңдық, қаттылық, көзтоймастық, көрсеқызарлық, мейрімсіздік, жауыздық, қаныпезерлік, көре алмаушылық, қорқыныш, мазасыздық, уайым, беті қайту, босаңдық, ынжықтық, жігерсіздік, бопаулық, суайттық, уәдеде тұрмаушылық, өз-өзіңе разы болу және бұрынғы кемшіліктерің мен қателіктерің жатады.

	– Нұрбибі Баратқызы, үнемі зердесіне тоқып алатын адамның қандай ерекшеліктері бар?

	– Төмендегі шарттарды есіңізге сақтап алыңыз:

	Қазіргі өмір сүріп жатқан пенделердің ең бастысы – өзіңсің. Өзіңнің шексіз мүмкіншілігіңе сен, бұл сенің ұлы жетістіктеріңе бастаған бірінші қадамың.

	1. Саған қандай қабілет дарыса да, ең алдымен өзіңе ұнайтын шешім қабылда да, осыны іс жүзіне асыр.

	2. Жұмыстың өзің айналысқаны нәтижесін береді, оны ары дамытпасаң тұралайды, кері кетеді. Өзіңнің туа біткен қабілетіңді көрсете, жетілдіре, пайдалана біл.

	3. Өзіңдегі бар кілтпен керекті есікті аша білсең, кім болмасын өмірде табысқа жетеді.

	4. Надандық көгертпейді, білімнің зияны жоқ. Тәуекелге бар, сонда өзіңнің ойлау қабілетіңнің деңгейін мөлшерлейсің.





Кәсіпқой маман болыңыз


	Баяндайтын: кәсіпкер – Нұрбибі Баратқызы Сағымбекова



	Баюдың үшінші жолы: өз бетінше миллионер болғандардың ішіне кәсіпқой мамандық иелері кіреді – дәрігерлер, инженерлер, сәулетшілер, тіс дәрігерлері, заң қызметкерлері.



	Алла тағала бұйырған несібеңізді беруші кәсібіңізді тастамаңыз.

	Пайғамбарымыз Мұхаммед (с.ғ.с.)



	Кәсіпкерлігіңіз артып, санаңыздың деңгейі жоғарлаған сайын ақылыңыздың да қабілетін толықтай пайдаланатын боласыз. Бұл сіздің келеңсіз сезімдеріңізді тұншықтырып, істеген істің жауапкершілігін толықтай өзіңізге жүктейді. Осы шарт сізді балалық дәуреніңізден басталған шырғалаңдарыңыздан бастап, қазіргі келеңсіздіктеріңізге дейін толықтай азат етеді. Бұл сіздің мінезіңізді жайлы етіп қалыптастырып, көпшіліктің сізге еліктеп, айналаңыздағы араласып жүрген кісілердің сізді дәріптеп, сізбен сөйлескенін мақтаныш тұтуына әкеледі.

	Бүгінгі күні кім екеніңіз, өзіңіздің ойлау қабілетіңіздің деңгейі. Сіздің сыртқы келбетіңіз – бұл сіздің ішкі бейнеңіздің пәндік көрінісі. Айналаңыздағы – денсаулығыңыз, қарым-қатынасыңыз, шыққан биігіңіз, жанұяңыз, өмірдегі жетістігіңіз сіздің ақылыңыздың жұмысының жемісі. Өзіңізбен болатын өзгерістердің бәрі ойлау әдісіңізбен анықталады. Өзіңіздің ойлау жүйеңізге өзгерістер кіргізе отырып өміріңізді де өзгертесіз. Қандай әсерлер осылай ойлануға, санаңыздың жоғарлауына, мамандығыңызды жетілдіруге алып келді?

	Кейбір адамдардың ерекше болып өмірге келуі мүмкін, бірақ бұл өте сирек кездесетін жәйт. Пенделердің басым көпшілігі азғана талант және болар– болмас қабілетпен осы дүниенің есігін ашады. Табысқа жеткен адамдар, негізінен өздерінің азғана таланты мен болар-болмас қабілетін өте жоғарғы деңгейге жеткізіп қана барып мақсаттарына жеткендер.Сіздің мүмкіншілігіңіз өз ішіңізде бұғып жатыр, бірақта осының көзін ашып жетілдіру қажет. Тек сонда ғана өзіңіздің неге қабілетті екеніңізді толықтай көрсете аласыз.

	Өзіңіздің жеке қабілетіңізді анықтайтын теңдеу: ( ТБҚ туа біткен қабілет + ЖБҚ жүре біткен қабілет) х Қ құлшынысыңыз = ЖН жеке нәтижеңіз. Бұл теңдеуде туа біткен қабілетіңізге, жүре біткен қабілетіңіз (біліміңіз, тәжірибеңіз, жүре-келе жинақтаған өмірлік даналығыңыз бен талантыңыз) қосылып осы екеуінің қосындысы құлшынысыңызға көбейтілгенде, жеке нәтижеңіз шығады. Бұл жерде Қ – құлшынысыңыз белгісіз. Сіздің әр іске деген құлшынысыңыздың деңгейі әртүрлі, тіпті шексіздікке дейін болуы мүмкін. Құлшынысыңыз өзіңіздің еркіңіздің бақылауында болады. Сіздің мақсатыңызға құлшынысыңыз жеткізеді де тағдырыңыз осыған байланысты болады. Сіз өз мамандығыңызды неғұрлым терең игерем деп құлшынсаңыз, кәсіпкейлік деңгейіңіз де соғұрлым өте жоғары болып, табысыңыз мол болады да, байыған миллионерлер сапынан бірақ шығатын боласыз.

	Көптеген адамдар өздерінде қандай күш-қуат бар екенін сезбейді. Сондықтан өздерінің санасының егесі болуға талпынбайды. Олардың санасын қорқыныш, жігерсіздік, уайым, шешімсіздік т.б. толып жатқан келеңсіздіктер жаулап алған.

	– Нұрбибі Баратқызы, табысқа жету дегенімізді қалай түсіндірер едің?

	– Мен үшін табысқа жету – алдыңа қойған мақсатқа қарай үздіксіз жылжи беру. Табыс – әлеуметтік, рухани, психологиялық, молшылық, өреңнің дамуларын үздіксіз арттыра отырып жалпы қоғамның дамуына өзіңдік үлесіңді қосу.

	Табыс – соңғы аялдама емес, қарқынды түрдегі қозғалыс. Біз табыс үшін туғанбыз.

	– Нұрбибі Баратқызы, табысқа жетудің өзіңіз қолданып жүрген ережелерін оқырмандарымызға айта кетсеңіз?

	– Өзім өмірден түйген кейбір ережелерім бар, олар төмендегідей:

	1. Егер біз ойымызды бағындыра алсақ, онда өз тағдырымыздың бағытын, беталысын өзіміз қалаған жаққа бағыттай адамыз. Бір сөзбен айтқанда болашақта қандай әлемде өмір сүретінімізді, өзіміздің тұрмыс жағдайымызды өзгертуімізге әсер ете аламыз, қалауымызша жасай аламыз.

	2. Біз өміріміздің 4/3 бөлігін басқаларға ұқсауға тырысып жоғалтамыз.

	3. Бұлыңғыр болашақтағы белгісіздіктің алдындағы қорқыныш – адамдардың белгілі шешім қабылдауын кешіктіріп бөгет жасайды.

	4. Өмірде жетістікке, табысқа жету адамның тыныс алуы сияқты туа біткен қасиет.

	5. Табыс, жетістік, молшылық, байлық дегеніміз – өзің алдыңа қойған мақсаттарыңның тұрақты түрде орындалуы және осы осы бағытта тоқтап қалмай үнемі алдыға қарай жылжи беруің.





Саудамен шұғылданыңыз


	Баяндайтын: кәсіпкер – Нұрбибі Баратқызы Сағымбекова



	Баюдың төртінші жолы: Өз бетінше байып миллионер болғандардың ішіне саудамен шұғылданғандар және осы салада қызмет істеп жүргендер кіреді. Бұлардың басым көпшілігі арнаулы оқу орындарын бітірмегендер, бірақта олар алып– сатуды жете меңгеріп алғандар.



	Ырыстың күн көру үлесінің оннан тоғыз бөлімі сауда да, ал онннан бір бөлігі шаруада.

	Пайғамбарымыз Мұхаммед (с.ғ.с.)



	Байлық дегеніміз ақшаңның бар болып, сырттан құйылып келіп жатуы. Сіз көп мөлшерде ақша табуыңыз мүмкін. Егерде осы ақшаңыз өзіңізге жұмыс жасаған кезде ғана байыйсыз. Баю үшін алдымен ақша табуыңыз керек, сонан кейін осы ақшаны өзіңізге кіріс әкелетіндей етіп жұмысқа жегуіңіз қажет. Баюдың құпиясы қарапайым. Оның аты құндылығын жоғарлату. Табысқа жеткен адамдар адамның немесе кәсіпкерлігінің (бизнесінің) құндылығының бағасын арттыра алады. Бағаның құндылығын бір жерден арзанға сатып алып, екінші жерде қымбатқа сатуға болады. Бүкіл сауда бизнесі осы негізде жұмыс істейді.

	Қандай болмасын қаржы табысы: тұтынушының сұранысын білуден, керегін тауып беруден тұрады. Өз бетінше байыған адамдардың молшылыққа жету жолдары да әртүрлі. Кейбіреуі егін өсіріп, құрылыс салып, үйдің ішін безендіріп, енді біреуі асхана, мейрамхана ашып, басқа біреуі жүк тасып дегендей адамдар қазір неше түрлі ақша табудың жолдарын тауып алған. Осының бәрі олардың өз жұмыстары мен сататын заттарын басқалармен салыстырғанда жақсы білуінде, осыдан кіріс алуында.





Қалған жолмен байығандар


	Баяндайтын: кәсіпкер – Нұрбибі Баратқызы Сағымбекова



	Көпшіліктің назарын аударатын абыройға еге болу – жақсылық емес. Дегенмен ол адамды Алла тағала тәкәппарлықтан сақтаса зияны жоқ.

	Пайғамбарымыз Мұхаммед (с.ғ.с.)



	Баюдың бесінші жолы: Миллионерлердің қалған бір пайызына шоу– бизнесте қызмет жасайтындар, құмар ойыншылары, өнер адамдары, өнертапқыштар, ұтыста жолы болғандар, т.б. сұйық-сұғанақ жолдармен байығандар кіреді. Өкінішке қарай осы топтағы адамдар көпшіліктің жіті бақылауында, көз алдарында болады. Сондықтан да молшылыққа жетудің жолын білмейтін адамдардың көпшілігі баюдың, табысқа жетудің жолы тек осы екен деп қана ойлайды.



	Біреу жақсы ниетпен қарыз алса, қарызға алған ақшасын қайырлы (жақсылыққа) қаражат жасаса, Алла тағала ол кісіден жәрдем аямайды.

	Пайғамбарымыз Мұхаммед (с.ғ.с.)



	Көпшілік адамдар менен сұрайды, ақша көп табуы үшін қай салада жұмыс істеу керек деп. Бұл сұрақтың жауабы үнемі, күнделікті өзгеріп тұрады. Себебі, сатып алушылардың тұрмыс жағдайлары жақсарып, сана деңгейлері өскен сайын сұраныстары да өзгеріп отырады. Осыған байланысты, нарықтың бұлжымас заңына орай – қазір алғашқы байығандардың ағымға ілесе алмағандары өзінен-өзі жойылып, олардың орнына жаңа байлар он, жүз еселеп күнделікті қаулап өсіп пайда болып жатыр.





Y БӨЛІМ . АҚШАНЫҢ ШИЫРШЫҚ АТҚАН КҮШІ


	Баяндайтын: кәсіпкер – Рахпар Құдіретоллақызы Мұқашбекова



	Қаржы тәуелсіздігіне қол жеткізу үшін, сіз өзіңіздің кірісіңіздің белгілі мөлшерін қорға айналдырыңыз; қорды кәсіпорынға; кәсіпорынды кіріске; кірісті инвестицияға, ал инвестицияны (құйған қаржыңызды) қаржы тәуелсіздігіне айландырыңыз.

	Джим Рон



	Сізге ең алдымен өзіңізге деген сенімділік қажет. Сіз дүкенге барғанда, басқа жермен салыстырғанда бір жарым есе арзан затты көрсеңіз, өзіңізде бар болса да, қолма-қол сатып алғыңыз келеді. Егер сатушы келіп затты таңдауға көмектескісі келсе, жәй қарап тұрмын деп айтыңыз. Егер қаласаңыз сатып алатыныңызды сезесіз. Ақша сенімділікті ұялатады. Бұл жағдай әсіресе әйелдерден жақсы байқалады. Дүкенде әйелдерді сырттай бақылаңызшы, әмяинының ішіндегі ақша мөлшерінің қандай екенін бірден аңғарасыз.

	Қонақта отырғанда қалтасы қалың адам көп сөйлейді. Бұл өзінен-өзі болады. Сондықтан да, Сіз ақшаны өзіңізбен бірге алып жүргенде, оның шиыршық атқан күшін шынықтырасыз. Ақша өзіңізбен болғанда, тәртібіңіз нығая түседі.

	Өзіңе сенбеу сәтсіздіктен де жаман. Ең тәуірі түк істемегеннен де, істеп көріп қателескен жақсы. Қателіктер бізге тәжірибе, білім береді, ал сенімсіздік пен дүдәмал – қорқыныш пен күмән туғызады. Осы ақиқатты түсіну адамға күш беріп, өзіне деген сенімділігін арттырады, табысқа жол көрсетіп, жетістікке жетелейді.

	Егер Сіз көп не аз болмасын ақшаға байсалды әрі сенімді түрде қарамасаңыз – ешуақытта байымайсыз. Егер Сіз аз ақшаның да мөлшерінен үріксеңіз, онда ақшаңыз еш уақытта көбеймейді. Сондықтан да, ақша табу шеберлігіңізді шыңдаңыз. Өзіңіздің мүмкіншілігіңіз бен мамандығыңызды ақшадан жоғары қойыңыз. Тек сонда ғана Сіз табыскер әрі тәуелсіз адам бола аласыз.

	Тәуелсіз адам деп кімді айта аламыз? Өзінің жұбайына, балаларына, өзіне, достарына берген уәдесін орындайтын адам тәуелсіз. Егер өміріңді ертегіге айландырам деп уәде берсеңіз – жасаңыз. Егер өзіңнің талантыңды дамытам деп уәде берсеңіз – дамытыңыз. Егер туған-туысыңмен қарым– қатынасыңды жақсартам десеңіз – жақсартыңыз. Егер балаларыма жоғары білім берем деп уәде берсеңіз – орындаңыз. Бұл деген нағыз еркіндік әрі тәуелсіздік. Біз осыған бәріміз де лайықпыз.





Ақша құюдың төрт бағыты


	Баяндайтын: кәсіпкер – Рахпар Құдіретоллақызы Мұқашбекова



	Бәрімізде де екі-ақ таңдау бар – жәй ғана күйбің тіршілік кешу немесе өз өміріміз бен тағдырымызды өзіміз құру.

	Джим Рон





	Ақша кірісінің тұрақтылығына қол жеткізу үшін ақшаны төрт бағытқа құю шарт, олардың әрқайсысының өзіндік мақсаты әрі мүмкіншіліктері бар.

	Бірінші бағыт – Өзіңіз банкіде сақтап жүрген нақтылы ақшаңыз. Оған тисуге, басқа мақсат үшін есеп-шоттан алуға болмайды. Себебі, олар Сізді қаржылай қорғаныспен қамтамасыз етеді. Онымен қоймай, жылдық, айлық өсімнің арқасында бұл ақша үнемі көбейіп, өзінен-өзі өсіп жатады.

	Екінші бағыт – бұл компаниялардың акциясы және бағалы қағаздар. Бұнда тұрған қиын ешнәрсе жоқ, бастапқыда өте күрделі, түсініксіз болып көрінуі мүмкін. Тек осы бағытты оқып бәрін талдап үйреніңіз, биржадан акция сатып алуға тырысыңыз. Бастапқы кезде аз ақшаға алыңыз. Кенет бұл акция құнсызданып кетсе қорқынышты ешнәрсе жоқ, есесіне Сіз тәжірибе жинақтадыңыз.

	Уақыт өте келе жағдайды дұрыс бағалап, уақытында сатып алуды, керекті кезде сатуды, сенімді акцияға қаржы салып, ақша бәйгесінде ақша табуды үйренесіз. Осымен шұғылданатындарда бір қызық ереже бар – олар елдің жүректері дауаламай қорыққан кезде акцияларды сатып алып, елдің барлығы бағасы көтеріледі-ау деп үміттенгенде, қайта сатып жібереді.

	Үшінші бағыт – жылжымайтын мүлік. Олар әрқашанда бағалы, оны сату оңай, әрі үнемі кіріс әкеліп тұра алады. Бүкіл әлемде жылжымайтын мүлік қаржы салудың ең сенімді көзі деп есептеледі.

	Егер үй немесе пәтер сатып алуға шешім қабылдасаңыз, тек қана табысты, жетістікке жеткен адамдардан ғана алыңыз. Тіпті сағат, аяқ киім сатып алсаңыз да – көрінген жерден емес, салиқалы дүкендерден алыңыз. Көпшіліктің айтатыны: «Базардан арзанға сатып аламын». Бірақта, бәріне де төлеу керек. Қымбат дүкендерден сатып алғанда, Сіз тек қана ақша бересіз. Базардан алғанда затты іздеймін деп табаныңыздан таусылып, тіліңіз салақтап, борша-боршаңыз шығып – уақыт жоғалтасыз.

	Ақшаны жұмыс істеп қайтарып алуға болады, ал уақытты қайтара алмайсың. Жұмыс істеуге кеткен сағаттың санын көбейтпей, өзіңнің жұмыс күніңді ұзартпау – табысты болудың негізгі шарты. Сондықтан, барлық оқу жүйесі – уақытты бағалауға, оны басқаруға және ұтымды пайдалануға бағытталған. Тағы да қайталаймын – ең абзалы 3-5 жыл тыным таппай тырбанып жақсы жұмыс істе, қалған уақытта жұмыстан ләззат алатындай істеп, қалыпты өмір сүруге дағдылан.

	Жылжымайтын мүлікті тек қана табысты адамдардан ғана сатып алыңыз. Неге деп сұрарсыз? Үй иелерінің келеңсіз жағдайлары – қара ниеттерін, төбелес, ұрыс-керіс, жаман көңіл-күйлерін үйдің қабырғалары бойына сіңіріп алады. Сондықтан, үйіңізде ұрыс-жанжалға жол бермеңіз, бұның бәрі рухани жағдайыңызға кері әсер етеді. Өзіңіздің іштарлығыңыздан, арзанға ұмтылмай – сәл қымбаттау болса да, дүние-мүлікті жетістікке жеткен адамдардан сатып алыңыз. Отбасының бақыты, шаттыққа бөленіп үйлесімділікте болуы ақшадан қымбат. Ақшаны қайтарып алуға болады. Дүние-мүлік өздерінің иелерінің шырғалаңдарын, қара ниеттерін, сәтсіздіктерін бойларына қордалап жинап алады.

	Сіз ақшаны аяп көрсеқызырлықпен дүниені арзанға сатып алғанда, Сіздің өміріңіздің басқа қырына жаман әсер етеді. Алыпсатарлықпен қайта сатып жіберемін деп алсаңыз да, көңіліңіздегідей болмайды. Тіпті сатқан күннің өзінде, ақшаңызда береке қашады. Ең дұрысы жаңа пәтер сатып алыңыз немесе жаңа үй тұрғызыңыз. Себебі, осы шаңырағыңызға барлық жақсы ниетіңізді, қалауыңызды, арманыңызды, үмітіңізді бағыштайсыз. Сіз оның қандай болатынын, қалай тұратыныңызды, әр бөлмеге не орналастыратыныңызды армандап үйіңіздің қабырғаларына жағымды қуатты, жайлы жағдайды, ақ ниетіңізді сіңіресіз. Сондықтан, жаңа салынып жатқан құрылыстан жаңа пәтер сатып алыңыз немесе өзіңіз қалауыңызға сәйкес келетін жаңа үй тұрғызып алыңыз.

	Төртінші бағыт – компанияның бір бөлігі болып: патент, авторлық құқы, лицензия, қамсыздандыру полисін сатып алыңыз, келешегі бар өнеркәсіпті тікелей қаржыландырып инвестиция құйыңыз. Осының келешегіне (проект) ақшаңыздың бір бөлігін беріңіз. Ұзақ мерзімдік және қордаланатын қамсыздандыру полисінің бірнешеуін сатып алуыңызға болады. Бұлар Сізге сенімділік туғызып, Сіздің болашағыңызды қамтамасыз етеді.

	Осы қаржы құюдың төрт бағытының біреуіне ғана ақшаңызды салуға болмайды, өйткені барлық жерде белгілі бір тәуекел бар. Бұл «Тәуекел тас жарады немесе бас жарады». «Тәуекел түбі жел қайық – өтесің де кетесің».



	Сіздің қойын кітапшаңызға



	Жеңілге ұмтылмаңыз; жақсы жаққа ұмтылыңыз. Шырғалаңдарды ескермеуге тырыспаңыз; өзіңіздің дайындығыңыздың деңгейін көтеруге тырысыңыз. Қиыншылықтардан қашқалақтамаңыз; кемеңгерлікке ұмтылыңыз.

	Джим Рон



	Байлықтың белгісі-символы ақша үнемі: ұйықтағанда, жұмысқа барғанда өзіңізбен бірге болуы керек. Қысылтаяң-қиыншылықта, күдер үзгенде, шаршағанда байлық белгісі ақшаның түріне қараңыз. Ол сіздің қуатыңызды, күшіңізді еселеп арттырады. Бұл әсерді, сезімді түсіндіру мүмкін емес.

	Көптеген адамдардың армандары бір басқа, істеген істері тіптен басқа. Олар уақыт өте келе бастапқы бастаған жеріне қайтып оралады. Егер қазіргі істеп жатқан ісің молшылыққа, байлыққа апармаса, онда таңдауды өзің жасағаның. Жоқшылық, кедейшілік – сенің тағдырың.

	Ақшаны басқаруды ақшаң болмай тұрып үйренуің керек, ақша пайда болғанда өзіңе жеңіл болады.

	Махатма Ганди айтқан: сенің алғаның өлмес күнің үшін керек, бергенің өмір сүруіңе көмектеседі.

	Адамдардың екі тобы болады.

	1. Біреу қолымен істеп, басымен ақша санайды – әйеліме қанша, пәтерге қанша, қарызыма т.б. қаншасы кетеді деп.

	2. Енді біреу басымен ақша тауып, қолымен санайды.

	Адамдардың жиі кедейшілікке ұшырайтын себебі, мақсаттары салиқалы-салмақты болса да, өздері керағар, қарама-қарсы бағытқа қарай жүреді.

	Егер өзіңе бай адам ретінде сезінуге рұхсат берсең, саған байлық пен табысқа толы басқа өмір келеді.

	Егер Сіз көп не аз болмасын ақшаға байсалды әрі сенімді түрде қарамасаңыз – ешуақытта байымайсыз. Егер Сіз аз ақшаның да мөлшерінен үріксеңіз, онда ақшаңыз еш уақытта көбеймейді. Сондықтан да, ақша табу шеберлігіңізді шыңдаңыз. Өзіңіздің мүмкіншілігіңіз бен мамандығыңызды ақшадан жоғары қойыңыз. Тек сонда ғана Сіз табыскер әрі тәуелсіз адам бола аласыз.





YI БӨЛІМ. АҚШАНЫ ҚАЛАЙ БАСҚАРУҒА БОЛАДЫ?


	Баяндайтын: Экономикалық география ғылымдарының докторы, доцент, кәсіпкер – Қастер Сарқытқанұлы



	Ақша оны жинаудың қарапайым ережелерін білгендерді ұнатады.

	Д. Клейсон



	Алдымен ақшаны басқаруды үйреніңіз. Енді Сіздің кірісіңіздің бөлінуін арнайы сызба бойынша жіктеп, ақша басқарудың әдісін үйренейік.





	Ақшаны басқаруды үйренгеннен кейін, Сізге ақшаның өзі келетін болады. Ақша онымен қалай жұмыс істеуді білетіндерге ғана келеді. Егер ақшамен жұмыс істеуді білмесеңіз, ең дұрысы түк те істемеу. Алдымен ақшаны басқаруды үйреніп барып: ақшаны қайда, қалай жұмсайтыныңызды біліңіз, іске сонан соң ғана барып кірісіңіз.

	Сіздің айлық табысыңыз – бұл тұрақты жалақы емес, өзіңіздің қабілетіңізбен, ақылыңызбен, еңбегіңізбен тапқан ақша. Бұл Сіздің ісіңіздің жағдайына байланысты әрлі-берлі аунақшып тұруы мүмкін. Сіз ақшаны пәтер ақыға, тамаққа, емханаға, оқуға, балалар бақшасына, киім-кешекке жұмсайсыз. Әдеттегідей көңіл көтеру мен дем алуға жетпейді. Сіздің айлық табысыңыздан не қалды?! Дым да қалған жоқ. Біз тәп осылай істейміз, сәтсіз жолы ашылмаған адамдар да осылайша істейді. Олардың айтатындары – егер көп тапсам бірдеме қалуы мүмкін еді. Мен сол кезде ақшаны жинаймын.

	Бір кезде ғұлама адамнан сұрайды: «Бәрінің де бай болғысы келеді, бәрінің де мүмкіншіліктері мен жағдайлары бірдей. Бірақта, неліктен біреулері молшылыққа шомылады, басым көпшілігі жұтап жүреді? Олардың айырмашылықтары неде?». Сол уақытта әлгі ғұлама кісі: «Байлар өзіміз айтатын «қажетті шығын» дегенді біледі». Оның меңзегені мынау еді.

	Сіздің табысыңыз тұрақты түрде өсіп келе жатыр деп санайық: өткен айда 300 доллар алып осы ақшаға өмір сүрдіңіз, осы айда Сізде 500 доллар болса да, бәрін жұмсап қойдыңыз. Келесі айда кірісіңіз 1000 долларға өседі, осыған орай Сіздің де сұранысыңыз көбейеді. Сіз тіпті 2000 доллар алсаңыз да, шығыныңыз кіріске сәйкес бола береді.



	Кіріс пен шығыстың деңгейінің сызбасы





	Cіз 300 долларға да жаман тұрған жоқсыз ғой. Неліктен бұлай болады? Себебі, Сіздің араныңыз ашылып, жаңа сұраныстар пайда бола береді.



	Ешуақытта да сұраныстарға бейімделмеңіз, жинақталыңыз. Индияның бір ғұламасы айтыпты: «Бұл фәни әлемнің құмарлығы теңіздің ащы суына ұқсас: ішкен сайын шөлдей түсесің». Сіз базардан көкөніс, жеміс-жидек, киім, азық– түлік сатып алғанда, осыны өсірген немесе жасаған адамның кірісін ұлғайттыңыз. Себебі, қандай болмасын шығын, біреуге кіріс болып кіреді.

	Адамдар табысты көп таба бастаса неге көп шығын шығарады? Олар келесі айда бұдан да көп табамын деп дәмеленеді, анығында осы ақшаны қалай табатыны жөнінде әлі ойланған емес. Табысының деңгейі, өзінің деңгейіне шамалас. Кіріс неге өспейді? Себебі, өзінің деңгейі көп табыс табуға сәйкес емес. Олар әлі ақшаны басқару ілімін үйренбеген, мақұрым. Көп ақша табудың және оны сақтаудың әдістерін, жолдарын білмейді.

	Жетістікке жеткен адамдарда мүлдем басқаша. Олар алдымен жоспарлаған ақшасын жинайды, сонан соң қалғанын жұмсайды. Бірінші өздерін жарылқайды. (Өзін жарылқау дегеніміз: қандай болмасын шығынның бетіне қарамай, Өзінің білімін көтеріп, рухани деңгейін жетілдіріп кемелденуі үшін арнайы ізденіп, үнемі оқып үйрену).

	Қазіргі уақытта кейбір ауқатты, баймын деген адамдардың өздері ертеңгі күндеріне сенімсіз. Олар қымбат көліктер мініп ресторандарға барып тамақтанса да, қабақтарынан қар жауып ашылмай, түнеріп жүреді. Олар біледі: екі-үш ай жұмыстары жүрмей тұралап қалса, қарыздарын төлей алмай борышқа белшесінен бататындарын. Егер бұл бір жылға созылса, бастарына қара түнек, ақырзаман орнайды. Осындай жағдайлар маза бермей, көңілдері аласапыран болып жүреді. Себебі, олар өздеріне-өздері төлемеген яғни алдымен өздерін жарылқамаған.

	Есіңізде болсын – алдымен өзіңе төле, қалғанын көре жатасың. Өйтпесең балаңа, жұбайыңа сендерді жақсы көремін деп айта алмайсың. Олардың осыны сезінулері үшін, іс-әрекет жасап, дәлелдеуің шарт.

	Себебі, өзіміз ақша басқаруды түсініп алдық. Осының арқасында Сіз – өзіңізге әрі қожайын, әрі құлсыз. Өзіңіздің кірісіңіздің 10 пайызын келешекке сақтаңыз. Бұл сіздің ақшаңыз емес, бұл сіздің арманыңыздың ақшасы, бұл ақшаға тисуге құқыңыз жоқ. Қалған ақшаңыздан тағы да 10 пайыз көңіл көтеруге, сергуге, қонақ шақыруға, қонаққа баруға сақтап қойыңыз, бұдан артық емес. Бұл ақша бір жерге бара қалсаңыз, біреуге силық алсаңыз да қажет болады. Сізге белгілі бір жүйе қажет. Егер белгілі бір жүйе құрап алсаңыз, ол жүйе өз бетінше жұмыс істей береді. Сол кезде Сізге ақшаның өзі келеді де, құрған жүйеңіздің бір бөлігіне айланады. Өзіңіздің тұрмыс жағдайыңыздың күрт жақсарғанына Өзіңіз таң қалатын боласыз.

	Есебімізге оралайық. Енді қалған ақшаны 100 пайыз деп санап, осы ақшаның 55 пайызын компанияның есебіне, қалған 45 пайызын өзіміздің есеп– шотымызға саламыз. Кей кездерде кірісіміз 1,5 есеге артады да, кейіннен бастапқы қалпына келеді. Неліктен? Сіз жауапкершілікті өзіңізге жүктеген жоқсыз. Ақша онымен не істеу керек екенін білетін адамдарға ғана келеді. Ол үшін бұл білімді игеріп қана қоймай, осыны іс-жүзіне асыруды да үйрену шарт. Егер біздің ішкі төрт қуатымыз (тән, жан, сана, рух) өзара үйлесімділікте болмаса, онда ақша қандай ақылды болсаң да қашып кетеді. Сондықтан да, олар өзара сәйкестікте болулары керек.

	Бірінші ережені есіңізге сақтап алыңыз. Кіріс сіздің деңгейіңіздің дамуын өсірмейді, керісінше деңгейіңіздің рухани дамуы кірісіңізді көбейтеді. Адам өзінің болашағының жауапкершілігін өзіне жүктемесе – кіріс азаяды. Қанша тырбаңдасаң да, қанша табыскер болсаң да, кірісіңіз бен шығысыңыз тең болып тұрады. Ақшаны басқара білу – осы шеңберді бұзуға көмектеседі.

	Осы әдіс бойынша Сіз – жалдамалы жұмышсысыз, мөлшерлі жалақыны өзіңіздің кірісіңізден Өзіңіз тағайындайсыз. Осы сәттен бастап шығыныңыз шектеулі, бұрынғыдай бет алды шашпайтын боласыз. Бұл дегеніңіз, егер Сіз келесі айда көп табыс таба бастасаңыз, онда компанияңызға (өзіңіздің жұмысыңыз) ақшаны молырақ саласыз. Ал өзіңіздің 45 пайыз жеке есеп– шотыңызға үнемі ақша салып отырыңыз. Себебі, күндердің күнінде жұмыссыз қалуыңыз мүмкін. Сол кезде жеке есеп-шотыңыздағы ақшаңыз өте қажет болады. (Жеке кәсіпкерлікпен шұғылданатындарға).

	Осының бәрі не үшін істеледі? Шығынды болдырмай алдын алу үшін. Кіріс өсе берсін, шығын тапжылмай бір деңгейде тұрсын. Бүгінгі күнге еңбек ақыны қалай анықтауға болады? Бүгінгі күнді, айды, жылды жазыңыз. Қазір былтырғы осы күннен бастап, бір жылда қанша ақша тапқаныңыздың есебін шығарыңыз. Осы сомадан тура 45 пайызды алып тастап, қалғанын 12 айға бөліңіз. Бұл көрсеткіш сізді қуанта ма? Жоқ? Сізге қайтсеңіз де ұстанған ережені басшылыққа алуға тура келеді. Есептегендегі шыққан сан, Сіздің айлық табысыңыз. Егер байығыңыз келсе, бұл ақша қандай аз болса да, бұдан бір тиын да артық жұмсауға тиіс емессіз. Бұл Сізге ұнай ма, ұнамай ма, онда біздің шаруамыз жоқ: егер шын ниетіңізбен молшылыққа шомылып, дәулетті адам болып, бақытты өмір сүремін десеңіз – осыған көнуіңіз шарт.





Сіздің таңдауыңыз


	Баяндайтын: Экономикалық география ғылымдарының докторы, доцент, кәсіпкер – Қастер Сарқытқанұлы



	Егер де сіз 40-50 жасқа толғанда қаржы тәуелсіздігене қолыңыз жетпесе, онда сәтсіз елде тұрғаныңызды және сәтсіз уақытта өмір сүріп жатқаныңызды білдірмейді. Бұл дегеніңіз – сіздің іс-әрекетіңіздің жоспарының дұрыс еместігінің көрсеткіші.

	Джим Рон



	Сізде енді алдыңғы тараулардағы ақпараттарға сүйене отырып таңдау жасауыңызға толық мүмкіншілігіңіз бар.

	1) Өзіңіздің өміріңді өзгертем деген шешім қабылдап, есеп құрылымының әдісін қолдана отырып ақша жинауыңызға болады.

	2) Немесе ешқандай өзгеріссіз бәрін бәз-баяғы қалпында қалдырыңыз.

	Осы екі жағдайда да Сізге әйтеуір бір шешім қабылдау керек. Басқа жол жоқ. Мүмкін біреулерге алғашқы ақшаның көлемі ойындағыдай емес, түкке тұрмайтындай болып көрінуі мүмкін. Бірақ, бұл жеміс ағаш өсіп шығатын зәулім ағаштың дәні ғой. Бір алмада қанша дән барын әркім де санай алады, бірақта осы дәндерден қанша алма пайда болатынын ешкім де айта алмайды ғой. Сондықтан, есептегенде шыққан сан – алғашқы дән.





	Күнделікті аз-аздан ақшаны жинай берсеңіз, Сіз жақсы өмір сүре аласыз. Алғашқыда мардымсыз көрінер. Ал жинамасаңыз №2 сандағы деңгейде көрсетілгендей өзгермей өмір сүресіз. Жинай бастасаңыз біртіндеп көтеріліп

	№3 сандағы деңгейге, біраз уақыттан соң №4 деңгейге жетесіз. Бұл жақсы көрсеткіш.

	Тіпті ақшаны аздап жинағанның өзінде жағдайдыңызды өзгерте аласыз. Бодо Шеффер Сингапурда оқу өткізгенде, сабақ біткеннен кейін біреу келіп:

	«Сіздің айтқаныңыз маған ұнайды, бірақта менде жинайтын ақша жоқ. Табысым өлмес күніме әзер жетеді», – деп қалтасынан шылымын алып шегеді. Бодо Шеффер оған қарап тұрып: «Сіз шылым шегесіз бе?!». «Онсыз қалай болады», – деп жауап қайтарады әлгі адам. Сол кезде Бодо Шеффер оның 18 жасынан қазіргі 60-қа келгендегі аралықта темекіге кеткен ақшасын жинап сақтағанда не болатынын есептеп береді. Күніне орташа 2 доллардан есептегенде нәтижесі 43 мың доллар болады. Бірақ әлгі адам: «Менің темекі тартқаным артық», – дейді. Бодо Шеффер осы жиналатын ақшаның жылдық қосылатын үстеме пайызын көрсетпегенін айтады. «Немене, бұған үстеме пайыз қосылып, ақша еселеніп арта ма?!», – дейді таңырқаған темекіші.

	Бода Шеффер түсіндіреді. Егер ақшаны банкіге дұрыс салса, жыл сайын үстеме пайыз қосылып көбейеді. Ең жоғарғы үстеме пайыз соңғы бес жылда қосылушы еді. Сіз қалай ойлайсыз, егер әлгі адам жылдық 14% өсіммен салғанда барлық ақшасы қанша болады? Ұсақ-түйегімен төрт жарым миллион доллар болар еді.

	Егер Сіз 8% өсіммен күніне 1 доллардан жинасаңыз, мөлшермен 30 жылда 1,8 – 2 миллион доллар ақшаға ие боласыз. Адамдар әдетте күніне бір доллардан артық ақшаны шашады. Сондықтан аз ғана салып жинаған ақшаңыздың өзі жағдайыңызды өзгертеді. Бізге бұлай болу мүмкін емес сияқты көрінеді. Біз банкіге бірден 1000 $ салғанды ұнатамыз. 100 немесе 500 доллар үшін банкіге барып қажеті не, осы ақшаны үйде де сақтай аламын ғой.

	Бірақта, аз ақшаның өзі жағдайды өзгертеді. Егер сенің көңіліңе қырық бес пайыз қонбаса, онда бұдан да көп табыс табасың, қырық бес пайызың да өседі. 500 доллардың 45% пайызы көп ақша емес, ал 5000 доллардың 45% пайызы қомақты қаржы. Егер осы қырық бес пайызыңнан артық ақша қалса, келешекке салған қаржыңды 15%, сонан соң 20%, 25%, 30%, 40%, 50% дейін өсіру керек. Бірақта, демалуға салған 10% қаржыға ешуақытта тиспеңіз, ақша есеп-шотта жатып өсе берсін.

	Мысал, 10 мың доллардың 10% бұл – қомақты қаржы. Сіздің бүгінгі тіршілігіңіз осы. Денсаулығыңызға жұмсаңыз, бірақта жаңа мүмкіншіліктеріңізге шашпаңыз. Асқақ өмір сүріңіз, себебі көп тапқан сайын: сіздің ортаңыз өзгеріп, басқа адамдар пайда болады. Сізге басқаша киінуге, басқаша жүріп-тұруға, жақсы жерлерге баруыңызға тура келеді. Әрине, шығыныңыз да көбейеді, бірақ осыған дайын болыңыз.

	Сондықтан, ақшаңыз көбейсе де 10% демалуға, көңіл көтеруге салған қаржыңыз жетеді. Біз бүгін өмір сүреміз, жақсы өмір сүріңіз, кей кездерде туған-туыстарыңызға қарайласыңыз. Бірақ та, 55% ақшаңызды үнемі жұмысыңызға (компания) салуды естен шығармай, тұрақты түрде салып отырыңыз. Аздп салғанда қанша болатынын өзіңіз есептеп көріңіз.





Егер қарызың бар болса не істеу қажет?


	Баяндайтын: Экономикалық география ғылымдарының докторы, доцент, кәсіпкер – Қастер Сарқытқанұлы



	Пейішке кірдім, оның есігінің үстінде жазылған нәрсені көрдім: Онда садақаға он сауап, қарызға он сегіз сауап деп көрсетіліпті. Сонда мен қасымдағы серігімнен сұрадым: Жебірейіл достарым, неген садақаға он сауап, қарызға он сегіз сауап берілген. Жебірейіл өз жауабында: «Садақа байдың да кедейдің де қолына түсе береді. Қарыз беру болса тек мұқтаж адамның ғана қолына түседі» деді.

	Пайғамбарымыз Мұхаммед (с.ғ.с.)



	Егер Сізде қарыздар бар болса, онда басқа тұрғыдан қарап алдыңғы сызбаны өзгерту керек. Дұрысы былай істеу қажет. Ай сайын 10% ақшаны келешекке, 20% ақшаны қарызды қайтаруға жинаңыз. Қалған ақшаны тәп алдыңғы әдіспен екі есеп-шотқа 45% және 55% бөлеміз. Егер қарызың болса, ойын-сауық не теңің? Байқадыңыз ба, белшесінен қарызға батып жүрген адамдардың өздері бір жерге барып демалуды жоспарлайды. Адамдарда ерекше әдет бар. Қарызға батып тұрса да, көңілін көтеріп сергігісі келеді. Мынандай ереже бар – еш уақытта қарызы бар адамнан дүние-мүлік және бідеме сатып алмаңыз. Бұл киелі кітаптардың бәрінде де жазылған.

	Сіздің қарыз жайлы басты ұстанатын бағытыңыз былай болуы керек. Егер туысыңыздан қарыз алсаңыз, былайша пайымдайсыз: тезірек құтылсам жақсы болар еді. Осыдан құтылу үшін жанталасасыз. Айлық табыс ала салысымен бірден қарызыңыздан құтыласыз. Бірақта, Сізге келесі айға дейін өмір сүру үшін басқа біреуден қарыз алуға мәжбүр боласыз ғой. Қандай айырмашылық бар?! Сондықтан да, тек 20% қана қарызға деп жинаңыз. Егер олар наразылық білдірсе айтыңыз: «Бөлшектеп алғың келмесе, қарызыңды толық жиғанымша күте тұр». Қандай қарызға болмасын белшеңнен батып тұрсаң да, тапқан табысыңның он пайызын келешегіңіе сал. Бұл Өзіңізге қорғаныс әрі сенімділік береді. Есіңізде болсын, осы ережеден сәл аутқысаңыз болды, жағдай өзгеріп сала береді.

	Осы ережемен жүріп әдеттенсеңіз, онда ойлау жүйеңіз бен тәртібіңіз өзгереді. Мысалы, қарызыңыздан құтылған кезде, автоматты түрде санаңызға сіңген ереже жұмыс істей бастайды. Сіз келешегіңізге 10% немесе 30% ақша сала бастайсыз. Осы сәттен бастап Сіздің жинақ қорыңыз үш есе жылдамдықпен өсе бастайды. Кей кездерде қарыздың да жақсы жағы бар. Өз уақытында осы тәжірибе өзіңізге керек болып тұрған, Сіз осыдан дұрыс қортынды шығардыңыз.

	Сізге өзіңіздің есеп құрылымыңызда жүйенің негізін құруыңыз шарт. Сізде қанша ақша бары маңызды емес, ең маңыздысы – жүйе. Егер Сіз – менде әзірше ақша аз, біраз көбейсін, сол кезде бәрін жүйе бойынша жасаймын деп Өзіңізге сенбейсіз. Өз болашағына сенбейтін, өмірде жолы болмай, жолдары жабылып қалған адам ғана осылай айтады. Өз болашағыңызға сенбесеңіз – өмір сүрудің қажеті не?

	Егер тұрмысымды түзей алмаймын десеңіз, онда Сізге оқып қажеті не? Егер өзіңіздің еліңізге, президентіңізге, әйеліңізге (күйеуіңізге) сенбесеңіз, олармен бақытты бола алмаймын десеңіз, онда бұл не өмір – өзіңді-өзің неге алдайсың? Егер ертең байимын деп үміттенбесеңіз, онда ақшаны не үшін жинап жүрсіз?

	Көптеген адамдар айтады: біз ақшаны қиналып-қысылатын күнге сақтап жүрміз. Бізді үйреткенде – ақшаны қысылған сәтте ғана қолдан, сол үшін жина деп үйретті. Біздің санамызға: ақша қысылған сәтте көмектеседі деген түсінік сіңіп қалған. Бұл олай емес. Біз болашаққа сенуіміз керек. Сондықтан, ақшаны жинай отыра, өзіміз армандаған, ойлаған өмір сүру салтымызды құрамыз.

	Ерте ме, кеш пе кім болмасын осыған кіріседі, осыны істейді. Мысалы, құста екі қанат бар, адам да сол сияқты екі қанатпен ұшуы шарт: біреуі – рухани, біреуі – байлық. Екеуі тең болған жағдайда Сіз самғап ұшасыз, себебі Сіз еркіндікте, кеңістікте қалқып ұшып жүргеніңізді сезесіз немесе өмір Сізді тұқыртып, қорқытып ұшпақ түгіл, жорғалауға зар қылады.



	Сіздің қойын кітапшаңызға



	Өзіңізге емес – басқалардың өз өмірлерін қысқа өткізуіне жетекшілік құқын беріңіз. Өзіңізге емес – басқалардың ұсақ-түйекке бола дауласуына құқық беріңіз. Өзіңізге емес – басқалардың жоқтан өзгені уайымдауына құқық беріңіз. Өзіңізге емес – басқалардың өздерінің болашақтарын біреудің қолына беру құқығын беріңіз.

	Джим Рон



	Ақшаны басқаруды үйренгеннен кейін, Сізге ақшаның өзі келетін болады. Ақша онымен қалай жұмыс істеуді білетіндерге ғана келеді.

	Ешуақытта да сұраныстарға бейімделмеңіз, жинақталыңыз. Индияның бір ғұламасы айтыпты: «Бұл әлемнің құмарлығы теңіздің ащы суына ұқсас: ішкен сайын шөлдей түсесің».

	Жетістікке жеткен адамдар жоспарлаған ақшасын алдымен жинайды, сонан соң қалғанын жұмасайды. Бірінші өздерін жарылқайды.

	Кіріс сіздің деңгейіңіздің дамуын өсірмейді, керісінше деңгейіңіздің рухани дамуы кірісіңізді көбейтеді.

	Егер Сіз 8% өсіммен күніне 1 доллардан жинасаңыз, мөлшермен 30 жылда 1,8 – 2 миллион доллар ақшаға ие боласыз. Сондықтан аз ғана салып жинаған ақшаңыздың өзі жағдайыңызды өзгертеді.

	Қандай қарызға болмасын белшеңнен батып тұрсаң да, тапқан табысыңның он пайызын келешегіңіе сал. Бұл Өзіңізге қорғаныс әрі сенімділік береді.

	Ақшаны жинай отыра, өзіміз армандаған, ойлаған өмір сүру салтымызды құрамыз.

	Сізге өзіңіздің есеп құрылымыңызда жүйенің негізін құруыңыз шарт. Сізде қанша ақша бары маңызды емес, ең маңыздысы – жүйе. Уақыт өте келе санамыз тәртіпке үйреніп, жүйе өз бетінше жұмыс істей бастайды.





YII БӨЛІМ. АҚШАНЫ ҚАЛАЙ ҚҰЮҒА (ИНВЕСТИЦИЯ) БОЛАДЫ?


	Баяндайтын: Экономикалық география ғылымдарының докторы, доцент, кәсіпкер – Қастер Сарқытқанұлы



	Тыңдасаңыз – Сіз көп ұзамай ұмытасыз, көрсеңіз Сіздің есіңізде қалады, істесеңіз – Сіз түсінетін боласыз.

	Конфуций



	1. Қаржы қорғанысы

	2. Қаржы қауіпсіздігі

	3. Қаржы тәуелсіздігі



	Сіздердің көпшілігіңізді қызықтыратын, ақшаны қайда және қалай құйсам екен деген сұрақ. Сіз ақшаны басқаруды үйренгеннен кейін, ақшаның өзі Сізге көп мөлшерде келе бастайды. Тәп осы сәтте қаржыны құю туралы біліміңіз қажет болады. Себебі, адамдардың басым бөлігі артық ақшаларын қайда саларын, құярын, оның нақтылы мүмкіншіліктерін білмей дал ұрады да, мақсатсыз бет алды ұсақ-түйекке шашады. Кейін барып ойланады, ақшаны белгілі мақсатқа жұмсап кіріс алуға болушы еді. Бірақ кеш, өйткені бар ақшасын жұмсап қойды.

	Келіңіз, алтын жұмыртқа табатын тауық туралы мысалды есімізге түсірейік. Бір шаруаның тауығы алтын жұмыртқа таба бастайды. Көзіне сенбей, қолына ұстап көреді. Шыныменен алтын екен. Ол зергерге барып көрсетеді, зергер сатып алады. Екінші күні де тауығы алтын жұмыртқа табады. Күндердің-күнінде шаруаның шыдамы таусылып, алтын жұмыртқа қалай пайда болатынын көргісі келіп, тауыған бауыздап ішін жарып қараса, тағы бір алтын жұмыртқа бар екен.

	Сіз үшін алтын жұмыртқа – салған ақшаңыздың өсімі. Бізге алтын жұмыртқа табатын тауықты өзіміз жасауымыз керек. Сізде аздап ақша қорлана бастағанда, алтын жұмыртқа табатын тауықты өсіруге мүмкіншілік туады да, жаңа киім-кешек, темір тұлпар, қажетсіз заттар т.б. сатып аламыз. Демалатын жер үйіміздің іргесіне тиіп тұрса да, шетелдерге барғымыз келеді. Шашасынан жел есетін темір тұлпар, еңселі үй, көбірек алтын сылдырмақтарға ие болсақ – бізде бай адамның қатарына қосылушы едік деген пікір қалыптасқан. Жоқ! Бұл олай емес. Қымбат көліктер мініп, асыл киімдер киіп, алтын сылдырмақтар тағып жүрген көптеген адамдардың, банкідегі есеп-шоттарында соқыр тиындары жоқ. Себебі, ақшасын бет алды шаша берген. «Айдағаны бес ешкі, ысқырығы жер жарады» – ның кебі.

	Көптеген адамдар жақсы табыс тауып, табысы тақырланғанша, уақытша байиды. Ақшаны сақтап, онан әрман көбейткеннен де, ақшаны табу әрқашанда жеңіл. Сіз топас бір бай адамды көрдіңіз бе?! Жоқ. Екінші курстың студенті үнемі профессордан көп түсінемін деп ойлайды. Сержант өзін майордан ақылды санайды. Кейбір кезде далада тұрған сержанттан да, генералмен тез тіл табысасың. Үнемі осылай, неліктен? Себебі, ұсақ адам әрқашанда өзінің кісілігін баса көрсеткісі келеді.

	Сондықтан да, бізге алтын жұмыртқа табатын тауықты жасау – қажеттілік. Есептеп көріңіз, айына шектен шықпай қалыпты өмір сүруіңіз үшін қанша мөлшерде ақша қажет. Кірісіңіз құйылып жатса да, осы есептеген қаржының мөлшерінде өмір сүріңіз.

	Ең жақсы ақша құю – бұл өзіңе құю. Бұл өзіңнің балаңды оқытқаннан да артық. Кейбір ата-аналар неге баласынан түңіліп кетеді? Себебі, өздері тоя тамақ ішпей, жарытып киім кимей, баласы оқып адам болсын деді.

	Бала ержеткеннен кейін: «Сендер маған ерекше не жақсылық істедіңдер?! Елдің бәрі балаларын оқытып жатыр». Ата-анасының жанкештілігін, мүсәпір қалпын – баласы жай ғана қалып деп бағалады. Бұндай сөзден кейін ата-анасы қайтіп түңілмейді. Бұл әлемде өзіңе-өзің қаржы құйғанға – білім алып, рухани дамуға еш нәрсе жетпейді. Әлемде өкінішке қалдырмайтын басты екі нәрсе бар – Құдайға құлшылық ету және өзіңді силай білу.

	Бұны ешкім де тартып та, ұрлап та алмайды, әрқашан өзіңмен бірге. Өзім айына екі жүз долларға өмір сүретін адамдарды білемін. Өзіңіздің айына өмір сүретін ақшаңызды есептеп көріңіз. Өзіңіздің қаржы жоспарыңызды (алтын жұмыртқа табатын тауық) жасап байқаңыз. Сіздің бұрынғы жасаған барлық жоспарларыңыз талан-тараж болса, енді білетін боласыз, нағыз қаржы жоспары мен шашу жоспарының айырмашылықтарын.





1. Қаржы қорғанысы




	Кедей адамдар жұмсағандарынан қалғандарын сақтап қояды. Бай адамдар жинағандарынан қалған ақшаларын жұмсайды. Әңгіме сол белгілі бір ақша мөлшерінде болып отыр, тек философиясы – көзқарасы әр түрлі.

	Джим Рон



	Қазақстанда орташа отбасы мөлшермен 300 долларға өмір сүреді. (Қандай санды алсаңыз да еркіңіз). Осыны алтыға көбейтсек 1800 доллар болады. Алты саны айларды, ал 1800 доллар отбасының жарты жылдық өмір сүруіне қажетті қаржы. Бұның бәрі нені білдіреді? Егер осы ақша бар болса өзіңізді сенімді, байсалды сезінесіз. Сіз бірқалыпта болып, іштей үрейленбейсіз. Сіз білесіз – жұмыстан қысқарып, не ауырып қалсаңыз да, жанұяңыз жарты жыл қыңқ етпей өмір сүреді. Бүгін қалай, ертең солай болатынын. Осы аралықта Сіздің отбасыңыз қаржылай қорғалған.

	Кейбіреулерде бұл ақша баяғыдан бар. Егер сізде жоқ болса ше?! Онда ешқандай қыдыру, көңіл көтеру, бет ауызды бояйтын қымбат әрлендергіш бояу, арақ, сыра, шылым, такси дегендерді осы ақшаны жинап алмай ұмытыңыз. Тек ең қажетті тамақты ғана алыңыз.

	Енді осы ақшаны 12 айға көбейтсек 3600 доллар болады. Кімде осы ақша бар – жақсы. Қалғандарына алдыңғы өзіңді шектеу ережелерін ұстану шарт. Себебі, жарты жылдық қорыңыз жеткіліксіз, одан да өзіңді қамсыздандырып бір жылға қор жинап ал. Осы аралықта өзіңді қолға алып, басқа жұмыс тауып өзгеруіңе әбдән болады. Бұл дегеніміз – қаржы қорғанысы.

	Автокөлік пен мүлкіңізді сақтандыруды алайық. Есеп-статистиканың дерегі бойынша сақтандырылған көлікпен ештеңе болмайды. Апат – сақтандырылмаған көліктің тоқсан пайызымен болады. Неге екенін білесіз бе? Себебі, Сіз сақтандырылған мезеттен бастап, ішкі жан-дүниенің сенімділігін аласыз. Ал, дүние-мүлкіңізді сақтандырғанда, болашақтағы қорқыныштан құтылып, үрейге бой алдырмайсыз.

	Мысалы, біреу ақшаның құнсыздануы жайлы сыбыс естіп, ақша құнсызданады, барлық дүние қымбаттайды деген алып-қашпа сөзді естиді. Барлық жинаған ақшасына, болашақта қажеті болар-ау деп неше түрлі заттарды сатып алады. Үйіне апарып тығып қояды. Бір айланып үйіне қайтып келсе, ұрылар тып-типыл қылып тонап кетіпті. Әлгі адам қатты рухани соққы алады. Неге осы жағдай болды? Себебі, оның санасында кедейшіліктің қорқынышы ұялап жатты. Қорқыныш келеңсіз оқиғаларды өзіне тартып алды. Дүние-мүлкін қамсыздандырған адамның санасында қорқыныш, келешекке деген дүдәмал болмайды, бет алды үрейленбейді.

	Өзіңізде керекті қаржы қорланған кезде, басқа ақшаға қоспай жеке есеп– шотыңызға салып қойыңыз. Сол уақытта ақшаңыздың нақтылы қанша екенін білесіз. Әзірше, жоспарлаған өсіміңізді салып, шығыныңызды тежеңіз. Бұл өзіңіздің жанұяңыздың қаржы қорғанысы үшін қажет. Кенеттен кәсібіңіз жүрмей, қиыншылыққа тап болсаңыз да, Өзіңізге сенімді боласыз. Бұндай жағдайда есеп-шотыңыздағы салған ақшаңызды шетінен кеміріп жей бересіз.

	Бұл ақшаның Сіздің кәсіпкерлігіңізге үш қайнаса сорпасы қосылмайтынын біліңіз. Бұл тек отбасыңыздың ғана қаржысы. Қолыңызда нақтылы ақша болуы шарт. Бұған қандай жағдай болмасын тиспеңіз. Егер де жеке есеп-шотыңыздағы ақшаны жұмсап қойсаңыз, іле-шала қайта толтырыңыз.

	Ақшаның бір қасиеті бар. Киелі кітаптарда: кімге береді, сонікі көбейеді, кімге берілмеген болса, оныкі азая береді деп жазылған. Бұл заңдылық әрқашанда жұмыс істеп жатады. Қомақты қаржы қорланғанда, кірісіңіздің көбейіп жатқанына Өзіңіз таң қалатын боласыз. Жаңа ұсыныстар түсіп, жаңа мүмкіншіліктер ашылады. Кіріс көбейе береді. Бұл өмірдің заңы. Кімге беріледі, сонікі көбейеді, кімге берілмеген болса, оныкі азаяды.



	Қаржыны қалай құю керек

	• Қаржы қорғанысы



	300$ х 6 = 1800$ отбасының алты айлық шығыны.

	300$ – отбасының бір айлық шығыны.

	300$ х 12 = 3600$ отбасының жылдық шығыны.





2. Қаржы қауіпсіздігі




	Бұрын айтатынмын: «Көптеген заттар тым қымбат». Менің ұстазым:

	«Мәселе заттың қымбаттығында емес. Мәселе сенің сатып алуға шамаң келмейтігінде» – деді. Сол кезде мәселенің бәрі өзімде екенін түсіндім.

	Джим Рон



	Енді 300 долларды 150-ге көбейтеміз. Бұл формуланы Бодо Шеффер ойлап тапқан. Математикадағы Пифагордың формуласы есіңізде шығар? Бұл формула еш уақытта, ешқашанда өзгермейді. Сол сияқты Бодо Шеффер де қаржы қауіпсіздігінің нақтылы есебін шығарған. Қаржы тәуелсіздігіне ие болып, қаржы қорғанысын қамтамасыз ету үшін, сізге біртіндеп 45 000 доллар жинау қажет. Осы мөлшердегі ақшамен ғана Сіз өз отбасыңыздың қаржы қауіпсіздігін қамтамасыз ете аласыз.

	Осы ақшаны қандай банкке болмасын 8% жылдық өсіммен салсаңыз, жылына 36000 доллар аласыз. Егер осы ақшаны 12 айға бөлсеңіз, онда айына 300 доллар төлемақы алып отырасыз.

	Бұл дегеніңіз 45 000$ жинасаңыз, Сіз – қаржы қауіпсіздігіндегі адамсыз. Тіпті өміріңнің соңына дейін жұмыс істемесеңіз де, банкіден әр ай сайын үстеме пайыз ақшаңызды алып қалыпты өмір сүресіз! Мынаған көңіл аударыңыз, сіз алдымен қаржы қорғанысын құрып 3600 доллар жинадыңыз. Сонан кейін ғана барып келесі екі-үш жылдың аралығында 45 000 долларды жинай бастадыңыз. Есеп-шотыңыздағы осы ақшаның арқасында Сіз қаржы қауіпсіздігіне ие болдыңыз. Себебі, жұмыс істемей-ақ, ай сайын банкіден 300 доллар алып, қыңқ етпей өлгенше өмір сүре бересіз.

	Енді мына сұраққа жауап беріп байқаңыз – егер осы ережені бұдан бес жыл бұрын білгенде, осы ережені қолданып қаржылай қорғанған болар ма едіңіз? Иә, әлде жоқ па?

	Көпшілік адамдар ойша болсын өзіне бай болуды рұхсат етпейді, байлар сияқты ойлана алмайды. Сондықтан біз сіздерге ақшаны табуды емес, ақшаны басқаруды үйретеміз. Тұқым сеппес бұрын алдымен жерді баптап алу қажет. Тұқымда тақыр жерге сепсең өмірі шықпайды ғой.

	Жаратушы табанды, ойлай алатын, іскер адамдарды ұнатады. Олар үшін ғажайып жасайды. Жаратушы мүсәпір, ынжық, өзіне сенбейтін адамдарды ұнатпайды. Қатты жел әлсіз өсімдіктерді тез сындырады. Тоқтап қалған барлық нәрсе жетілмейді, өсуін, көбеюін тоқтатады, қозғалмай өмір сүруін доғарады. Шөптер, гүлдер, тіпті арықтағы су да қозғалмаса өледі, батпаққа айланады. Сол сияқты Жаратушы өзіңіз бірдеңе істей бастасаңыз, Сізді ұната бастайды.

	Сіздің іс-әрекетіңіз тіпті бір адамның болмасын әл-аухатын жақсартып табысқа әкелсе, тағдырдың өзі Сізге жәрдем бере бастайды. Бай адамдардан сұраңызшы, ненің арқасында байлыққа қолы жетті деп. Олардың көпшілігі былай дейді: «Шынымды айтсам, өзім де түсіндіре алмаймын. Тек жұмыс істей бастап едім, бәрі де рет-ретімен қалыптасып кетті».

	Жасым келіп қалды, бастапқы салатын қаржым жоқ, жанұямның жағдайы жоқ, салық көп, заң бөгет болады деген жылаңқы сөздерді айтпаңыз. Өзіңнің іс-әрекетке кіріспегеніңізге ақталу іздемеңіз. Өзіңді ақтап алғаныңмен, Сіздің өміріңіз өзгеріссіз қалыпта қалады. Одан да шешім қабылдап, Өзіңіздің асқақ арманыңызға қарай жылжый бастаған жақсы ғой. Осыған өзіңізді түбегейлікті иландырыңыз да, іске кірісіңіз.

	Егер Сіз қаржы қауіпсіздігіне қолыңыз жетсе, онда жинаған негізгі ақшаңыздың үстеме өсіміне өмір сүрсіз. Бұл мүлдем жұмыс істемей жатып ал деген түсінік емес. Енді көтеріле алатын келесі деңгей бар.



	Ақшаны қалай құюға болады

	• Қаржы қауіпсіздігі





3. Қаржы еркіндігі




	Табыс – сиқыр да , тылсым да емес. Табыс – өзіңнің түбегейлі біліміңді біртіндеп қолданудың нәтижесі.

	Джим Рон



	Қалай ойлайсыз, жақсы өмір сүруіңіз үшін Сізге қанша ақша қажет? Қалаған нәрсеңізді сатып алу, кей кезде кафе, ресторанға, Шетелде демалу үшін. Айына 3 000 доллар қажет деп мөлшерлейік. Бұл сізге көп ақша ма? Сіз осы ақша өзіңізде бардай илануыңыз және осы өмірге лайықпын деген берік сеніміңіз болу шарт. Өз мүмкіншілігіңізге күмәнданбауыңыз керек. Сізге былай айтуыңызға да болады – мен өзімді қалай ұстаймын, солай боламын. Бірақ біз айтамыз: «Егер өзіңізге сенсеңіз ғана, Сіз солай бола аласыз. Осы сезімге бөленіңіз».

	Енді 3 000 долларды 150-ге көбейтеміз нәтижесі 450 000 доллар болады. Бұл ақшаны 8...10 жылдың аралығында жинауыңыз қажет. Сеніңіз, бұл көп ақша емес. Жақсы пәтеріңіз немесе мұраға қалған еңселі үйіңіз болса онда Сіз байсыз. Мысалы, өткен ғасырдың 90-шы жылдары жылжымайтын мүлік 5-7 мың доллар болатын. Көлігіңізді сатып үй алуға болатын. Қазір қалада екі-үш үйіңіз болса, Сіз нағыз миллионер болып есептелесіз.

	Қазір өмір жақсара бастады, мол табыс табудың мүмкіншіліктері туындап, кімнің болмасын баюына барлық жағдай бар. Сондықтан, күрделі қиын жағдайға, салықтың жоғарлауына, әлемдік дағдарысқа шағымдануға болмайды. Есіңізде болсын – барлығы Өзіңізге байланысты.

	Сіз қажетті қаржыны жинап алғаныңызда, қаржы еркіндігіне ие боласыз. Банкіге осы ақшаңызды 8% өсіммен салғанда, Сіздің кірісіңіз жылына 36 мың доллар болады. Осыны 12 айға бөлсеңіз айлық таза кірісіңіз 3 мың доллар болғанда, Сіз болашағыңыздан үрейленбейсіз. Сіз ақша үшін емес, ақша Сіз үшін жұмыс істейтін болады. Көптеген адамдар осыны жасайды.

	Сізге неліктен ауқатты, табысты адамдардың қоғамына қосылмасқа? Бұл Сіздің де қолыңыздан келеді. Сіз өзіңізді басқа бай адам ретінде сезініп былай дейсіз: «Иә, мен баймын, байсалдымын, өз еркім өзімде, мен қазір ақша туралы ойламаймын, маған қазір жеңіл». Сіз бұл қалыпқа 8...10 жылда жетуіңізге болады. Сіздің жүрегіңіз, Сіздің санаңыз бір бағытқа қарай жылжып, Өзіңізді жақсы көретін жақындарыңыз, Өзіңіз үшін күресуге дайын болсаңыз, бұл ақиқатқа айланады. Осы іс жүзіне асқанда – Сіз салмақты сенімділікті және ішкі жан дүниеңіздің қанағаттануын сезесіз.

	Сіздің бірдемеге қол жеткізгіңіз келеді, өкінішке орай бәрі Сізге бөгет жасайды, себебі осындай қағида қалыптасқан. Себеп, баяғыда естіген жаман сыбыс-ақпарат болуы мүмкін. Немесе біреудің келеңсіз тәжірибесі. Адамдар Сізді алған бетіңізден тайдыру үшін неше түрлі жағымсыз әңгімелер, түсіндірмелер айтады, бұлай болуы мүмкін емес дейді. Өзіңізді қолыңызға алыңыз, өзіңізге ғана сеніңіз, елдің үгітін, алып-қашпа сөзін тыңдамаңыз. Біреу үшін біреу өмір сүрмейді.



	Қалай ақшаны құюға болады (как инвестировать)





	Сіздің қойын кітапшаңызға



	Сізге сағатқа төлемейді, осы аралықта құрған құндылығыңызға төлейді.

	Джим Рон



	Бізге алтын жұмыртқа табатын тауықты өзіміз жасауымыз керек.

	Сіз үшін алтын жұмыртқа – салған ақшаңыздың өсімі.

	Өзіңіздің отбасыңыздың қаржы қорғанысын қамтамасыз ету, жыл бойы қалыпты өмір сүру үшін қажетті ақша қорын жинаңыз. Мысалы, 300 долларды 12 айға көбейтсеңіз 3600 доллар болады. Осы ақша жиналмайынша көңіл көтеруді, қыдырысты және қажетсіз шығынды ұмытып, тек қана ең қажетті нәрселерге ғана ақша жұмсаңыз.

	Қаржы тәуелсіздігіне ие болып, қаржы қорғанысын қамтамасыз ету үшін, сізге біртіндеп 45 000 доллар жинау қажет. Осы мөлшердегі ақшамен ғана Сіз өз отбасыңыздың қаржы қауіпсіздігін қамтамасыз ете аласыз. Осы ақшаны қандай банкке болмасын 8% жылдық өсіммен салсаңыз, жылына 3600 доллар аласыз. Осы ақшаны 12 айға бөлсеңіз, онда айына 300 доллар төлемақы алып отырасыз.

	Қаржы еркіндігін қамтамасыз ету үшін, 450 000 доллар жинаңыз. Банкіге осы ақшаңызды 8% өсіммен салғанда, Сіздің кірісіңіз жылына 36 000 доллар болады. Осыны 12 айға бөлсеңіз айлық таза кірісіңіз 3 000 доллар, Сіз болашағыңыздан үрейленбейсіз. Сіз ақша үшін емес, ақша Сіз үшін жұмыс істейді.

	Істі бастасаң бүкіл Ғарыш Сізге көмектеседі. Сеніңіз, ақиқаты осылай. Себебі, Жаратушы табанды, ойлай алатын, табыскер-іскер адамдарды ұнатады. Олар үшін ғажайып жасайды. Жаратушы: мүсәпір, ынжық, жылаңқы, өзіне сенбейтін адамдарды ұнатпайды.





YIII БӨЛІМ. БАСҚАША ОЙЛА, СОНДА ӨМІРІҢДІ ӨЗГЕРТЕСІҢ


	Баяндайтын: кәсіпкер психолог – Майра Сәрсенбайқызы Бекбосынова



	Өмірде құны ескірмес,

	Бағасы құнды асыл сөз.

	Сүйінбай Аронұлы



	– Майра Сәрсенбайқызы, адамның басты ойы не?

	– Өз өмірін жақсы жаққа қарай өзгерткісі келмейтін адам кем де, кем шығар. Бірақ, бұл әркімнің қолынан келе бермейді, ол үшін – адам өзінің ойлау жүйесін түбегейлі өзгертуі қажет. Бұл оңай емес. Мен сіздерге осы тығырықтан шығатын жолды ұсынғым келеді.

	Көз алдыңызға тамаша, жайлы жерде орналасқан құрылыс алаңын елестетіңіз, сіз осы алаңға көңіліңіз қалаған құрылысты сала аласыз, бірақ алдымен алаңды тазалау керек қой.

	Алғашқы бейне. Көз алдыңызға келтіріңіз, Сіз әдемі еңселі үй салып, өзіңіздің керемет келешегіңізді, ертегіге бергісіз өміріңізді құра аласыз. Бұны іс-жүзіне асыру үшін, өзіңізге бөгет жасап жүрген – қордаланып, жиналып қалған талай қоқыстардан арылуыңыз қажет. Келесі бейне. Өзіңіздің өміріңіздің кезеңдерін толықтай майлы бояумен бояп, суретке сала алатын таза кенепті көз алдымызға елестетейік.

	Сіз болашақтағы өз өміріңіздің бағыты-сценариын жаза аласыз. Егер көңіліңіз толмаса, өшіріп тастап қайта жазуыңызға болады. Бұл адамның бойындағы керемет әдістерінің бірі – өмірде не ұнамайтыны маңызды емес, маңыздысы – қайта өшіріп, басқаша жаза алуыңызда. Кино түсіргенде бір көріністі әр қырынан бірнеше қабат қайталап түсіреді. Кейбір кезде бейнетаспаны алдымен сыншыларға көрсетеді, олар біраз жерін түкке тұрмайды деп жамандайды. Сол кезде бейнетаспаның сыналған жерлерін кесіп алып, қайтадан құрап, жамап-жасқап басқаша қылып өзгертеді. Сізге де тәп осылай істеуге болады. Сіздің фильміңіз қазір өндірісте әр минутта, әр сағатта көрсетіліп, тоқтаусыз жүріп жатыр. Бірақта, сіз кез келген сәтте: «Маған мына арасы ұнамай тұр, меніңше бұл жерін кесіп алып, басқаша жасағаным жөн болар», – деген қортындыға келуіңіз мүмкін.

	Сіз өзіңіздің ойлау жүйеңізді, өміріңізді тәп осылай өзгерте аласыз.





Ойлау тұрмысыңызды анықтайды


	Баяндайтын: кәсіпкер психолог – Майра Сәрсенбайқызы Бекбосынова



	Жәй ғана құлшынып қоюың жеткіліксіз. Егер де ақымақ болуға құлшынсаң, онда аузынан көбігі аққан жындысүрейдің өзі болып шыға келесің.

	Джим Рон



	– Майра Сәрсенбайқызы, біздің өміріміздің өзіндік себебі бар ма?

	– Өзіміздің шешуші шартымыздан бастайық: сіз өз уақытыңыздың басым бөлігінде не туралы ойлайсыз, сол боласыз. Біздің өміріміздің барлығының да өзіндік себебі бар. Бұл Ғарыштың басты заңы. Ең мықтысы – сіздің ойыңыз. Сіз – не ойлайсыз, солсыз. Сіздің ойыңыз – бәрін бақылайды, бәрін іс-жүзіне асырады.

	Шетелдің бір университеті жүздеген мың пенделерден – уақытының басым бөлігінде не жайлы ойлайтындарын сұрапты. Жауаптарын бірнеше топқа бөліп жіктепті. Сонан соң, осылардың ішінде жетістікке жеткен 10% адамдардың жауаптарын талдаса, бұл адамдар үнемі жетістікке қалай жетуді және оған баратын жолдарды ойлап жүреді екен.

	Бұл электр шамының көп фазалық қосқыш тетігі сияқты. Егер қосқыштың тетігін «жарық» дегенге қоссаңыз бүкіл бөлмеңізді жарқыратады, төменіне қоссаңыз ала көлеңке болады. Сіздің миыңыздың ішіндегі ойыңызда осындай қосқыш тетік бар. Ол барлық қуатымен қосылғанда: сіз қуаттысыз, шабыттысыз, жайдарысыз, ақылдысыз, қайырымдысыз, сіз – барлық жақсылықтың жиынтығысыз, әрқашанда осы қалыпта болғыңыз келеді. Сіздің ойыңыздағы қосқыштың тетігі төмен деңгейге қосылса: сіз ашулысыз, мазасызсыз, үрейлісіз, аурсыну мен сағынышты аңсаған дәрменсіз адамсыз. Сондықтан, сіздің мақсатыңыз – өзіңіздің қосқышыңыздың тетігінің үнемі қосылып тұруы, осыны іске асырудың ең тамаша әдісі: бұны нақтылы қалай іс– жүзіне асыруды – жатсаң да, тұрсаң да үнемі ойлап жүру. Барлық уақытта осы жайды ғана ойлаңыз. Нені қалайтыныңды, осы мақсатыңды іс-жүзіне асыру үшін қандай лайықты қимыл жасау керектігін әр минут сайын ойлай берсеңіз: сіздің қосқышыңыздың тетігі – автоматты түрде жоғары деңгейдегі қуатқа қосылады.

	– Майра Сәрсенбайқызы, алмастыру заңын қалай түсінеміз?

	– Табиғаттың ұлы заңдарының бірі – алмастыру заңы. Сіз бір уақытта, белгілі бір ойды ғана басыңызға ұстап тұра аласыз – жайлы не жайсыз. Жағымсыз ойды, жағымды ойға алмастыруыңыз керек. Бұл дегеніңіз: өзіңізден келеңсіз ой, жаман қылық байқасаңыз бірден басқа арнаның не деңгейдің жарығына қосылыңыз. Бұл жарықты өзіңізге ұнайтын, өзіңізді бақытты қылатын нәрсеге бағыттау керек.

	Егер өміріңізді жақсы жаққа қарай өзгертіп, жетістікке жетемін десеңіз, сізге мына ақиқатты білуіңіз шарт – өмірде бізді етегімізден тартып, алдыға жібермей тұрған сыртқы әсер емес. Сыртқы жағдайлар бізге ешқандай да әсер ете алмайды. Әрине, сіз айналаңыздағы өзіңіз көріп тұрған нәрселердің бәріне көңіл аударасыз. Көріп тұрғандарыңыздың өз беттерінше сіз үшін – ешқандай да, мағынасы мен мәні жоқ. Іштей, осының мен үшін мағынасы бар-ау деп көңіл аударсаңыз, осы зат белгілі мөлшерде ғана – мағына мен мәнге ие болады. Сіздің өміріңізде: өзіңізді мөлшерлі деңгейде бақытқа шомылдырған немесе зардапқа ұшыратқан белгілі бір адамның әсерінің болуы мүмкін. Бірақ, бұны білмейтін, оны танымайтын адамға оның еш қандай әсері жоқ қой. Осыны бар болмысыңмен түсінген сәтте, жоқтан өзгеге күмпитіп көңіл бөле беретініңді ұғасың: өзіңді кежегеңнен кейін тартып, алдыға жібермей тұрған – тек өзіңнің қорқынышың және ішкі жан-дүниеңдегі күмәнің.

	– Майра Сәрсенбайқызы, қорқынышты, сенімсіздігіңді жеңе білу деген не?

	– Ішкі жан-дүниеңдегі қорқыныш пен сенімсіздігіңді жеңе білу – үлкен жетістіктің басы. Тозақты көрген адам туралы мысал бар. Ібіліс бір адамға – жер бетінде әр пенде өздеріне кішкентай тозақ жасап алатын, адамдарды аздыратын әрі құртатын: бәңгіні (наркотик), арақты, қылмысты, ауруларды, жаман қылықтарды өзіне үйір қылғызытын құрал-саймандарын көрсетеді. Сонан соң: «Қазір мен саған өзімнің қолымдағы мақтанышым әрі қуанышым, ғажайып үлкен жетістігімді көрсетемін», – дейді. Мұражай сияқты ала-көлеңке бір бөлмеге алып кіреді. Бөлменің ортасында іші жарық, әйнекпен қоршалған жәшік, ішінде қанжар. Ібіліс айтады: «Бұл менің баға жатпес байлығым. Барлық қару-жарақ, құрал-сайманымдарды жиып пайдаланғаннан гөрі, осы қанжарыммен ғана сансыз адамның өмірін бұздым».

	Пенде: «Бұл не? Кәдімгі қанжар ғой». Ібіліс: «Иә, бұл өзіне деген сенімсіздіктің қанжары. Егер мен осы қанжарды адамның санасына қадай алсам, онда оның қабілеті мен ойының арасына жік саламын. Егер мен адамдардың өздеріне деген сенімсіздіктерін туындатсам – онда оларды өмір бойы тозақта өмір сүруге мәжбүр ете аламын».

	Шындығында бұл тәлім алатын оқиға. Себебі, өзімізге деген сенімсіздік, күмән бізді қимылдатпай тастайды. Негізінде адам баласы ерекше қабілетпен, қасиетпен жаратылған. Талантында шек жоқ.

	Психологтардың дәйегі бойынша, қарапайым адам өзінің ақыл-ойының мүмкіншілігінің 2% ғана қолданады екен. Біздің миымызда 20 млрд жасауша (клетка) бар. Әр жасауша, мөлшермен басқа 20 мың жасаушамен байланысқан. Бұл дегеніңіз адам ойының әр қырының мүміншілігінің көптігі соншама – бір санының артында 8 парақ нолдердің тізбегі болады.

	Біздің миымыз бүкіл Ғарыштағы белгілі молекулалардың санынан да көп ойлар туындата алады. Сіз адам сенбестей ақылдысыз. Қазіргі қабілетіңіз бен мүкіншілігіңіздің айырмасы жер мен көктей.

	Біріншіден, өзіңізден сұраңыз. «Мен өзіме күмәнданамын ба? Мені қандай күман мен сенімсіздіктер жібермей тұр?». Бұл өзіңіздің ойлау жүйеңізді дұрыс бағытқа қарай өзгертудің негізгі бастауы.





Жақсы ойларды жетілдіре түсіңіз


	Баяндайтын: кәсіпкер психолог – Майра Сәрсенбайқызы Бекбосынова



	Өмір қажеттілігіңе емес, сіңірген еңбегіңе жауап береді. «Егер сізге бірдеме қажет болса, онда осыны алыңыз» емес, керісінше: «Сіз сіңірген еңбегіңізге қарай, керегіңді аласыз».

	Джим Рон



	– Майра Сәрсенбайқызы, өзімнің ойлау жүйемді қалай өзгертемін?

	– Көптеген адамдар: «Өзімнің ойлау жүйемді қалай өзгертемін? Өз ойымның бағдарламасының тізгінін қолыма қалай ала аламын?», – деп жиі сұрайды. Жауап мынандай: сіз асқақ армандай бастаңыз. Мен осы әдісті қолдаймын. Асқақ армандау арқылы болашақта бес-он жылдың аралығында миллион доллары бар, өмірі шаттық пен бақытқа толы жеке кәсіпкер болатыныңызға сеніңіз. Сіз өз ісіңіздің керемет майталман шебері әрі ынтымақты отбасы иесі екеніңізді санаңызға жазып қоясыз. Осылайша сиқырлы таяқшаны сермеп қалып болашақты елестетесіз, бес жылдан кейін өміріңіз барлық жағынан да кіршіксіз болатынын білесіз.

	Сонан кейін отыра қалып жазыңыз: «Егер менің өмірім бар жағынан кіршіксіз болса, онда былай болуы керек: еңсесі биік әдемі үй; бақытты жанұя; жақсы білім алған дені сау балалар; саяхат; банкідегі ақша; көздің жауын алатын жиһаздар; салауатты, мағыналы өмір салт; Осының бәрі іске асатындай, сізге ешқандай шектеу қойылмайтындай жазыңыз. Өміріңіз кіршіксіз болса не көп болар еді, не аздау болар еді? Осыны өзіңіздің жұбайыңызбен бірігіп істегенде сұраңыз: «Қымбаттым, егер біздің өміріміз бар жағынан кіршіксіз болса, бүгінгі тіршілігімізден қандай айырмашылығы болар еді?».

	Осыларды анықтап тізбектей бастағанда сіз өзіңіздің «кіршіксіз Меніңізді» де нығарлай түсесіз. Әлемде өз өмірлерінің болашағын айқын білетін ерлі-зайыптылардың татулық қарым-қатынастары өте берік болады. Армандары, мақсаттары айқын ерлі-зайыптар ұзақ мерзімдік мақсаттарына лезде жетеді.





Ойымыз фәни-заттық әлемде іс жүзіне асып, нақтылы затқа айланады


	Баяндайтын: кәсіпкер психолог – Майра Сәрсенбайқызы Бекбосынова



	Көру мен сезу – болу, ойланып-толғану – өмір сүру.

	Шекспир



	– Майра Сәрсенбайқызы, біздің ойымыз фәни-заттық әлемде іс жүзіне асып, нақтылы затқа қалай айланады?

	– Біздің ауруымыз, кедейшілігіміз – сезім әсерлеріміздің, ойлау жүйеміздің сыртқы көрінісі. Ой қуаттың кемелденген бір түрі, Ой талқандай да, қайта құра да алады.

	Біз мынаны әрқашан есте тұтуымыз қажет. Біздің ойымыз фәни-заттық әлемде іс жүзіне асып, нақтылы затқа айланады. Сондықтан басқаның емес, нақтылы өз ойыңыз кері кеткен келеңсіз болса, онда ауру тудырып, жоқшылықты тартады. Ал жеке басыңыздың шырғалаңдары – жүректегі Ғазиз жаныңызда (жүректегі Жаратушының өзі) талқандалу ағымының іске қосылғанының белгісі, хабаршысы.

	Өзіңізді қоршаған нәзік әлем ойыңызды қабыл еткен кезде, көздеген мақсатыңыз орындалмай қоймайды, себебі өзіңіздің ойыңыздан шашырап шыққан қуат нәзік әлеммен ақпарат алмасады. Не ойласаңыз сол болады деген ереженің іс жүзіне асқанын көзіңізбен көріп, көңіліңізге ұялатасыз. Басқаша болуы мүмкін емес...

	Адам санасы – сенген, көз алдына елестеткен мақсаттарының бәріне де ерінбей еңбектеніп, құмырсқа сияқты алған бетінен қайсарлықпен қайтпаса жетпей қоймайды. Өз жұмысыңызды жан-тәніңізбен беріліп істеңіз. Бүгінгі істейтін істі, еріншектеніп еш уақытта ертеңге қалдырмаңыз!





Адамның ой-өрісінің алапат күші


	Баяндайтын: кәсіпкер психолог – Майра Сәрсенбайқызы Бекбосынова



	Біз өмірге не берсек, одан тек соны ғана табамыз.

	Эмерсон



	– Майра Сәрсенбайқызы, кедейшілігіміздің себебі неде?

	– Кедейшілігіміздің себебі сыртымызда емес, ішкі жан-дүниемізде екенін түсінетін уақыт жетті. Басты себеп, біздің көзқарасымыздың өзі сау емес. Емделу үшін алдымен өмірге деген көзқарасымызды өзгертуіміз қажет.

	Әрбір пенде баласы Ғарыштың бір бөлшегі. Сондықтан, ол соның заңдылығымен өмір сүруі қажет. Егер ішкі жан-дүниеңде үйлесімділік болса, онда сыртыңда да үйлесімділік болады.

	Ғарыш әлемінің заңдылығын түсіндіру әрекеті, сонау ықылым заманнан бері келе жатыр. Әртүрлі дін ағымдарында хадистер, сүрелер, аяттар түрінде берілген. Бізден қажет ететіні, тек қана осыларды түсіну. Бұрынғы адамдар, қазіргілермен салыстырғанда анағұрлым діндар болған. Олар киелі кітаптардағы қағидаларды бұзбауға тырысқан.

	Қазіргі «өркенниетті» әлемде негізгі бағыт: фәни-заттық жалған әлемнің қызығы, ал рухани дамуға көңіл аз бөлінеді. Бұл адамзатқа, әлемге қандай қатер төндіреді? Ақырзаман. Осымен көріпкелдер бізді қорқытады. Ой адамнан туындап, біржақты қуатқа ие. Ойдың күші Ғаламат! Ғалымдардың есептеуі бойынша адам ойының қуаты, атом қуатына қарағанда шексіз. Адамдар өздерінде қандай алапат қуат күш қорының бұғып жатқанын сезбейді, білмейді. Осы қуат құртатын да, құрайтын да күшке ие!



	Қортынды:

	Егер сіз кедей әрі ауру болсаңыз, онда Ғазиз жаныңыздағы ойлау жүйеңіз, қылығыңыз, тәртібіңіз, ниетіңіз бүкіл Ғарыштық заңдылықтарға «томпақ» келтіріп тұр деген белгіні хабарлап жатыр. Осы кедейшіліктен құтылып, аурудан жазылу үшін: біріншіден, қанда ойлар, қай тәртіп, қандай қара ниет екенін анықтап алу қажет. Екіншіден, Ақиқаттың, Ғарыштың заңдылықтарын бар болмысыңмен білуің, түсінуің, қабылдауың шарт. Қандай аурудың, кедейшіліктің, қайыршылықтың болмасын түпкі себебі: адам өз өмірінің үш негізін түсінбеуден туындайды:

	А) Өз өміріңнің мақсатын, мән-мағынасын, не үшін жарық дүниеге келгенін түсінбеу.

	Ә) Ғарыштың заңдылығын түсінбеу, қадағалап сақтамау.

	Б) Ғазиз жанында – қара ниеттің, құртатын ойлардың, жексұрын қылықтардың, қауіпті сезімдердің болуы.





IХ БӨЛІМ. ӨЗІҢНІҢ КІМ ЕКЕНІҢДІ АНЫҚТАЙТЫН ЕМТИХАН


	(ұпай санымен)

	Баяндайтын: педагог психолог – Нәсима Әбілғазықызы Әубакірова



	Сіз үшін ешкім де ойланбайды. Сіз үшін ешкім де іс-әрекетке кіріспейді. Сіз үшін ешкім де табысқа жетпейді. Жетістікке жететін Сіз ғана! Осыған шаттаныңыз, қуаныңыз! Есіңізде болсын: Біз неге сенсек, соған қолымыз жететін болады.



	Ескерту: Ұпайыңыз неғұрлұм жоғары болса, жетілу деңгейіңіз де, өмірге бейімделу қабілетіңіз де соғұрлым жоғары.



	1 кесте. Бірінші емтихан





	2 кесте. Екінші емтихан





	3 кесте. Үшінші емтихан





	4 кесте. Төртінші емтихан





	5 кесте. Бесінші емтихан





Х БӨЛІМ. АРМАН – АДАМДЫ ТАБЫСҚА ЖЕТЕЛЕЙДІ


	Баяндайтын: кәсіпкер – Нәсима Әбілғазықызы Әубакірова





Арман мен мақсат




	Егер де сіз алдыңызға қойған мақсаттарды іске асыра бастасаңыз, мақсаттар сіз үшін жұмыс істей бастайды. Егер де ойлаған жоспарды іске асырсаң, онда осы жоспар сіз үшін жұмыс жасайды. Қандай да болмасын пайдалы әрекетті іс жүзіне асырмайық, аяқтап келгенде осылардың бәрі де сіз үшін қызмет атқарады.

	Джим Рон



	– Нәсима Әбілғазықызы, армандау дегенімізді қалай түсінесіз?

	– Армандау – айналаңды бағдарлау. Мақсат – өзіңіз қоршаған ортаға, белгілі тұлғаға, затқа, білімге, өмір сүру шарттарыңызбен қалай қарап, қалай сезінетініңізді анықтайды. Басқаша айтқанда – бағдарлау жол сапарға дайындалу. Бұл екі аралыққа немесе белгілі бір мақсатқа бет бұру, іске асыру, бару. Сіз осы кезде, табиғаттың заңына бағынып: денсаулық, қуаныш пен ақылдың байсалдылығына жетесіз.

	Армандай алудың өте зор маңызы бар. Мақсатыңызға жететініңізді білген кезде миыңыз толық тыныштықта болып, ішкі күшті шоғырландырады. Ойыңыз тұнық, мақсатыңыз айқын бола бастайды.

	Есіңізде болсын, алдыңызда нақтылы мақсат болған кезде, ескі керексіз зиян ойларды, жаңа жарқыраған ойлармен алмастырасыз. Әрбір пайдалы ойыңыз бен арманыңыз қабаттасып жүйке жүйесін күшке толтырып, осы лапылдаған іс-әрекет бүкіл денеңізге тарайды. Асқақ арман мен нақтылы мақсат арқылы жоқшылықтан құтыласыз, денсаулығыңызды қалпына келтіріп, мықты дене мен мөлдір ой құрасыз. Сіз жойқын мақсат құрғанда, таусылмайтын қуат көзі мен шабытты ақылға ие боласыз.

	Арман мен мақсат – ақыл мен тәннің тепе-теңдігін сақтайды. Бұл жаңа қуатты туындатып, білім кеңістігін кеңейтіп, ішкі мамыражайлық қалыпқа әкеледі. Сіз өмірдің ширығуына шыдайтын күшіңізді көбейтесіз. Сіз қандай болмасын шырғалаңдарды шешесіз.

	Армандауға әркімнің де қабілеті бар. Бұл үшін күнделікті қалыптан шығып қуат жиюдың қажеті жоқ. Ол үшін күнделікті бірнеше минутыңды бөліп, оқу-тоқусыз, дайындықсыз нәтижеге жету.

	Мақсатты нақтылап меңгергенде өміріңіз айқын, қадамыңыз нық болады. Мақсат арқылы ойлау мен іс-әрекетің үндесіп, ішкі бақытқа қолың жетіп, тәнің, жаның, рухың үйлесімділік тауып, керемет нәтижелерге жетесің. Бұл жүйке күшінің қорын құрады. Армандау табиғи өмір сүру қалыпқа келуімізді жетілдіреді, тездеп іске асырады. Мақсат қою барысында өзіңіздің күні бойғы істеріңізді шабытты түрде жоспарлап, кешкі армандау барысында – күні бойы істеген жұмыстарыңды талдап, оған баға беріп, одан арғы мақсаттарыңды жоспарлап қоясың. Өз іс-әрекетіңді талдау өте маңызды. Өзіңіз іштей сабырлы боласыз. Бұрынғы көңіліңді алаңдатып жүрген адамдар мен заттар мазалап жүйкеңе әсер етпейтін болады. Бұл шабытты іс-әрекетіңізге мол мөлшерде қуат береді.

	Мақсатыңыз орындалғаннан кейін жүйкеңіз жақсарады, басқа адамдар мен олардың ойлау жүйесі бұрынғыдай әсер етпейді. Мінез-құлқыңыз жайдарланады, жүйке соққысын әлсіретесіз, бұл мінезің түпкілікті өзгереді деген сөз емес, тұңғиыққа шомып сабырлы да, салиқалы боласыз. Мақсатың іске асқанда – ширығуыңды табиғи жолмен жоғалтып, ақылың өткірленіп, сезімің ұшқырланып, денсаулыққа жайлы тәндік дем аласыз. Барлық жүйелерің бірқалыпты жұмыс істеп, тепе-теңдік қалыпқа түседі. Сондықтан да, өзіңіз мақсатыңызды шыңдайтын бағдарламаларыңызға, жұмысыңызға, кәсібіңізге, жан ұяңыз жайлы армандау барысында –

	Жаратушымен, табиғатпен үндесіңіздер. Құдай мен табиғат – шыңға шығаратын байсалды өмір, таусылмас қуат береді.

	Еркіңізді нығайтатын даналық ілімінің екі құрамдас бөлігі:

	1. Армандаған не Табыс жүйесінің кітаптарын оқыған кезде ұлы істерді мақсат етесіз, еркіңізді шыңдайсыз, осы еркіңіз арманыңыз бен мақсатыңызды іс жүзіне асырады.

	2. Ұлы істердің біреуінен құлшыныс табыңыз, өзіңіздің кім екеніңізді емес, кім болғыңыз келетінін көріңіз.

	Осы мақсатыңызды шыңдайтын бағдарламамен өмір сүріңіз. Жаратушы мен табиғат тағайындаған істерді ғана істеңіз, осыларды ғана алыңыз. Егер де күніне екі қабат таңертең және кешке жатар кезде асқақ армандап, жақсы кітап оқысаңыз, не бейне, не үн таспа көріп, тыңдап ішкі күшіңізді нығайтсаңыз, сіз жеңбейтін кедергі болмайды.





Асқақ арман – бақытты заман


	Баяндайтын: кәсіпкер – Нәсима Әбілғазықызы Әубакірова



	Адам жетпіс бес пайызға өз қиялымен, тек жиырма бес пайызға ақиқатқа орай өмір сүреді; оның күші де, әлсіздігі де осында.

	Ремарк



	– Нәсима Әбілғазықызы, армандай алмаған адамның көңіл күйі қандай?

	– Армандауды білмейтін пенде өзінің сәтсіздіктерін білдірмеу үшін жиі ақталып түсіндіріп әлек болады. Осының белгісі дені сау, бақуатты адамдарды күндеу, сынап-мінеу. Арманы жоқ әлсіз адамды бағындыру оңай. Басқалар оның ойлау жүйесін игеріп алғандықтан, ол адамның «қуыршағына» айналып кетеді.

	Сізде асқақ арман бар болғанда ғана, барлық қиыншылықтарды жеңіп, тағдырдың қандай болмасын соққыларын қасқая тұрып қарсы алуға дайынсыз. Шындығында, сіз қандай болмасын шырғалаңдардан қиналмай шығасыз, себебі асқақ арманыңыз бен нақтылы мақсатыңыз қандай болмасын бөгеттерді жеңіп шығатынына кәміл сеніңіз!

	Әркімнің өмірі бірнеше себептердің ықпалында болады. Бұл себептердің бірі – бізді қоршаған орта, қай жерде, қандай үйде тұрамыз, қандай мектепте оқимыз, ата-аналарымыз, достарымыз кімдер – бұлардың әрқайсысы белгілі бір орны бар.

	Біз, сондай-ақ, өзіміздің өмірімізде өтіп жатқан оқиғалардың ықпалында боламыз. Біліміміздің деңгейі өміріміздің қалыптасуына әсерін тигізеді. Бірақ біздің өмірімізге ықпал ететін ең басты құдіретті күш – армандау.

	Арман – іске асырғымыз келген өмір. Армандарымызға мүмкіндік бергенімізде, мақсаттарымыздың жолдарындағы барлық кедергілерді жеңіп шығатын құдіретті күш-қуат иесіне айналамыз.

	Арманымыз нақтылы айқын болуы шарт. Бұлдыр болашақтың баурайтын күші де аз болмақ. Армандай алмасаңыз, ғұмырыңызды қорқынышпен өткізіп, өмірден арманның не екенін білмей өтесіз. Тек қана батыл арман ғана жалпы жауыңыздың бет пердесін ашып береді. Осы армандауды бастағанда өзіңіздің мінезіңізді терең зерттеңіз. Өзіңізбен адал болыңыз! Өзіңіздің жақсылыққа баратын жолыңыздың алғашқы қадамы – арманыңыздың деңгейін анықтау.

	Келешекке қатысты екі нұсқа бар: Келешекке үмітпен де, үреймен де қарауыңызға болады.

	– Нәсима Әбілғазықызы, қалай ойлайсыз, қанша адам келешекке үреймен қарайды?

	– Көбісі үреймен қарайды.

	– Өзіңіз ойға алған нәрсені басқа біреудің сіз үшін іске асыруын мақұлдайсыз ба?

	– Үнемі абыржи беретін адамдардың түрлерін көрген боларсыз: неге ол адамдар соншалықты қорқып қалған? Себебі өз болашақтарын жобалап– жоспарлауға олар уақыт таппаған. Көп жағдайда олар әлдекімнің мақұлдауын алуға тырысып тұрады. Өмір сүру барысында әлдебіреудің көзқарасына сүйеніп отырады. Сондықтан не істесе де жұрттардың қолдауын күтіп, жан-жақтарына алаңдап, тынышсыздық күй кешетіндеріне таң қалуға болмайды. Арманы жоқ адамдар кедейліктен де, қайыршылықтан да құтылудың жолын іздемей, бәріне де шыдайтын көнбіс болады. Армандай білмеген адамда – құлшыну, өзін-өзі бақылау, елестету, жігерленіп алға ұмтылу жетіспейді.

	Асқақ армандай алатын адам, келешекке сеніммен қарайды, белгілі мақсаты, құлшыныс сезімі туады. Бұл адамдар келешектерін көз алдына елестете алады. Келешек олардың қиялдарын баурап алып, зор құштарлық күшке, буырқанған қуатқа айналады.

	Арман деген не? Ол әрбір адамға қажет пе? Ол не әкеледі? Қалауың орындалмағандағы күйзелісің немесе әрбір оянған күніңде қажетті іс– әрекеттерді істеуің, сізді арманыңызға жақындата түседі, яғни сіздің өміріңіз мәнсіз, мағнасыз емес.

	Арман – өмірдің қозғаушы күші. Тек қана арман ғана Сізді келеңсіздіктер мен шырғалаңдардың үстіне шығара алады. Армандарына сенген адамдар, өз өмірлерін өзгертіп, әлемді құрып, тарих беттерін жазады.

	Барлық адамдар өмірде жетістікке жетіп, бақытты болғысы келеді. Бірақ осыған неге бәрінің қолы жетпейді? Біздің арманымыздың іс жүзіне аспауы – осы арман бізге мақсат болған жоқ.

	Адамдар армандауды білмейді, сондықтан өзінің жеке басының мақсатын алдына қоя алмайды. Арманыңды мақсатқа айландыр. Өмірдің мақсаты – өзіңнің мүмкіншілігіңді іс жүзіне асыру. Өмір бізге табысқа жету үшін берілген.

	Табыстың мәні – арманнан мақсатқа қарай жылжу, мақсаттан бизнестің жоспарын іс-әрекетке асыру. Алғашқыда басты мақсатты, жоспарды, басты бағдарламаны ұзақ мерізімге анықтап аласыз. Сонан соң мақсатқа барар жолды кезеңдерге бөліп, әр кезеңге, таяу мерзімге жоспар жасайсыз. Тек қана мақсат қана арманыңызды іс жүзіне асырады!

	Арман – Мақсат – Жоспар – іс-әрекет – нәтиже – талдау. Табыстың формуласы осы. Осының негізінде бақытыңыз бен байлығыңыз бұғып жатыр.





ХI БӨЛІМ. МАҚСАТТАР: ОЛАР ҚАЛАЙ ЖІКТЕЛЕДІ


	Баяндайтын: кәсіпкер – Кенжебек Мәткәрімұлы Алыбаев



	Егерде не қажет екенін анық біліп, тезірек аяқталуын тілесең, осыған апаратын әдісті қайтсең де табасың.

	Джим Рон



	– Кенжебек Мәткәрімұлы, мақсат күшінің асқақтығы бар адамның жәй пендеден айырмашылығы қандай?

	– Мақсат күшінің асқақтығына ие адам дегеніміз: жан-жақтылы тепе– теңдіктегі, өзінің сезімдеріне ие бола алатын тұлға. Жүйкелік ширығу мен әртүрлі соққылар оның өміріне әсер ете алмайды. Адам өз тағдырының қожасы. Оның мақсат күшінің жоғарлылығы сонша, оған ұсақ-түйек жаманшылық, әдейі тиісу т.б. бірқалыпты қалпынан шығара алмайды, сабырлылығын шайқау мүмкін емес.

	Біздің алдымызға қойған мақсатымыз асқақ болғанда, сізді ешкімде ләзаттану мен рахаттану тағынан тайдыра алмайды. Сізді ешуақытта да рухани тепе-теңдік қалпыңыздан шығару мүмкін емес. Сіз жаныңыз жайдары қарапайым адамсыз. Сіз рухани тепе-теңдіктесіз. Сіз барға қанағат тұтып, данышпандықпен өмір сүресіз және алдыға қарай самғай бересіз.

	– Егер Сіз бұны әлі бастамаған болсаңыз, онда өзіңіздің қойын дәптеріңізді не күнделігіңізді алыңыз. Біз Сізді бақылаушыдан (не оқушыдан) қатысушыға (жазушыға) айналдырғымыз кеп отыр.

	Сіз орындайын деп отырған үй тапсырмасының түрі сәл басқашалау. Өйткені онымен өмір бойы айналысуға тура келеді. Тапсырманың тақырыбы – мақсаттар және көп кешікпей түсінетініңіздей, мақсаттар өзіңіздің бүкіл өмір бойы айналысатын ісіңіз болады. Армандар – үнемі даму үстінде және үнемі өзгерісте болады.

	Бұл жұмысты неге орындауыңыз керек? Өйткені Сіз әрдайым армандаған бірақ, ол арманыңыздың Сіз үшін шындыққа асатынына ешқашан сенбеген, өмірдің бейнесін жасауға қадамды жасайсыз. Ендеше, қане бастайық! Тәртіпті неғұрлым сақтаған сайын, нәтижелерге соғұрлым тезірек кенелетін боласыз. Ал нәтижелер пайда бола салысымен, ол үшін қажет болған арнайы жұмыстарды орындағаныңызға және тәртіп сақтағаныңызға ешқандай да өкінбейсіз.





Ұзақ мерізімді мақсаттар


	Баяндайтын: кәсіпкер – Кенжебек Мәткәрімұлы Алыбаев



	Біздің ең ұлы мақсатымыз біреу ғана болсын: қалай сезінсек – солай сөйлеп, қалай сөйлесек – солай өмір сүруіміз керек.

	Сенека



	– Кенжебек Мәткәрімұлы, осылардың бәрін мұқият жазып алу қажет пе?

	– Өзіңіздің қойын дәптеріңізге не бөлек бір қағазға «ұзақ мерзімді мақсаттар» деп жазып қойыңыз. Сіздің міндетіңіз – «Мен шындығын айтқанда, алдағы жылда, екі жылда және осылай он жылға дейін неменеге қол жеткізгім келеді?» – деген сұраққа жауап беруде жатыр.

	Бұл жаттығуды тиімді орындау үшін, мүмкіндікке орай, уақыт кезеңіне көп бағыт-бағдардың санын кіргізген жөн.

	Барлық жаттығуға Сіздің 12...15 минут уақытыңыз кету керек. Бұл уақыт ішінде 50 әр түрлі бағыт-бағдарды тізіп шығып, мынандай жетекші алты сұрақты ескеріңіз:

	1. Не істегім келеді?

	2. Кім болғым келеді?

	3. Не көргім келеді?

	4. Неге ие болғым келеді?

	5. Қайда барғым келеді?

	6. Нені бөліскім келеді?

	Осы алты сұрақты есте тұта тұра «Мен, түптеп келгенде, алдағы бір жылдан он жылға дейінгі өмірімнің кезеңінде неменеге қол жеткізгім келеді?» – деген басты сұраққа жауап беріңіз. Ойыңызға ерік беріңіз. Еш нәрсені тәппіштеп әуре болмаңыз, оны кейін жасайсыз. Мысалы, үлкен үй сатып алғыңыз келеді делік, онда жай ғана «үй» деп жазыңыз да келесі тарауға көшіңіз.

	Сіз тізіміңізді жасап болған соң, өзіңіздің не жазғаныңызды қарап шығыңыз.

	Сосын, жасаған тізіміңіздің әрбір тарауына қол жеткізуге не орындауға, ойыңызша қанша жыл кететінін көрсетіңіз. Егер әлде бір тарауын бір жыл ішінде орындай аламын деп есептесеңіз, 1 санын жазыңыз. Келесі тарауын орындауға, ойыңызша шамамен үш жыл кететін болса, онда 3 санын жазыңыз. Келесі мақсатты жүзеге асыруға өзіңізге бес жыл керек деп есептесеңіз 5-ті көрсетіңіз. Сөйтіп, ақырында, өзіңіздің бағалауыңызша он жыл кететін мақсаттардың тұсына «10» деп жазыңыз.

	Енді мақсаттарыңыздың теңдестірілуін тексеріңіз. Егер он жылға арналған мақсаттарыңыздың көптігін, бір жылдық мақсаттарыңыздың санаулы ғана екендігін аңғарсаңыз, онда Сіздің бүгінгі күндері әрекет етпей мақсаттарыңыздың орындалу мерзімін кейінге ысырғаныңыз болады.

	Екінші жағынан, егер Сізде ұзақ мерзімді мақсаттар аз болса, бұл дегеніңіз ұзақ мерзімді келешектегі тұрмыс-тіршілігіңіздің қандай болу керектігін әлі шешпегендігіңіз болып саналады.

	Бастысы, бұл жерге қысқа мерзімді мақсаттар мен ұзақ мерзімді мақсаттар арасындағы тепе-теңдікті жасау. (Сәл кейінірек біз нағыз қысқа мерзімді мақсаттарды қарастыратын боламыз. Бұлар – орындалуы бір жылдан аспайтын мақсаттар).

	Шын мәнінде, әр түрлі мерзімде жүзеге асырылатын көптеген мақсаттарды қою қажеттігінің маңызды себептері бар.

	Бақыт сусып қолда тұрмайды. Біз үшін өмірдің рахатына батудың жақсы әдеті – бұл мақсатқа қол жеткізіп, бірден екінші мақсатқа қол жеткізу жолында жұмыс бастап кету болып табылады. Жетістіктің жетегінде өте ұзақ жүру – қауіпті.

	Келесі дәмнің тәттілігіне құшырланудың бірден-бір әдісі – денің сау болып, істеген ісіңе риза болмай тұру.

	Өз тізімімізді қарап, теңестіргеннен кейін, әрбір мерзім дәрежесінен өзіңізге барынша маңызды боп көрінген төрт мақсатты іріктеп алыңыз. (бір жыл, үш жыл, бес жыл, он жыл)

	Енді Сізде он алты мақсат болады. Олардың әрқайсысы үшін мыналарды енгізіп қысқаша тарау жазыңыз:

	1. Не қажет ететініңізді тәппіштеп сипаттаңыз. Мысалы: егер оныңыз материалдық зат болса, оның биіктігін, ұзындығын, қанша тұратынын, қандай үлгіде екендігін, түр-түсін және т.б. жазыңыз. Екінші жағынан, егер оныңыз Сіздің бастайтын лауазым не бизнесіңіз болса, онда жұмыстың өзіңізге мәлім айлығын, дәрежесін, кіріс-шығысын, қызметкерлер санын және т.б. қосып бүге– шігесіне дейін сипаттаңыз.

	2. Сипатталған тараудағыға неліктен қол жеткізгіңіз келетіндігіңіздің, не орындағыңыз келетіндігіңіздің себептерін көрсетіңіз. Сіз бұл жерде өзіңіздің осы мақсатты шынымен іске асырғыңыз келе ме, әлде, бұл өткініші қиял ма – осыған көз жеткізетін боласыз. Егер бұл мақсаттарыңызды неліктен қажет ететініңіздің айқын да сенімді себептерін анықтай алмасаңыз, онда олар шынайы мақсаттарыңызға емес, кездейсоқ істерге қосыңыз да, басқалармен ауыстырыңыз.

	Сол мақсаттарыңыздың артына нағыз себеп тұрғанда барып, өзіңізге не қажет ететіңізді көретін боласыз.

	Бір кездердегі маңызды деп санаған кейбір мақсаттарыңыз енді шабыттандырмайтын болады. Оның себебі, Сіз оған ұмтылатын жеткілікті тиянақты себепті таба алмайтын күйде боласыз. Бұл дұрыс. Мұндай дәлелдің қажеттілігі Сізді өз мақсаттарыңызды нақтылай түсуге және қайта қарауға мәжбүр етеді. Мұның бәрінен кейін жалпы кезең қаралады. Осы өзіңіздің болашағыңызды жоспарлауға септігін тигізеді.

	Сіз өзіңіздің 16 мақсатыңызды анықтап бола салысымен, оларды жинап қағаз бетіне түсіріңіз не тұрақты күнделікке жазыңыз, олардың Сіз үшін бұрынғыдай маңызды екеніне және оларды іске асыруда белсенді қадам жасап жүргеніңізге көз жеткізу үшін, өзіңізбен үнемі бірге алып жүріңіз.

	Сіз байқаған боларсыз, мақсатты жөнге салу – бұл нақты нәтижелердің бір дүркін ғана тапсырмасы емес. Керісінше, бүкіл өмір бойындағы толассыз ағым.





Қысқа мерізімді мақсаттар


	Баяндайтын: кәсіпкер – Кенжебек Мәткәрімұлы Алыбаев



	Адамның көңілі шын мейірленсе, білім – ғылымның өзі де адамға мейірленіп, тез қолға түседі. Шала мейір шала байқайды.

	Абай Құнанбаев



	– Кенжебек Мәткәрімұлы, қысқа мерізімді мақсаттардың айырмашылығы?

	– Қысқа мерзімді мақсаттар деп, бір айдан бір жылға дейінгі мерзімде қол жеткізуге болатын мақсаттарды атаймыз. Дегенмен, бұл мақсаттар өздерінің қажеттілігі бойынша ұзақ мерзімді мақсаттарға қарағанда, барынша қарапайым болғанмен, маңыздылығы жөнінен бірдей мәнге ие болмақ. Жолаушы өзінің ұсақ сапарында белгіленген соңғы межесіне келе жатып, саяхатының табысты болуы үшін жақын орындарға соғады емес пе?

	Мына жағдайда да, солай, Сіздің қысқа мерзімді мақсаттарыңыз ұзақ мерізімді жетістіктеріңізбен байланысты болуы қажет. Бірақ, көз жетерлік келешектегі мақсаттарға жетудің артықшылығы барынша айқын. Бұл мақсаттардың мұндай түрін «сенімділіктің кілті» деп атайды. Өйткені оларға қол жеткізу одан әрі алға басуыңыздың қажеттілігіне сенім ұялатады. Сонымен, Сіз табанды жұмыс істесеңіз, түні бойы отырып әлдебір арнайы қысқа мерзімдегі тапсырмаларды орындасаңыз, онда өзіңіздің жетістігіңізге рахаттанып, саяхатыңызды жігерленген сезіммен жалғастыратын боласыз.

	Қойын дәптеріңізге не күнделігіңізге қысқа мерзімді жоспарларыңызды жазып қоюыңызды талап етіп отырғанымыз міне сондықтан. Мұны қалай жасайсыз, ол өзіңізге байланысты. Оларды атқарылар қажетіне орай: күндер, апталар, айлар – деп мерзімі бойынша орналастырыңыз. Немесе, өзіңіздің ұзақ мерзімді мақсаттарыңыздың тарауларына жазып қойыңыз.

	Мұндай тізімнің бар болуы, оған белгі қойып отыру мүмкіндігі – белгілі бір қанағат сезімін тудыратын болады. Сіз атқарылған тарауларға әлдебір белгі қойғаныңызда уақыт тауып, өзіңіздің жетістігіңізді тойлаңыз. Бұл тойлау ойланып-толғануға мүмкіндік береді. Сіздің кішігірім тапсырманы орындағаныңыздағы алған сыйыңыз, бұл қомақты табыс. Қалай болғанда да өзіңіздің жеңісіңізден рахаттануға уақыт табыңыз. Бұл – Сіздің одан да көп іс тындыруыңызға дем береді. Байқаған боларсыз, біздің өсуіміздің екі түрі бар: жеңіс өсуі және шығын зардабы. Егер Сіз әлдебір жобаны аяқтауға өзіңіз кірісіп, уақытыңызды бекерге жұмсаған болсаңыз, онда өзіңіздің жалқаулығыңыздың салдарынан болған шығынның орнын толтыру әдісін іздеңіз. Жағымды да жағымсыз да іс-әрекеттеріңіз үшін жауап бересіз.

	Соған қоса, іс-қимылдарыңызбен келіспейтін адамдарды жан-жағыңызға жинамаңыз. Өзіңізге ыңғайсыз компанияға жоламаңыз. Мол сенім бар – сенген, үлкен іс бар жерге барыңыз. Бұл – Сіздің байлық пен бақытқа жетудегі жалпы амалыңыздың бөлігі боп саналады.





ХII БӨЛІМ. ТІРШІЛІК ЖОСПАРЫ


	Баяндайтын: кәсіпкер – Гауһарбек Баянбайұлы Күнхожаев



	Өмір деген – ұйқы ғой,

	Түс көргізбей қоя ма?

	Қиын-қызық, әр түрлі ой

	Іс көргізбей қоя ма?

	Шәкәрім



	– Гауһарбек Баянбайұлы, тіршілік жоспарын жасау сонша маңызды ма?

	– Тіршілік жоспары дүниенің бәрін өзгертіп, Сіздің өмірдегі тіршіліктеріңіздің қалай аяқталарын анықтауы мүмкін. Жеке өміріміздің ағымының жоспарын құруға біздің кейбіреуіміз ғана уақыт бөлеміз.

	Өз өміріңіздің тіршілігінің жоспарының ең маңызды ережесінің біріншісі мынау: ЖОСПАРЛАУДЫ АЯҚТАМАЙ ТҰРЫП, КҮНІҢІЗДІ БАСТАМАҢЫЗ. Әрбір күн – байлық пен бақытқа жету жолындағы Сіздің өмір амалыңыздың баға жетпес өрнек бедері болғандықтан, күніңізді бастамастан бұрын жоспарлап алыңыз. Және мұны күн сайын жасаңыз. Иә, бұл барлық жазу жалықтыруы мүмкін. Дегенмен есіңізде болсын: Құндылық – үміттің емес, күш салудың жемісті нәтижесі.

	Егер күніңізді күн сайын жоспарлау өнерін меңгерсеңіз, онда Сіз жетістіктің келесі деңгейінде одан биігірек табысқа өтуге дайын боласыз.

	Келесі негізгі сәт: ЖОСПАРЛАУДЫ АЯҚТАМАЙ ТҰРЫП, АПТАҢЫЗДЫ БАСТАМАҢЫЗ.

	Аптаңызды бастамай тұрып, жоспарлап қойыңыз. Егер демалыс күні кешкісін Сіз өзіңізге-өзіңіз: «Мен осы аптада не істеуім қажет?» деп сұрақ қояр болсаңыз, өміріңіздің неге ұқсайтынын елестетіп көріңізші. Иә, бұның кейбір ынта-ықыласпен байланысты болатынын білемін. Дегенмен, егер Сіз күндеріңізді өзіңіздің жалпы тіршілік жоспарыңыздың бір бөлігі есебінде жоспарлауды үйренсеңіз, онда басқа бөліктерінің бәрі бір-бірімен әлдеқайда жақсы жымдасатын болады.

	Егер Сіз аптаға жоспарлау өнерін меңгерсеңіз, онда Сіздің өз өміріңізді бірден айға жоспарлауға қабілетіңіз болады. Сондықтан да келесі негізгі бағыт: ЖОСПАРЛАУДЫ АЯҚТАМАЙ ТҰРЫП, АЙЫҢЫЗДЫ БАСТАМАҢЫЗ – деп аталады.

	Сосын Сіз өз мақсатыңызды күнге, аптаға және айға үйлестіруді үйренесіз, өз мақсатыңызды үш айға, алты айға және бір жылға үйлестіресіз.

	Бұл – Сізден үлкен тәртіптілікті талап етеді. Ал, егер мұны орындасаңыз, онда Сізді уақыттың иесі деп айтуға болады. Уақытты меңгеру өміріне жол «жылдам даңғылдай» болуы мүмкін, осыдан қанағат тауып, рахатқа бөленетініңізге менің күмәнім жоқ!





Тіршілік жоспарын қалай дайындаймыз


	Баяндайтын: кәсіпкер – Гауһарбек Баянбайұлы Күнхожаев



	Әр адам не үшін жаралса, соған ғана ылайықты өмір сүреді.

	Пайғамбарымыз Мұхаммед (с.ғ.с.)



	– Гауһарбек Баянбайұлы, тіршілік жоспарын қалай дайындаймыз?

	– Тіршілік жоспарын құрған кезде Сіз түсінуге тиісті екі жай бар. Біріншіден, тіршілік жоспары кестеге ұқсас болады, тек тізімдегі рет санының орнына қызмет тізімі берілген.

	Екіншіден, жоспар құру әдістемесін жекелеген жоба есебінде де, іс-әрекет етуші біріккен жобалар есебінде де пайдалана аласыз.

	Енді ол қалай жасалу қажет.

	Жол көзді қағазға жоспар кіретіндей етіп күннің саны бойынша тігінен сызық жүргізіңіз. Сосын қағаздың сол жақ бетіне, «жұмыс» деп ат қойыңыз. Бұл аттың астына белгілі бір уақыт аясында атқарылуға тиісті жұмыстардың барлық түрін тізіп шығыңыз.

	Мәселен, жаңа өнімнің нарыққа шығуы бойынша компанияның бастауында жұмыс істейсіз. Әрбір қажетті қызмет түрлері үшін (сату бойынша конференция, жарнамалық қолдау, қаптама, нарықты зерттеу) Сіз ең ақырғы мерзімді анықтап, оны кестеге белгілейсіз. Сосын орындауға қажетті күндердің санын есептеп шығып, жоспарыңыздың кестесін қондырасыз. Сіздің алдыңызда тұрған тапсырманың көзбен шолып шыққан көрінісі соңғы нәтиже болып табылады.

	Тіршілік жоспарын құру өте көп еңбекті қажет ететін тапсырма. Мінсіз жоспар құрмас бұрын, бірнеше дайын нұсқаларды жыртып тастауыңыз мүмкін. Тапсырманың көп еңбекті қажет ететіндігі сол – Сізге бүкіл жобаларыңыздың ішіндегі басымдылығын анықтау қиын болады. Жоспарыңыз дайын бола салысымен Сіз үлкен қанағаттану сезіміне бөленесіз.

	Жоспарыңызды көз алдыңызға қойыңыз. Оны офисіңіздің қабырғасына іліп немесе жобалар жинағыңызға салып қойыңыз. Ол Сізге алдағы міндеттеріңіз жайлы үнемі еске сап тұрады.

	Тіршілік жоспары дем беріп, әсер етуші де, ұнамсыз сезім тудырушы да болуы мүмкін.

	Оның ұнамсыз болатындығы – Сізге жоспарыңызға сүйену қажеттілігі жайлы үнемі есіңізге салып отырады. Сіз белгіленген мерзімнен қалып бара жатсаңыз – ол ұнамсыз бола бастайды. Оның дем беріп әсер етуші болуының себебі – Сіз өз армандарыңыз бен жоспарларыңыздың шындыққа айнала бастағанын көресіз. Бұл – шексіз сыйлық. Басынан аяғына дейін жақсы жоспарланған күн, оның мақсат, мазмұнымен, ашық бояуларымен, өзгеше ерекшелігімен, сезімдерімен, құрылымдарымен – бұндай жақсы жоспарланған күн көп дүниенің ішінен өз орынын тауып, құндылықты еске алуға, нағыз қазынаға айналады.





Өміріңіздің гүлденуін – даму жоспарын құрудан бастаңыз


	Баяндайтын: кәсіпкер – Гауһарбек Баянбайұлы Күнхожаев



	10 – Юныс сүресі, 100 аят.

	Алладан бұйырықсыз ешкімнің иман келтіруі мүмкін емес. Алла азапты ақылдарын жұмсамайтындарға береді.

	ҚҰРАН КӘРИМ, қазақша мағына және түсінігі. 220 бет.



	– Гауһарбек Баянбайұлы, жетістікке жету үшін неден бастау керек?

	– ЖЕТІСТІККЕ ЖЕТУ ҮШІН ЖЕКЕ ІСІҢІЗДІ БАСТАУЫҢЫЗ ҚАЖЕТ.

	Ол үшін, Өміріңіздің гүлденуінің даму жоспарын құрудан бастаңыз. Бай адам болу үшін «байлықтың» жоспарын жасаңыз. Есіңізде болсын, сізге бай болу үшін «байлықтың жетістігі» жоспарын жасаудың қажеті жоқ, адам ешбір қаражатсыз-ақ «қалай бай болу керек?» жоспарын жасай алады.

	Сіз өзіңіз үшін жасауыңызға болатын толып жатқан жоспар түрлері бар:

	– Егер Сіз науқас болсаңыз, өзіңіздің денсаулығыңызды қалай түзетуге болатын жоспар құрудан бастаңыз;

	– Сіз өзіңізді үнемі шаршап-шалдығып жүргендей сезінесіз бе? Онда қажетті күш-қуатты қалай табуға болатын жоспар құруды бастаңыз.

	– Сіз өзіңіздің білім деңгейіңіздің төмендігін сезінесіз бе? Жақсы! Біліміңіздің деңгейін көтерудің жоспарын жасаудан бастаңыз.

	Егер Сіз қолымнан түк келмейді дейтін болсаңыз, онда «Менің қолымнан келеді» – деп жоспар жасаудан бастаңыз.

	– Гауһарбек Баянбайұлы, бизнесмен болу үшін неден бастау керек?

	– Бизнесмен болу үшін – өмірде нақтылы жоспарыңыз болсын. Болашаққа сеніммен қараңыз. Сіз көзқарасыңызды, жоспарыңызды өзгертуіңіз мүмкін, бірақ болсын. Сіздің шабытты жоспарыңыз алдыға құлшынып, өмірге ілесе білуі керек. Осы кезде жетілген ақылыңыз қуатты болып, тән ойыңыздың соңынан ілесетін болады. Сіз не ойлайсыз, солсыз. Бұл өзіңіздің ақылыңыз, қуатыңыз арқылы іске асады. Жұмыс жасауы үшін миға қорек беріңіз. Ми түк істемесе, былжырап кетеді. Тәнге де, ақылға да үнемі іс-әрекет қажет. Егер мұны істемесек, онда барымызды жоғалтамыз. Дене мен ойдың тоқырауы аздырады. Ақылдың ішіндегі келеңсіз ойларды қуып, қарқынды іс– әрекет беріңіз. Ішкі бақыт пен күш жинауды іздеудің жолында тоқтап қалмаңыз.

	– Гауһарбек Баянбайұлы, неліктен көпшілік адамдар жеке бизнестерін құра алмайды?

	– Адамдарға қоғамның тигізетін әр түрлі әсерін ескерсек, онда неліктен адамдардың табиғи қабілеттерінің, ішкі мүмкіншіліктерінің жабылуы белгілі болады. Сондықтан да іс-әрекет жоспарын құрмас бұрын, ең бастысы болашақта кездесетін бөгеттерді және оны жою жолдарын анықтап алулары қажет.

	Адамдарды өзгертуге ұмтылғаннан гөрі, жақсы адамдар таба білген абзал. Әрине, олар өздерін өзгертуі мүмкін, бірақ Сіз де, мен де оларды өзгерте алмаймыз.

	Адамдар кейде: «Қолайлы адамдарды қалай жинауымызға болады?» – деп сұрайды. Мен оларға: «Сіздер қолайлы адамдар табуға тиістісіздер» – деп жауап беремін. Менің бере алатын ең керемет жауабым осы.





ХIII БӨЛІМ. ҚАРЫЗДАР


	Баяндайтын: кәсіпкер – Әсет Ризаұлы Мұқашбеков



	Қазақ құлшылығым Құдайға лайық болса екен деп қам жемейді. Тек жұрт қылғанды біз де қылып, жығылып, тұрып жүрсек болғаны дейді. Саудагер несиесін жия келгенде, «тапқаным осы, біттім деп, алсаң – ал, әйтпесе саған бола жерден мал қазам ба?» дейтұғыны болушы еді ғой. Құдай тағаланы дәл осы саудагердей қыламын дейді.

	Абай, он алтыншы сөз



	Тағдыр солай, кез келген уақытта Сіз қолыңызда бардың бәрін әп-сәтте жоғалтуыңыз мүмкін. Ақшаңызды жоғалтып, көк тиынсыз қалған күндеріңіз болған шығар. Сіз өзіңізді құрыған адамдай сезінген боларсыз. Сіз бүгінде алған қарыз ақшаңызды біржола құртып жіберіп, қанен-қаперсіз жүре бересіз. Әйтсе де, мұның бәрі кездейсоқ нәрселер, бірақта кездойсоқтық деген өмірде болмайды. Себептің де салдары болады, осыны білсеңіз, көп нәрсені түсінгеніңіз.



	Сіздердің жақсыларыңыз алған қарыздарын өз уақытында қадір құрметін сақтай отырып өтеушілеріңіз.

	Пайғамбарымыз Мұхаммед (с.ғ.с.)



	Егер Сізге бүгінгі күндегі істеп жүрген ісіңіз ұнамаса, онда оны өзгертіңіз.

	Егер Сізге бір нәрсе жетпей тұрса, онда оны өзгертіңіз.

	Егер Сізге бір нәрсенің ыңғайы келмей тұрса, онда оны өзгертіңіз.

	Егер Сізге бір нәрсе ұнамай тұрса, онда оны өзгертіңіз.

	Есіңізде болсын: ЕГЕР СІЗ ӨЗІҢІЗДІ ЖАҚСЫЛЫҚҚА ҚАРАЙ ӨЗГЕРТСЕҢІЗ, ОНДА СІЗ БӘРІН ДЕ ЖАҚСЫЛЫҚҚА ҚАРАЙ ӨЗГЕРТЕ АЛАТЫН БОЛАСЫЗ.

	Жеме-жемге келгенде, Сіз түйісікке тәуелді жай өсімдік не хайуан емессіз ғой. Сіз – барынша керемет жаратылған тіршілік иесісіз.





Біз қарыздарды қалай жасаймыз?


	Баяндайтын: кәсіпкер – Әсет Ризаұлы Мұқашбеков



	Қарыз Алланың жердегі туы. Егер Алла қайсы бір пендесін жазалағысы келсе оның мойнына қарыз туын іліп қояды.

	Пайғамбарымыз Мұхаммед (с.ғ.с.)



	– Әсет Ризаұлы,, адамдардың ақша жағдайлары қалай?

	– Адамдардың көпшілігі қарыздар. Бірақта басым бөлігі осыны мойындағылары келмейді. Қарыздар әртүрлі болуы мүмкін. Ең біріншісі – өзіңе берген уәдені орындамау.

	Өзіңізге өзіңіз қаншама уәде бергеніңізді есіңізге түсіріңізші. «Бітті, ертеңнен бастап темекі шекпеймін, арақ ішпеймін, есесіне таңертеңгілік жаттығу жасап денсаулығымды түзеймін, салауатты өмір сүру жолына түсіп, тұрмысымды түзеймін, денсаулығымды шыңдаймын» т.б. Өзіңіздің ата– анаңызға, жұбайыңызға, бала-шағаңызға, жора-жолдастарыңызға қаншама уәделер бердіңіз? Осылардың ішінде орындалғандары бар ма?

	Біреуді телефон арқылы құттықтап ізгі тілек білдіргіңіз, енді біреуге қайрымдылық жасағыңыз келді, өкінішке орай осы жақсы ниетіңіз күйбің тіршілігіңіздің күлінің астында көміліп қалды. Бұл ар-ұятыңыздың алдындағы қарызыңыз.

	Есіңізде болсын: Еш уақытта уәде беруші болмаңыз!

	Бәрі өзгереді, бәрі уақытша. Сіздің кеше не бүгін берген уәдеңіз орындалмай қалуы мүмкін. Уәде де – қарыз.



	Қажетті нәрселерді Алла тағаладан сұра, үзіліп кеткен аяқ киімнің бауы болса да.

	Пайғамбарымыз Мұхаммед (с.ғ.с.)



	– Әсет Ризаұлы, қарызды тағы қалай табамыз?

	– Өзіміздің тойымсыздығымызбен! Көрсеқызарлығымыздың қалауы ала берсем екен дейді. Беруге келгенде мойынымызды ішке тығып бүгіжіктеп қаламыз, бар болса да қимаймыз, уысымыздан шығарғымыз келмейді. Осының бәрі өзіміздің қоршаған ортаға – қуатымыздың дұрыс бөлінбеуінің салдары. Өзіміздің өмірдегі мақсатымызды түсінбеуімізден туындайды.

	Қарыз – өзіңе, туған-туыстарыңа, жақындарыңа, қоршаған ортаға деген сүйіспеншілігіңіздің жетіспеуі. Сіз қоршаған ортаны сүйіспеншілікпен қабылдай алмайсыз, құрудың орнына құртасыз. Адамның негізгі болмысы құрту, жою емес – жоқтан бар жасап құру ғой.

	Біздің жан дүниемізді, мінез-құлқымызды қарыз сезімі меңдеп алса, асқақ арманымызға, мақсатымызға орын қалмай қалады, себебі оңға да, солға да, алдыға да, артқа да қарызбыз.



	Жасы кіші үлкеннен ұялмай жүр,

	Сұрамсақтар нәпсісін тыя алмай жүр.

	Сәлем – борыш, сөз – қулық болғаннан соң,

	Қандай жан сырттан сөз боп, сыналмай жүр.

	Абай



	«Қарыз» деген сөз жанымызды жаулап алады. Аяқ-қолымызды, ой-өрісімізді шырмап-матап тастайды. Өзім үшін емес, басқа біреу үшін өмір сүретін боламын, өз өмірімнің иесі болудан айырыламын.

	– Әсет Ризаұлы, қарыз бен парыздың айырмашылығы неде?

	– Көптеген адамдар қарыз сезімі мен парыз сезімін айыра алмайды, шатастырады. Екеуінің айырмашылығы жер мен көктей. Анығырақ айтсақ – бір-біріне қарама-қайшы ұғым.

	Нақтылы қазақи түсінікте Қарыз деген сөздің мағынасы – «борышты», «малай», «құл», «қайыршы», «жарлы», «мүсәпір», «кеңкелес», «міндетті», «тәуелді», «жаны жаралы», «сорлы», «бишара», «сілімтік», «миғұла», «ынжық», «суайт», «жарымес», «жалқау», «арамтамақ», «қатынбасша», деген сөздердің мағынасымен астарласып жатады.

	Қарыз – жазалау, істеген жамандықтарыңның қарымтасы, соққы, ауру, бақытсыздық, қайыршылық, кесепат, зұлымдық, жоқшылық, күйзеліс, азап т.б. келеңсіздіктеріңіздің себебінің бастауы – өзіңізді «сырты бүтін, іші түтін» пендеге біртіндеп айналдыратын алапат күш. Егер де сіз өз өміріңізді өзіңіз басқара алмасаңыз, онда сіздің өміріңізді басқа біреу басқаратын болады. Қарыз осының таптырмайтын тамаша құралы.

	Ел не десе о десін, бірақта табыс – қарапайым ағым (процесс). Ол аспаннан салбырап түспейді. Мұнда ешқандай сиқыр да тылсым да жоқ.

	Өмірдегі жетістікке жетудің негізгі шарттарын біртіндеп қолдана отыру арқылы табысқа жетіп, қарыздарыңыздан құтылу табиғи қалып.





Дүние мүлікті қарызға алу


	Баяндайтын: кәсіпкер – Әсет Ризаұлы Мұқашбеков



	Біреу жақсы ниетпен қарыз алса, қарызға алған ақшасын қайырлы (жақсылыққа) қаражат жасаса, Алла тағала ол кісіден жәрдем аямайды.

	Пайғамбарымыз Мұхаммед (с.ғ.с.)



	Сіз бағалы бір затты қарызға (кредитке) алған кезіңізде, борышқа белшеңізден батасыз. Сіздің тұрмыс жағдайыңыз құлдырай бастайды, себебі қалтаңыздан ақша төлеуге мәжбүрсіз. Сіз банкирді байытып жатырсыз. Өміріңіздің бір бөлігі осыған кетеді.

	Сіз қарызға алған затыңызды пайдаланасыз, бірақта осы затты алған сәттегі қуанышыңыз көп ұзамай су сепкендей басылады. Ақша дағдарысына ұшырайсыз. Нақтылы шаттық – жоқтан бар жасап, өзіңізге және қоршаған ортаңызға жайлы жағдай жасағанда ғана келеді.

	Әлі түйін салмаған алманы жей аласыз ба? Жесеңіз де тек қана ойша. Сонда қалай болғаны? Өзіңіз еңбек сіңіріп барып таппаған үйіңізді, бағалы дүниеңізді, машинаңызды қалай ғана пайдаланасыз? Бұл ақымақтық.

	Сіз жаныңызды салып болашақ ұрпақтың несібесін ұрлап жатырсыз. Сіз де, балаларыңыз да бас еркіндіктерінен айрылды. Неліктен? Себебі өркениеттің (цивилизация) тырнағына іліктіңіз.

	Адам өзі құрған, жасаған немесе ата-бабасынан мұраға қалған дүниелерді, бағалы заттарды ғана пайдалануы қажет. Тіпті мұраға қалған дүниені пайдаланғанның өзінде де, осыны ары дамытып көбейтпесе, бұл да таусылады.





Өсімқорлық


	Баяндайтын: кәсіпкер – Әсет Ризаұлы Мұқашбеков



	Өсімге ақша берген де, өсімге ақша алған да дозаққа барады.



	– Әсет Ризаұлы, өсімқорлықты қалай түсіндірер едіңіз?

	– Өсімқорлық дегеніміз біреуге қарыз ақша беріп, қайтарғанда үстемемен алу. Қасиетті Құран Каримде айтылған. Өсімқорлық – зор күнә.

	Егер де ақшаны өсімімен қарызға берсеңіз – адамды өзіңізге тәуелді қылып қоясыз. Бұл дегеніңіз – құлдық. Бұлай істеу қарыз бергенге де, қарыз алғанға да өте қауіпті. Түсіндірейін. Адамның жүрегінде орналасқан Ғазиз жан – Жаратушы мен адамның санасының деңгейінде – пенде еңсесін езіп тұрған қарыздан құтылғысы келеді. Бұдан құтылудың бір жолы – қарыз берген адамның көзін жою. Адам жоқ – шырғалаң жоқ. Сондай-ақ, сана деңгейінің ауқымында – қарыз алған адам, қарыз берген адамға үнемі – жамандық, жауыздық, ауру, апат, өлім тілеп жатады.

	Өсімқор – алғыс емес, үнемі қарғыстың құрсауында болады. Қазақ атам айтқан: «Көп тілегі қабыл болады» – деп. Кей кездерде осы адамдардың ойының қабылдануы ғажап емес, әлемнің әділеттілік заңына сай қалыпты жағдай.

	Қарыз алған адам – күле кіріп, күңірене шығады. Өсімге қарыз беруші адам, осы қағиданы санасына сіңіріп, миының бір қыртысына қашап жазып алғаны жөн болар еді.





Қарызды қайтару


	Баяндайтын: кәсіпкер – Әсет Ризаұлы Мұқашбеков



	Кімде кім біреуден қарыз алғанда оны қайтару ниетінде болса, Алла тағала оны өтеуіне жәрдем етеді. Кімде кім оны жеп кету мақсатында алса, Алла тағала малының берекесін ұшырады да, оны өтей алмай өліп кетеді.

	Пайғамбарымыз Мұхаммед (с.ғ.с.)



	Бұл жағдайды екі жақтан талдайық: біріншісі – өзіңіз қарыз болған, екіншісі – сізге қарыз болған сәтті.

	– Әсет Ризаұлы, қарызға белшесінен батқан пенденің ары қарайғы іс– әрекеті қалай болады?

	– Қазіргі жағдайда қарызға белшеңізден батып тұрсаңыз да, шұрқ етпеңіз. Қандай жағдайдан болмаса да шығатын екі жол бар. Өз өміріміздегі барлық келеңсіздіктерді, оқиғаларды өзіміз жасаймыз ғой.

	Бірден тығырықтан шығатын жолды пайымдап: «Уәделі уақытында, керекті жерде мен өзімнің алған қарызымды, алғысымды айта отырып қайтарамын. Екі жақта қанағаттанатын боламыз».

	Енді өзіңіздің ішкі жан дүниеңізге қарап, осы келеңсіздіктің жағдайын талдаңыз. Қарызға қалай батқаныңыздың себебін анықтаңыз. (Жоғарыда жазылғанды қайталап оқып шығыңыз).

	Осыдан соң ойлау жүйеңізді, көзқарасыңызды өзгертіңіз. Түсініңіз, бұл жалған әлемде ешкім де, ешкімге қарыз емес. Тек қана өзіңіздің өмірге деген жауапкершілігіңіз бен белгілі бір парыздарыңыз бар екенін ұға біліңіз.



	Адам ғапыл дүниені дер менікі,

	Менікі деп жүргеннің бәрі оныкі.

	(Алланікі) Тән қалып, мал да қалып, жан кеткенде,

	Сонда, ойла, болады не сенікі?

	Абай



	Қарыз – ескіше ойлау жүйеңіздің нәтижесі. Сондықтан да, ойлау жүйеңізді жаңаша бағытқа бағыттағанда, қандай болмасын өткен қарыздарыңыздан арылыңыз, өйтпесеңіз – олар өзінің бұғауынан босатпай буындырып, шырғалаңдарды тудыра береді. Әңгіме тек қана ақша қарызы жайлы емес, бірінші кезекте ар-ұждан жайлы. Ол үшін ең қажетті нәрсе жауапкершілік, парыз және өзіңді ұстаудың тәртібі.

	Ақшаны бірден төлеу міндет емес, бөліп-бөліп төлеңіз. Осылай істегенде өзіңіздің қарызды қайтсем де қайтарамын деген мақсатыңызды білдіресіз. Осыны қарыз берген адамға ескертіп айтыңыз.

	Егер де ақшаны өсімімен алсаңыз, мүмкін болса өсімін төлеуден бас тартыңыз.





Егер сізге қарыз болса


	Баяндайтын: кәсіпкер – Әсет Ризаұлы Мұқашбеков



	Бір кісі адамдарға қарыз беріп жүруші еді және қызметшісіне айтатын:

	«Кедейлердің қарыздарын кешіріп жібере бер, Тәңірім де біздің күнәләрімізді кешіріп жіберсе» деп. Ол кісі өлген соң Тәңірі оның күнәләрін кешіріп жіберген екен.

	Пайғамбарымыз Мұхаммед (с.ғ.с.)



	– Әсет Ризаұлы, егер адам сізге қарыз болса ше?

	– Егер бір адам өзіңізге қарыз болып, осы қарызды қайтару қаперіне де кіріп шықпайтын жағдай өмірде жиі кездесетін жайт. Осы кезде біздің санамызда қандай құбылыстар болып жатады?

	– Егер кімде-кім сізге қарыз болса, онда оның бейнесі өзіңіздің Ғаиз жаныңызда жазылып қалады да қуатыңызды сорады, өйткені борыштар адамға деген сезіміңіз құруға емес, құртуға бағытталған. Осы адамға деген өкпеңіз, ызаңыз, мүсіркеушілігіңіз, өшпенділігіңіз жан-дүниеңізде шоғырлана береді.

	Заң бар: ойыңыз қайда – қуатыңыз сонда, қуатыңыз қайда – қаныңыз да сонда. Осылайша өзіңізді әлсіретесіз. Борышқордың бейнесі төменгі есте болғандықтан, қайта-қайта айналып осыған келе бересіз.

	Не істеу керек?

	Бұның бәрі де қарапайым нәрсе!

	Ең бірінші былай деп пайымдаңыз: «Керекті уақытта, керекті жерде, оған да, маған да жайлы жағдайда – қарызға берген ақшамды қайтарып аламын».

	Енді ақшаңыз қайтсе де өзіңізге қайтып келеді, ал осы жұмыстың іске асуын өзіңіздің Ғазиз жаныңызға (жүректегі Жаратушы) тапсырыңыз, жолын өзі табады.

	Бұл да әлі толық емес. Енді ең маңыздысы!

	Борышты адамның қарызын кешіріңіз де, ол адамға осылайша силық беріңіз. Қарызыңызды силаңыз.

	Егер қарызыңызды қайтармаса, сұрамай-ақ қойыңыз. Жауапкершілігін өз мойныңызға алыңыз. Сізден қарыз алған мезеттте, ғарыш сізді ақшадан арылтты. Бұл ақшадан қиналмай құтылудың зиянсыз жолы. Сіз осы ақшаны жоғалтып, ұрлатып немесе біреулер тонап алса – денсаулығыңыздан айрылуыңыз мүмкін еді. Сізден қарыз алған адам: сізді неше түрлі пәле– жаладан, қауіп-қатерден аман алып қалды. Қарызын кешіріңіз де, өмірлік берген сабағына алғыс айтыңыз. Борышкердің телефонын, не мекен жайын білсеңіз өзіңіздің шешіміңізді міндетті түрде хабарлаңыз.

	– Әсет Ризаұлы, егер адамның қарызын кешірмесек не болады?

	– Егер адамның қарызын кешірмесең, онда оның жанын, ар-ожданын аласың. Қарыз болған адам кепілдікке бірдеме тастауы керек қой. Өз жан– дүниеңізді түбегейлікті түсіне алмай жүргенде, біреудің жанының, ар– ожданының сізге қажеті бар ма?

	Сіз қарызды кешірген мезетте, өзіңіздің жан-дүниеңізде – жаңа адамдарға, ақшаға, білімге орын босайды. Бұрынғы қарызымды қайтсем де қайтарам деп рәсуә болып жүрген қуатыңыз – өзіңізге қайта айналып келеді. Басқаларға еркіндік бере отырып, өзің осы фәни әлемдегі – дүниеге, затқа байланудан, дүние қоңыздығыңнан, сараңдығыңнан, ашкөздігіңнен, иттігіңнен, жексұрындығыңнан, жағымпаздығыңнан, алаяқтығыңнан, менменсуіңнен, жауыздығыңнан, қатігездігіңнен, қанпезерлігіңнен, суайттығыңнан, екіжүзділігіңнен, жоқшылығыңнан, қайыршылығыңнан, құлдығыңнан, миғұлалығыңнан, ақымақтығыңнан, есерлігіңнен, даңғойлығыңнан, жындысүрейлігіңнен, іш мерездігіңнен, алкеуделігіңнен, жарыместігіңнен, бөспелігіңнен, т.б. ең бастысы – басқа пендеге табынудан құтыласыз.





Беру керек пе, бермеу керек пе? Алу керек пе, алмау керек пе?


	Баяндайтын: кәсіпкер – Әсет Ризаұлы Мұқашбеков



	Сараңдықтан, пасықтықтан артық ауру жоқ.

	Пайғамбарымыз Мұхаммед (с.ғ.с.)



	– Әсет Ризаұлы, қарыз беру, қарызға алу керек пе?

	– Егер сізге біреу келіп бірдеме сұраса ойланыңыз. Әлемге бірдеме беретін кезіміз жетті. Не беру керек? Өзіңде бар нәрсені ғана бере аласың ғой. Сүйіспеншілікті, мейірімділікті, махабатты, қуанышты, шаттықты! Адамдарға осыларды силаудан бастаңыз.

	Егер де артық ақшаңыз бар болса, ақша беріңіз, тек қана қарызға емес! Соңынан өкініш пен күдіктен, дәмеленуден азаптанбау үшін былай ғана бере салыңыз. Силық ретінде марапаттаңыз! Берсе берер, бермесе қояр. Қандай айырмашылық бар?! Сіз қысылып тұрған адамға көмектестіңіз, қайырымды іс жасадыңыз.

	Ақша беруге мүмкіншілігіңіз болмаса не бергіңіз келмесе, онда қарызға ақша бермейтініңізді, ал осы ақшаны қазіргі сәтте силай алмайтыныңызды, бірақта басқаша қолдан келетін көмегіңіңізді аямайтыныңызды түсіндіріп айтыңыз.

	Адамдар әдетте ақша бермей қоя ма деп «жоқ» немесе «бар» деп айтады. Бұл жағдайда оның жанын «қорқыныш» билеп алған, бүйтіп алған ақшада береке болмайды. Сондықтан да, осы сәтте жан-дүниеңізді қандай сезім билеп алғаны өте маңызды.

	Өте қызық бір жайт бар. Қарызға ақша алғанда, қуат сақталу заңы бойынша, кепілдікке дүниеңді салмаған жағдайда, кепілдікке – жаныңды, ар– ожданыңды, ұятыңды саласың. Ескерте кететін жайт – егер кепілдікке өзіңнің дүниеңді салсаң, осы сәттен бастап ол дүниең сенікі емес, қуат деңгейінде осы дүниеңізді басқа біреу басқаратын болады. Яғни, сіздің ішкі жан-дүниеңіздің мазасыздығы артып, жаның жай таппайды. Осы сізді әлсіретеді.



	Қарызынан құтылмай дүниеден өткен адам, сол қарыз үзілмейінше көрінде кісендеулі қалады.

	Пайғамбарымыз Мұхаммед (с.ғ.с.)



	Қысқаша қортындылайық:

	Адам өзін-өзі, сондай-ақ қоршаған ортаны неғұрлым сүйіп, силаса – соғұрлым қарызы аз болады немесе мүлдем болмайды.

	Ешкім – ешкімге қарыз емес. Біз бәріміз – біртұтаспыз. Осыдан шығатын заңдылық: «Неғұрлым көп берсең – соғұрлым көп аласың» немесе «Береген қолым – алаған».

	Егер де, бірдемеге пұлыңыз жетпей тұрса, онда өз мүмкіншілігіңізді толықтай пайдаланбай тұрсыз. Ішкі жан-дүниеңізге назар аударыңыз. Біздің әрқайсымыздың ішімізде шексіз байлық көзі, бұлағы булығып бұғып жатыр. Бірақта, ескеретін бір шарт бар. Бергенде ақ көңіліңізбен, шын ниетіңізбен, шексіз сүйіспеншілігіңізбен беріңіз. Берсеңіз – тек қана қарызға емес!





СӨЗ СОҢЫ




	Құрметті Асет аға! Сізге басымды иіп алғысымды білдіруге рұхсат етіңіз. Сіздің жазған кітаптарыңызды қазір оқи бастадым. Сіздің терең ойларыңыздан қатты әсер аламын. Сізге зор денсаулық және творчествалық табыс тілеймін. Тілек білдіруші, Асыл Жақыпбек.



	Канада, Монтреаль, 23 мамыр 2010 жыл.



	Рецензия на «Махаббатты жоғалту қорқынышы» (Асет Мукашбеков)



	Аса қымбатты Әсет мырза! Көптен іздегенім, көктен сұрағаным жерден табылғанына, сіз сияқты замандасымның бар болғанына өте қуаныштымын! Басқа елдің авторларына табынып, сүйсініп жүргенде мынандай көктемнің шуақты күнінде сіз маған жаратқанның көрсеткен керемет сыйлығы болдыңыз! Сізді қазақтың Джо Виталесі мен Джозефф Мерфиі десем артык айтпайтын шығармын! Сіздей АЗАМАТТАР Қазақстанда көбейе берсін! Құдай қолынызға қуат, өміріңізге шуақ берсін! Өмір сұрағына жауап таба алмай жүрген мен сияқты миллион қазаққа Алланын нұрын жеткізе беріңіз! Қуралай Ошақбаева 20.04.2010 10:47



	Рецензия на «Взгляды...» (Асет Мукашбеков)



	Уважаемый Асет-ага, дай бог всем писать так на иностранном для себя языке, как получается в Вас на русском. Искания Ваши разделяю. Любой человек, пытающийся сегодня просветить казахов, на вес золота. НАм нужны сотни таких убежденных, неравнодушных к судьбе страны и своего народа людей. Моя мечта – о том, чтобы умные, совестливые люди шли в народ и говорили с ним, что раньше делали старики (что сегодня делают муллы на поминках и пр.). Тогда будет меньше заблудившихся, разочарованных людей, брошенных в нищих аулах на произвол судьбы. Пусть каждый патриот просветит сотню людей, и народ станет лучше. С этого надо начинать, а потом все остальное – материальное благополучие и пр.пр. С уважением А. Токиш



	Актан Токиш 11.05.2010 15:05



	Рецензия на «Взгляды...» (Асет Мукашбеков)



	Благородным делом Вы занимаетесь. Преклоняюсь. С большим уважением, Алёна Захарова. Всего самого доброго и удачи!



	Алёна Захарова 23.03.2010 20:02



	Рецензия на «Взгляды...» (Асет Мукашбеков)



	Уважаемый Асет – ага! Светло, уютно и тепло нам – казахам у Вас. Ваше творчество притягивает своей искренностью, патриотичностью и проницательно-мудрым взглядом. Ваши работы, даже судя по названиям и отзывам, содержат в себе глубинные духовные и провидческие возможности. Конечно, жаль, что я не могу выразить свою признательность Вам на своём родном языке. Но, я думаю: добро, уважение, толерантность и любовь к жизни на Земле – не имеют границ и разделений на языки и нации. Значение этих слов одинаково звучит на всех языках. Я тоже уважаю и люблю одинаково и Россию, и Казахстан. И думаю: законы красоты, добра, совести, возьмут своё превосходство над ханжеством и геноцидом духа. С такими патриотами, как Вы, не страшно за будущее Казахстана))))))



	Я себя, конечно, поэтессой с большой буквы не считаю, но вот моё единственное стихо о Казахстане и я обязательно напишу ещё))))) Когда играют на домбре, Я вижу гладь степной равнины, Где бродят кони на заре, Среди небесной, вольной сини.

	Когда играют на домбре, Я буд-то вижу сквозь столетья, Как оставляют мои предки

	Следы в ковыльном серебре.

	Когда играют на домбре, Я вижу праздник дастархана. Ведь нет страны тебя добрей, И нет прекрасней Казахстана!

	Сагидаш Зулкарнаева 27.05.2010 22:56



	Тан шапагымен жарысып,

	Аргымактар жосылган.

	Далама да коз салам,

	Домбыра куйі косылған.



	Домбыранын күмбірі,

	Сан гасырларга орілген.

	Ата-бабалардын сілемі,

	Жусан исімен берілген.



	Домбыранын үнінен,

	Мен сеземін шаттыкты.

	Казахстандай кайырымды,

	Ел жок шыгар бакытты.



	Перевел (аударған) Асет Мукашбеков. 28. 05. 2010.

	Алматы Асет Мукашбеков 28.05.2010 08:18

	Уважаемый Асет - аға! Я очень признательна Вам! Вы многомерно талантливы и я горжусь Вами! Желаю Вам дальнейших творческих успехов и самое главное: здоровья, счастья и любви ближних!!)))

	Сагидаш Зулкарнаева 28.05.2010 20:36



	Рецензия на «Взгляды...» (Асет Мукашбеков) Уважаемый Асет! Какая горькая Ваша статья, но вероятно,- все это правда и все так. Трудную Вы стезю себе выбрали, желаю Вам терпения и удачи. Агата Агата София 26.03.2009 15:06



	Рецензия на «Науалы – тоғыз Тума ту тiккен жер!» (Асет Мукашбеков)



	Молодец, Асет! Восхищаюсь Вами! Флорид Буляков 23.03.2009 13:00



	Ойлаған пайдалы ойыңды,

	Іске асырып жайландыр.

	Қарекетіңді істеген,

	Әдетіңе айландыр.



	Әдетің мен мінезің,

	Жымдасып сонда өседі,

	Қалыптасқан мінезің –

	Тағдырыңды шешеді!

	Әсет Мұқашбеков



	Қадірлі Оқырман! Осы кітаптан алған біліміңіз әлі Сіздің гүлденуіңіздің негізі болуға ерте. Себебі, білетіндер көп, ал осы білімді іс-жүзіне асыратындар – аз. Сондықтан оқып қана қою бізге еш жаңалық алып келмейді. Оқығанды қолдана білу басты орында тұрады. Жоғары білімді жастар қаншама, бірақ басым бөлігі осы білімдерін нақтылы өмірде қолдана алмайды. Білімді адам дегеніміз табақтай дипломы мен ғылыми атағы бар адам емес, өзгелер тығырыққа тірелген жерде – тайпалақтап жол тауып шығып кететін адам.

	Білімді адам тек қана жүйеде жұмыс істеп қана қоймай, өзі – жеке кәсіпкерлікте де, отбасында да, өмірде де жеке-дара жүйе құра алады. Адам баласы қауымдасып жасайтын тіршілік иесі болғандықтан жүйесіз өмір сүруі мүмкін емес. Сен не біреудің құрған жүйесінде, не болмаса өзің құрған жүйеде жұмыс істеуге тура келеді. Сен үшін маңыздысы осы соңғысы болмақ.



	Пайдаланылған кітаптар:



	1. Құран Кәрим, қазақша мағына және түсінігі.

	2. Пайғамбарымыздың бір мың бір хадистері. – Шымкент қаласы – 1992 ж.

	3. Абай (Ибраһим) Құнанбайұлы. «Шығармалардың екі томдық толық жинағы». – Алматы: Жазушы, Өлеңдер мен аудармалар. – 2004.

	4. Шәкәрім Құдайбердіұлы. «Иманым». – Алматы: «Арыс» баспасы. – 2000.

	5. Наполеон Хилл. «Думай и богатей», «Добивайся успеха и богатей, исользуя силу убеждения», «Ключ к богатству», – Минск: ООО «Попурри», 2006.

	6. Наполеон Хилл. «Вы сами способны творить чудеса» – Минск «Попурри» – 2004.

	7. Валерий Синельников. «Путь к богатству. Как стать и богатым, и счастливым» – М.: ЗАО Центрполиграф, 2007. – (Тайны подсознания).

	8. Ренди Гейдж. «Богатсво рядом». – Москва – Санкт-Петербург: «Диля» – 2007

	9. Джим Рон. «Семь стратегий достижения богатства и счастья». –

	10. Сокровишница высказываний и цитат Джима Рона.

	11. Уэйн У. Дайер. «Поверь в Себя». – Минск: ООО « Попурри». – 2000.

	12. Зиг Зиглар. «На самой вершине». – Минск: ООО « Попурри». – 2001.

	13. Сьюзен А. ДеФиллипс. Корпоративные секреты. «Реальная достижения успеха» – Ростов-на-Дону: 2006

	14. Ренди Гейдж. «Почему вы глупы, больны, и бедны...». – Москва – Санкт– Петербург: «Диля» – 2007

	15. Фрэнк Беттеджер. «От неудачника – до переуспевающегео коммерсанта» – Минск «Попурри» – 2003.

	16. Джордж С. Клейсон. «Секреты денег известны избранным. Самый богатый человек в Вавилоне». Москва: – «Рипол Классик». – 2006.

	17. Дейл Карнеги. «Как завоевывать друзей и оказать влияние на людей». – Москва: ООО «Евро-пресс». – 2004.

	18. Брайан Трейси. «Как разбогатеть с нуля». – Минск: ООО « Попурри». – 2005.

	19. Брайан Трейси. «Первый миллион. 21 способ его заработать».

	20. Әсет Мұқашбеков. «Рух пен тәннің саулығы», – Алматы: «Алейрон». – 2007.

	21. Әсет Мұқашбеков, Серік Шалқарұлы. «Ақыл есті билеп алған жоқшылық пен кедейшіліктен қалай құтылуға болады?» – Алматы: «Алейрон». – 2007

	22. Әсет Мұқашбеков, Тілеуберді Құлиев. «Желілі бизнестің көмегімен ақымақтық пен жоқшылықтан қалай құтылуға болады?» – Алматы: ЖШС РПБК «Дәуір». – 2008

	23. Әсет Мұқашбеков, Тілеуберді Құлиев. «Тибет медицинасының өнімдерінің негізінде – желілі жеке бизнесті құрудың құпиясы» – Алматы: ЖШС РПБК «Дәуір». – 2008

	24. Әсет Мұқашбеков, Рахпар Құдіретоллақызы. «Өз тағдырыңды – өзің қалай өзгертуге болады?» – Алматы: ЖШС РПБК «Дәуір». – 2009



	Жолына тағдыр қаттырақ,

	Мініпсің аға, ақ пырақ.

	Сәулесі мәңгі сөнбейтін,

	Жаныпты сізде шам-шырақ!

	Сәкен Мұздыбаев, шахтер





	Әсет Ризаұлы Мұқашбеков

	Әсет Ризаұлы Мұқашбеков – 1951 жылы тамыз айының 21 жұлдызында бұрынғы Семей облысы Ұржар ауданы, Науалы ауылында дүниеге келген.

	1970 жылы Алматы қаласындағы Қазақ ауыл шаруашылық институтының агрономия бөлімшесіне түсіп, 1975 жылы ғалым – агроном мамандығын алып шығады. 1975...2005 жылдар аралығында, бұрынғы Семей облысының Ұржар, Мақаншы аудандарында диханшылық саласында мамандығы бойынша 30 жыл жұмыс істеді. Қазір Алматы қаласында тұрады.

	Үйленген: жұбайы Рахпар Құдіретоллақызы. Балалары, немерелері бар. 2006 жылы: «Жасару құпиясы»; 2007 жылы: «Аштықты ұстау – денсаулықтың кепілі!», «Рух пен тәннің саулығы», «Жүйке жүйесінің тылсымы», «Ақыл есті билеп алған жоқшылық пен кедейшіліктен қалай құтылуға болады?»; 2008 жылы: «Желілі бизнестің көмегімен ақымақтық пен жоқшылықтан қалай құтылуға болады?», «Тибет медицинасының өнімдерінің негізінде – желілі жеке бизнесті құрудың құпиясы», «Жаратушыны әруақтар арқылы тану немесе «Ақ ананың» тылсым дүниелері»; 2009 жылы: «Өз тағдырыңды – өзің қалай өзгертуге болады?» және өздеріңіз оқып отырған «Сен неге кедейсің? Сен неге қарыздарсың? Немесе мол ақша табу үшін не істеуіміз керек?» атты 33 000 дана болып басылып шыққан – 10 кітаптың авторы.

	2010 жылы қытайдағы Шынжаң халықаралық мәдени байланыстарды дамыту орталығы Әсет Ризаұлының «Жасару құпиясы» атты кітабын осы елде тұратын қандастарымызға арнап, төте жазу емелесімен бастырып шығарды.

	Әсет Ризаұлының кітаптарын Алматы қаласындағы Абай мен Абылайхан даңғылының қиылысындағы Қазақстан Республикасының Ұлттық, барлық облыстар орталығындағы, Қарасай, Ұржар аудандық, Науалы орта мектебінің кітапханаларынан, интернетте: Проза. Ру сайтынан оқи аласыздар. Сатылатын жері: автордың өзімен тікелей телефонмен байланыс жасау арқылы сатып алуыңызға болады. Себебі, кітап басылып шыға салысымен-ақ, оқырмандар кітап сөрелеріне түсірмей «пышақ үстінен бөлісіп алып кетеді».

	Әсет Ризаұлы Мұқашбековтың, елімізде және алыс-жақын шет елдерде жүздеген шәкірттері, талай мыңдаған оқырмандары бар. 2010 жылдың 21 науырызында Москвада, Ресей әдебиетшілерінің орталық үйінде өткен Проза. Ру порталының 10 жылдық мерейтойына арнайы шақырылып, интернетте ең көп оқылатын авторлардың бірі ретінде бағаланды. Ескерту: Автор кәсіпқой жазушы не журналист емес.



	Жөн көрсеттім қазақ деген намысқа,

	Жол сілтедім жақын емес алысқа.

	Ахмет Байтұрсынов



	Қастер Сарқытқанұлы

	Телефондары: + 7 702 586 18 28; +7 777 116 52 59; Электрондық поштасы: kaster0102@mail.ru Интернетте: http://proza.ru/avtor/ Кастер Саркытканулы



	1969 жылдың ақпан айының екінші жұлдызында Қытай Халық Республикасының Шыңжаң ауданының Құлжа қаласында дүниеге келген. Экономикалық география ғылымдарының докторы, доцент, кәсіпкер Қастер Сарқытханұлы шешендік сөздерді түйдек-түйдегімен лақтыратын, жаны жайсаң, көңілі жомарт: қытай, жапон, ағылшын, ұйғыр, орыс тілдерін өзінің ана тілінен кем білмейтін текті тұқымнан шыққан аптал азамат.

	Қастер бала күнінен оқуға ынталы болып, түрлі тақырыптағы кітаптарды көп оқыды. 9 классқа көшкен жылы әкесі Сарқытхан мезгілсіз қайтыс болып, отбасына түскен ауыртпалықты анасы және ағаларымен иықтасып бірге көтеру үшін 17 жасында Іледегі Талды көмір кенінде бала жұмысшы атанып, түпсіз терең көмір шахталарынан алғашқы еңбек жолын бастайды. Алайда, білімге ынтық жас, анасының талабы мен өзінің қалауы бойынша 19 жасында Үрімжінің Шынжаң университетіне түсіп 23 жасында бітіріп шығады. Үйленген, жұбайы Зәуре Қалмұхамбетқызы Дунбаева жоғары білімді – тарих география пәнінің мамандығын бітірген. Балалары: Кәусар, Мейір.

	Қастер Сарқытханұлының аққұбаша өңі мен сұңғақ бойына ерекше жарасып тұрған қайратты қара шашы, күлімдеген жанарлары бірқалыпты шуақ шашып, жүзінен иманды адамдарға ғана тән мейірімділік пен жоғары саналылық, ширақ жүріс тұрысынан, дене бітімінен жастық жалыны лапылдап тұрған, маңдайы кере қарыс, парасатты, адамгершілігі мол, оқығаны мен тоқығаны көп, Қытай қазақтары мен Қазақстандағы қандастарының тілі мен ғұрып дәстүрлерін, ауыз және жазба әдебиетін жетік білетін, қаламының ұшының желісі бар, қамал алар қырықтың қырқасындағы, сирек кездесетін – санасы мен жеке басының мәдениеті өте жоғары, талантты да, зиялы ғалым. Осы асқар таудай бауырымыз табысқа жету жолдарының құпияларын, Қытай экономикасы дамуының теориясын толықтай игеріп алған, ұлтымыздың өткен және қазіргі де тарихын терең білетін, өзін-өзі жан-жақты дамыта білген, жастар мен жеткіншектерді Табыс жүйесінің ілімімен сусындатып, болашаққа бағдарлама, жол сілтеп жүрген нағыз адам. Қастер Сарқытханұлы арғы бет елінен өз бетінше ата жұртқа келіп ғылми атақ дәрежесін Қазақстанда қорғаған білікті де, білімді, болашағынан мол үміт күттіретін ұлтымыздың санаулы бір туар азаматтарының бірі.

	Қастер Сарқытқанұлының «Қытай Халық Республикасы нарықтық шаруашылғының ерекшелігі және оның Қазақстанмен байланысы»,

	«Дүниежүзінің экономикалық және әлеуметтік географиясы» атты ғылми– зерттеу кітаптары жарыққа шыққан. Одан басқа 100-ге таяу өлеңдер мен әңгімелердің авторы. Қастердің өлеңдері мен әңгімелерінің толық жиынтығын интернетте: Проза. Ру сайтынан оқи аласыздар.



	Алтынды тот баспайды.

	Қазақтың мақал-мәтелдері



	Нұржамал Құрманәліқызы Асанова

	Телефондары: үйі (8727) 387 01 66; Алматы қ-сы, + 7 701 723 23 46; Электрондық поштасы: E-mail: kasara7@gmail. Com



	Нұржамал Құрманәліқызы – 1962 жылы наурыз айының үшінші жұлдызында Алматы облысының Іле ауданында «Қоянқұс» ауылында дүниеге келген. Сауда техникумының бухгалтерлік бөлімін бітірген.

	Тұрмыста: күйеуі Құламбек Асанұлы мамандығы суретші-зергер, қазір жеке кәсіпкер. Балалары: Қарлығаш тұрмыста. Екіншісі Сандуғаш жоғары білімді маман, ұлы Рамиль – Англияда архитекторлық оқуда оқып жүр. Немерелері: Арнұр. Нұржамал 8 ағайынды: Молдабек, Күләш, Роза, Мейірхан, Мұрат, Бағлан, Мәриямкүл.

	Нұржамалдың әкесі Құрманәлі Айқымбайұлы Шапырашты руынан. Құрманәлі Айқымбайұлы он саусағынан өнері тамған шебер әрі еті тірі, өте табыскер, еңбекқор болған. Еліне мәрттігімен, жомарттығымен, әділдігімен әйгілі болып, қошеметке, құрметке бөленген. Анасы Тұрсын Қаныбайқызы ақтөбелік: Адайдың ішінде Әлім руынан. Құрманәлі ағаның әкесі Айқымбай ақсақал өз заманында аса дәулетті, текті, аузы дуалы адамдардың бірі болған екен. Нұржамалдың нағашы атасы Қаныбай Айнақұлұлы үлкен молда – қари, киелі, ескіше өте саутты, имандылық жолын қатаң сақтаған, әулие тектес зиялы жан болған сияқты.

	Нұржамал Құрманәліқызы, оқу бітіргеннен кейін құрылыс компаниясында бухгалтер болып қызмет істеп жүргенде, осы жерде келбетті, ақылды, іскер азамат: суретші Құламбек Асанұлымен танысып оған тұрмысқа шығады. Екеуі үкімет жұмысының баянсыз, болашағы жоқ екеніне көздері жетіп, 1-ші Алматыдағы өздерінің «Қоянқұс» ауылында жеке шаруа қожалығын құрып, кәсіпкерлікпен шұғылданады. Екеуі мал басын өсірумен айналысып, Нұржамал күніне 4-5 сиыр сауып, жүздеген құс өсіріп, еңбектері жанып ауылда ең бірінші болып қос қабатты, еңселі зәулім үй тұрғызады.

	Нарықтық кезең келгенде, қандай тығырықтан болмасын тайпалақтап шығып кететін Нұржамал – ала сөмкесін көтеріп Польша, Иранға барады. Күйеуі Құламбек екеуі өзара силасымдылықпен, үйлесімділікпен бірінің-бірі жан дүниесін жүректерімен түсінісіп, екі жаққа да жағымды болып, өз істерін одан әрі дамытып, шетелден Қазақстанға (алғаш рет Ираннан) перде (тюль) әкеледі. Әкелген тауарлары керемет сұранысқа ие болады. Алғашында автобуспен Ашхабад арқылы Памир тауларынан өтіп ұзақ жолда қиналады, жағдайлары түзелгеннен кейін ұшақпен әп-сәтте ұшып барып, уақыттарын үнемдейді. Еңбектерінің нәтижесінде 1997 жылы Алматы қаласының Медеу ауданынан жер алып, өздеріне қатырып отырып екі қабатты коттедж салып алады. Сонан кейін банктен кредит алып, үй салып, ең сенімді бизнес – жылжымайтын мүлік сатумен шұғылданады. 2008 жылдан бастап желілі жүйе ақпарат бизнесінде. Бұл бизнесті де шырқ үйіріп, шыңына шығады. Нұржамал Құрманәліқызы, бүкіл қазақ келіншектерінің сымбаттылығын, жігерлілігін, қайсарлылығы мен парасаттылығын бойына тоғыстыра білген: 2 қыз, 1 ұлдың ардақты анасы, 1 немеренің кемеңгер әжесі. Елім, қазағым деп шырылдап жүреген қайратты қыздарымыздың біреуі.



	Жүректің көзі ашылса,

	Хақтықтың түсер сәулесі.

	Іштегі кірді қашырса

	Адамның хикмет кеудесі.

	Абай



	Нұрбибі Баратқызы Сағымбекова

	Телефондары: үйі (8727) 227 94 55 Алматы қ-сы; + 7 701 755 15 57; Электрондық поштасы: Nuri_56@mail.ru



	Нұрбибі Баратқызы Сағымбекова – 1956 жылы қаңтар айының 23 жұлдызында Қоңыртөбе ауылы, Жуалы ауданы, Жамбыл облысында дүниеге келген. Алматы энергетика байланыс институының экономика бөлімін бітірген жоғары білімді экономист. 34 жыл байланыс жүйесінде қызмет етті.

	Тұрмыста: күйеуі Шерхан Пертайұлы Раздықов – байланыс жүйесінде қызметте. Балалары: қызы Ақмаралдың күйеуі Ерлан Аятбекұлы Шотықов екеуі де қызметкер. Немересі Әмина; ұлы Қайсар – менеджер, Айнұр студент, Еркебұлан – Канадада оқуда.

	Нұрбибі Баратқызының әкесі – Барат Тұрматұлы ауыл шаруашылығы саласында қызмет еткен, анасы Жұмакүл Мамырбайқызы. Нұрбибі 12 ағайынды – 6 ұл, 6 қыз; Амантай, Бақытай, Гүлбибі, Нұрбибі, Айша, Рапілбек, Баршагүл, Расылбек, Нұрила, Дина, Сүгірбек, Сәбит.

	Нұрбибі Баратқызы – Ұлы жүздің ішіндегі Сиқым елінің Қарабатыр руынан тарайды. Шінет-Рысбек-Батырбек-Иса-Тұрмат. Тұрмат аталары ел басқарған атақты болыс, ауқатты адам болыпты. Қуғын-сүргін жылдары қытайға өтіп кеткен. Нұрбибі Баратқызының апасы Әнәпия әже суырып салма ақын, керемет әншілігімен қоса, адам емдейтін де қасиеті болыпты. Әнәпия әженің туған әпкесі Қалымжан апа да осы үйде тұрыпты. Себебі, күйеуі соғыстан қайтпаған. Осы екі апа бір үйде тұрып балаларды өсіріп, тәрбиелейді. Осы екі апа келіні Жұмакүл Мамырбайқызына айтады екен: «Баламыз Барат жалғыз, сен бала туып бере бер, өзіміз тәрбиелеп жеткізе береміз», – деп. «Екі апамның бізге сіңірген еңбектері ұшан теңіз еді», – дейді шексіз риашылықпен есіне алған Нұрбибі Баратқызы.

	Нұрбибі Баратқызы мен Шерхан Бертайұлының ең басты қасиеттері – өздері ғана шыңға шығып қоймай, жан-жағындағы адамдардың жан дүниесінің мөлдір, көңілдерінің пәктігін, адамгершіліктерінің зор болуын, жүректеріне имандылық ұялауын, денсаулықтарының мықты, тұрмыстарының жақсы болуын қалайды. Осы бағытта табандылықпен алдына қойған мақсаттарын іс– жүзіне асырып келеді. «Шөп шыққан жеріне шығады» дейді дана халқымыз, осының бәрі текті әулеттің ұрпақтарында генетиканың заңының мүлтіксіз жұмыс жасап жатқанын көрінісі іспетті.

	Нұрбибі Баратқызы, жанарынан мейірбандық пен бауырмалдық шуағы төгіліп – адамдардың бәрін бауырым деп, кімге болмасын жақсылық шапағатын төгіп, шарапатын тигізіп, осы бағытта тыным таппай ізденіп жүрген ХХI ғасырдағы таңдаулы қыздарымыздың бірі.



	Ілім жолы қиын жол, сабырлы бол. Сонда ғана ілімге ие боласың. Алла тағала мұсылманның білімді болуын қалайды.

	Пайғамбарымыз Мұхаммед (с.ғ.с.)



	Майра Сәрсенбайқызы Бекбосынова

	Телефоны: + 7 700 367 07 64; + 7 701 767 99 63; Электрондық поштасы: Bmaira1@rambler.ru



	Майра Сәрсенбайқызы Бекбосынова 1964 жылы мамыр айының 12 жұлдызында Алматы облысы Жамбыл ауданының Прудки ауылында дүниеге келген. Бастапқыда Қазақ педогогика институтының математика, кейінірек Москваның гуманитарлық институтының психология бөлімшесін бітірген жоғары білімді ұстаз. 12 жыл ұстаздық қызметтен кейін, қазір заман талабына орай жеке кәсіпкерлікпен айланысады.

	Тұрмыста: күйеуі үш жоғары білімі бар Келдіке Назымбекұлы Мекебаев. Қазір Астана қаласында заң қызметкері. Балалары: Райла – студент, Абылай – Америкадағы Хьюстон қаласында қаржы саласында оқиды, Дабылбай – мектепте оқиды.

	Әкесі: Әскербек Әбдіғалиев Жамбыл облысының Қордай ауданындағы Өтеген ауылында атақты шопан, неше түрлі ордендермен марапатталған еліне қадірлі де, құрметті болған адам. Анасы: Күләш Хасимүддінқызы үй шаруасында кәрі ата мен енесін күтіп, 6 баланы тәрбиелеп өсірген аяулы жан. Алты ағайынды: Майра, Жомарт, Сайра, Нұрмолда, Гүлжазира, Тілек. Нағашылары Өтеген бабаның тұқымдары. Майра Сәрсенбайқызы үйдің үлкені болғандықтан қазақтың дәстүрімен атасы Сәрсенбай Бекбосынұлы мен апасы Гүлмәрия Назарбекқызының қолында тәрбиеленген. Гүлмәрия апасының шешесі Зылиха әже бүкіл ауылды ұстап тұрған адуынды ерекше адам болыпты. Апасы Гүлмәрия 94 жасқа келсе де әлі тың. Апасының тәрбиесінің әсерімен Майра ер адамдарды ерекше ілтипатпен силайды. Гүлмәрия әже 94 жасқа келсе де, әлі күнге күйеу баласы Кердікені сіз дейді.

	Майраның енесі Сүйімбүбі Бағымбекқызы күйеуі Назымбек Құрғақұлы Мекебаевтан 28 жасында айырылады. Сүйімбүбінің қолында күйеуінің кәрі әкесі мен шешесі, 8 баласы қалады. Бірақ, бұл кісі қыйындыққа мойымай, саудамен шұғылданып, балаларының бәрін жоғары оқу орындарында оқытты. Әлі күнге дейін балаларына кәсіпкерліктің қыр-сырын үйретіп, кәсіпкер кемеңгер әже бола білді.

	Нарықтық заман келген кезде Майра күйеуі Келдіке екеуі Алматыға көшіп келеді, алдарына мақсат қояды, Алматыдан үш бөлмелі тамаша үй аламыз, тұрмысымызды түзеп, молошылық пен байлыққа кенелеміз деп. Осы мақсатын орындау үшін, бүкіл ағайындарының басын қосып, ала дорбасын асынып алып Қытай, Түрік, Иран елдерінен жүк тасып, кейбір ер азаматтардың қолынан келмейтін жұмыстар атқарып, арманын іс жүзіне асырады. Тәлімгері Сүйімбүбі Бағымбекқызынан үйренген ілімінің арқасында күйеуі Келдіке екеуі бақыт пен молшылық құшағына бөленеді. Қазір желілі ақпарат жүйесі бизнесінде өз орнын тапқан бақытты ана.



	Ақырын жүріп, анық бас,

	Еңбегің кетпес далаға.

	Ұстаздық еткен жалықпас

	Үйретуден балаға.

	Абай



	Нәсмиа Абылғазықызы Әубакірова Тел: +7 777 372 51 03;

	Нәсима Абылғазықызы Әубакірова 1951 жылы сәуір айының екінші жұлдызында, ҚХР, Шыңжаң өлкесінің Алтай қаласында дүниеге келген. Нәсима Абылғазықызы 11 жасында әке-шешесі, туған-туыстарымен өздерінің ата қоныстары Таскескенге қайтып келеді. Таскескен мен Шыңжаң өлкесінің аралығы 200 шақырым. Мемлекеттік Қазақ қыздар мұғалімдік институтының математика бөлімін бітірген, жоғары білімді ұстаз. Таскескен, Шолпан ауылы мектептерінде ұзақ жылдар бойы математика пәнінің мұғалімі қызыметін атқарады. 2000 жылы Алматы облысының Іле ауданындағы «12 желтоқсан» ауылына қоныс аударып, № 4 мектебінде зейнеткерлікке шыққанша ұстаздық қызыметін жалғастырады.

	Тұрмыста: күйеуі Кенжебек Мәткәрімұлы Алыбаев музыка саласынан арнаулы білімі бар ұлағатты ұстаз. Балалары: Бахтияр жоғары білімді инженер, қазір жеке кәсіпкер. Қалыңдығы Гүлнар Тешебайқызы – медбике, балалары: Дастан, Дәулет, Дәурен мектеп оқушылары; Екінші ұлдары Данияр жоғары білімді инженер, қазір Атбасар қаласының темір жол бекетінде директордың орынбасары, қалыңдығы Гаухар Тұрлыбекқызы жоғары білімді инженер, балалары: Айым; үшінші ұлы Дархан жоғары білімді инженер;

	Нәсиманың атасы Аубәкір және әкесі Абылғазы да керемет сазгер, әрі музыкалық аспаптардың бәрінде ойнайтын рухани адамдар болыпты. Осы қасиет баларына да дарыған. Нәсиманың әкесі Абылғазы Аубәкірұлын, анасы Мария Шөкібайқызы арқалап алып 1930-32 нәубат ашаршылық жылдары Қытайға өтіп кетеді. Абылғазы Аубәкірұлының сүйегі Арғын – Қаракесек. Орта жүздің биі Қаз дауысты Қазбектің ұрпақтары болып келеді. Қытай жерінің Алтай қаласында банк басқарады. Өз ата жұртында дайындаушы– заготовитель болып қызмет істейді. 49 мүшел жасында дүниеден өтеді. Анасы Гүлжамал Мырзағалиқызы – Шәкәрім әулиенің ұрпақтары. Нәсима 7 ағайынды: Нәзигүл, Нәсима, Нәдия, Ғазиз, Хамит, Советхан, Сәбит.

	Нәсиманың анасы Гүлжамал апаның әкесі Мырзағали Ысқақұлы Қосаев үлкен көпес-саудагер бай, «Алашорда»-ны ұйымдастырушылардың бірі, еліне елеулі, Шәкәрім әулиемен етене жақын араласқан, ұлтын сүйген халқына қалаулы адам болыпты. Мырзағали «Алашордашыларды» ұстайды деген сыбысты естісімен, қыстың күні жолдасы екеуі аяқтарына шаңғы байлап қытай өтіп кетеді. Кейіннен жанұясын, туған-туыстарын да арғы бетке бір түнде алып өтеді. Бірақта, НКВД тыңшылары оларды қытай жерінде жүргенде аңдып жүріп, ебін тауып өлтіреді.

	Нәсима Абылғазықызы, өн бойынан тектілігі төгіліп тұрған, сүйегі асыл, 36 жыл үзбей жас жеткіншектерді тәрбилеп, біліммен сусындатқан қадірменді, беделді, еліне ерен еңбегі сіңген: жоғары дәрежелі «аға ұстаз», аяулы жар, кемеңгер әже, асылдың сынығы. Елім, жерім деп жүрегі егіліп, елжірейтін ұлтымыздың жанашыр, рухы жоғары қыздарымыздың бірі.



	Адам ата-анадан туғанда есті болмайды: естіп, көріп, ұстап, татып ескерсе, дүниедегі жақсы, жаманды таниды дағы, сондайдан білгені, көргені көп болған адам білімді болады.

	Абай, он тоғызыншы сөз



	Кенжебек Мәткәрімұлы Алыбаев Тел: +7 777 812 02 50;

	Кенжебек Мәткәрімұлы Алыбаев – 1951 жылы қазан айының 19 жұлдызында Семей облысы, Аягөз ауданының Таскескен ауылында дүниеге келген. Алматыдағы Чайковский атындағы музыка арнаулы оқу орнының домбыра бөлімін бітірген. Мамандығы күйші, әнші. Ұзақ жылдар ауылындағы мектепте ән-күй сабағынан мұғалім, кейіннен Таскескен аудандық мәдениет үйінің директоры болып қызмет істейді.

	Үйленген: жұбайы Нәсима Абылғазықызы Әубакірова жоғары білімді ұстаз. Балалары: Бахтияр жоғары білімді инженер, қазір жеке кәсіпкер. Қалыңдығы Гүлнар Тешебайқызы – медбике, балалары: Дастан, Дәулет, Дәурен мектеп оқушылары; Екінші ұлдары Данияр жоғары білімді инженер, қазір Атбасар қаласының темір жол бекетінде директордың орынбасары, қалыңдығы Гаухар Тұрлыбекқызы жоғары білімді инженер, балалары: Айым; үшінші ұлы Дархан жоғары білімді инженер;

	Әкесі: Мәткәрім Әлібайұлы ұзақ жылдар бойы ауылдық кеңесін басқарған, еліне белгілі абыройлы адам болған. Анасы Сара Жұмажанқызы 13 баланы дүниеге әкелген, ұлтымыздың батыр аналарының бірі. Өкінішке орай

	11 бала жас күніндерінде шетінеп кеткен. Қазір бір шаңырақтан қалған: Таңсық бекетінде тұратын апайы – өмір бойы ұстаз болған Аманкенже екеуі. Кенжебек Мәткәрімұлы – Аягоз өңірінде тарихта аты қалған, «қыдыр қонып, бақ дарыған», қалмақтың Бүйен батырын өлтірген Шөпші бидің шөбересі.

	Туған нағашысы Жұмажан Көккөзұлы үлкен молла болыпты. Жұмажан ақсақалдың аталарының бойында тәуіптік, бақсылық, көріпкелдік қонған ерекше адамдар екен. Осы қасиеттер Кенжебек Мәткәрімұлына қонған. 2001 жылдан бастап Кенжебек Мәткәрімұлы намазға жығылады. Намазға жығылғаннан кейін бойындағы кісі емдейтін қасиеті ашылып, тамыр ұстап науқастарды емдей бастайды.

	Кенжебек Мәткәрімұлы, алпысты алқымдап қалса да жас көрінетін, әр сөзін ойланып барып айтатын келісті отағасы. Түр-тұлғасының өзі-ақ, имандылық жолын ұстанатын азамат екенін айшықтап тұрғандай, іс-қимылы байыпты да байсалды. Сымбатты денесі мен бет әлпетінен, ішкі рухани қуат пен байлыққа толы екенін бірден сезесіз. Толқынданған қайратты ақбуырыл шашы, парасатты аққұба өңіне ерекше жігер берсе, шуақ шашқан жылы жанарында адамды өзіне баурап алатын ерекше қасиеті бар. Руханилық даму деңгейі өте жоғары. Ем алып қабылдауынан кейін алдынан разы болып шығуыңыз бір бөлек.



	Пайданы көрсең бас ұрып,

	Мақтанды іздеп, қайғы алма.

	Мініңді ұрлап жасырып,

	Майданға түспей бәйгі алма.



	Өзіңде бармен көзге ұрып,

	Артылам деме өзгеден.

	Күндестігін қоздырып,

	Азапқа қалма езбеден.

	Абай



	Рахпар Құдіретоллақызы Мұқашбекова

	Телефоны: +7 701 789 13 87; үйі (8727) 273-84-84 Алматы қ-сы;



	1952 жылы қазан айының 5 жұлдызында дүниеге келген. Әкесі Құдіретолла Рахматуллаұлы, анасы Аджарбүбі Зүнінимамқызы. Тоғыз ағайынды: Әсетолла, Рахпар, Ділбар, Сарвар, Нығмет, Рифхат, Сүннәт, Мүбәрәк, Рашид.

	Тұрмыста. Күйеуі – Әсет Ризаұлы Мұқашбеков. Екі баласы, немерелері бар.

	Рахпар Құдіретоллақызы 1976 жылы Алматы қаласында шет тілдер институтының неміс тілі бөлімін бітірген, жоғары білімді мұғалім. Ұзақ жылдар бойы ауылды жерлерде мектепте неміс тілі пәнінің мұғалімі, балалар бақшасының меңгерушісі болды.

	Рахпар Құдіретоллақызы, заман өзгеріп нарықты экономика өмір салтымыздың негізі болғанда желілі бизнес саласына қызметке ауысты. Қазір денсаулықтың да, ақша табудың да қыр сырын өте жақсы меңгерген кеңесші (консультант) – психолог, табиғи шөптер көмегімен денсаулықты түзейтін БТҚҚ (биологиялық тамаққа қосатын қоспалар) маманы.

	«Құдайсыз қурай басы да сынбайды деген сөз бар. Алла тағала барлығының Әмiршiсi, барлығын Басқарушы. Бүкiл бiртұтас әлем белгiлi бiр заңдылықтарға бағынады. Соның барлығы Алла тағаланың құдiретi. Алла тағала үшiн әлемде белгiсiз ештеңе жоқ және бүкiл өмiр Соның басқаруымен жүредi. Адам баласы өзінің жүрегіндегі Ғазиз жан – Жаратушының көмегімен денсаулығын да, тұрмысын да жақсартып алуына болады. Өз тағдырыңыз өз қолыңызда». Сізге қолайсыз адамдарға уақытты босқа жұмсамас үшін, өзіңізге-өзіңіз мынандай үш іргелі сауал қойыңыз:

	1. Мен қандай адамдармен уақытымды шығындап жүрмін?

	2. Олар маған қатысты не істейді?

	3. Олармен қарым-қатынаста болу мен үшін пайдалы ма? Бұл сауалдарды елемеуге болмайды.



	Алла тағаланың берген несібесін айтып отыру да, Алла тағалаға шүкіршілік ету мен тең.

	Пайғамбарымыз Мұхаммед (с.ғ.с.)



	Киелі домбыра иесі Гауһарбек Баянбайұлы Күнхожаев Телефоны: +7 702 167 21 69; + 7 702 627 34 41; Электрондық поштасы: kunkozhaev@ mail.ru Интернетте: http://proza.ru/avtor/ Гаухарбек Кунхожаев Мекен жайы: Оңтүстік Қазақстан обл. Түркстан қ-сы, Майлықожа к/і № 102.



	Гауһарбек Баянбайұлы Күнхожаев – Оңтүстік Қазақстан облысы, Ордабасы ауданы, Мақташы ауылында 1965 жылы мамыр айының 27 жұлдызында дүниеге келген.

	Гауһарбек Баянбайұлы – Шымкентегі «Әл-Фараби» атындағы мәдениет институтын 1991 жылы музыка және ән мамандығы бойынша бітірген. Қазір авторлық домбыра жасау қолөнері бойынша жеке кәсіпкерлікпен шұғылданады. Ерекше қасиеті – домбыраны аян бойынша жасайтындығы. Жасаған домбыралары киелі әрі ерекше қайталанбас үлгідегі туындылар.

	Қазір Гауһарбектің «Түркістан» атты авторлық домбырасы – президент жеке мұражайында. Гауһарбек алғашқы домбырасын 1983 жылы Ресейдің Калуга қаласында әскери борышын өтеп жүргенде аян алу арқылы үш тәулік мезгілінде жасап шығарғанына өзі де әлі күнге дейін таң қалады.

	Халқымызға белгілі домбыраның екі түрі: «Абай», «Жамбыл» домбырасы ғана болса, енді үшінші түрі «Гауһарбек» авторлық домбырасы елімізге кеңінен мәлім болып келеді. Бұл домбыраның аспаптық киелі қасиеті: үстіне салмақты адам шығып тұрса да сынбайтындығы, керемет беріктілігі және жылдар өткен сайын үнінің өзгермей шыңдала беруінде. Үйленген: Жұбайы – Айкен Зәбенқызы. Балалары: Ынтымақ, Мереке, Береке. Әкесі – Баянбай Күнхожаұлы екі ағайынды. Інісі Алтынбек Күнхожаұлы он саусағы он адамга бергісіз құрлыс маманы – прораб. Арыс қаласындағы талай құрлыстарды салған еліне елеулі, халқына қалаулы, адал жүректі ел ағасы. Ағайындылар Қонырат тайпасының Қайдауыл Құлшығаш руынан. Гауһарбектін әкесі – Баянбай Күнхожаұлы өмір бойы ауыл шаруашылығы саласында маңдай терін төгіп, талай елдің алғысына бөленген, аса мейірімді зиялы азамат еді. Анасы Зәбира Номанқызы 10 бала тәрбиелеп өсірген батыр ана. Гауһарбек он ағайынды: Күмісбек, Датқабек, Ділдабек, Гауһарбек, Таңатар, Құралай, Құрмангүл, Зауре, Райхан, Ұлбике.

	Арғы атасы Дүйсенбіден тарайтын Қайдауыл, Лепес, Жәдік үш атасының ішінде, Қайдауыл өнер қуып, саятшылықпен айналысқан, Лепестен тараған Әлеумет-Төлебай Абылайханның сенімді кеңесшілерінің бірі болған. Нағашылары Қоңырат тайпасының Қарабаласы Жандар руынан тарайды. Арғы нағашы атасы Ботабай Кенесары ханның інісі Наурызбай батырдың қанды көйлек досы болған. Бергі атасы Мұсабек сапақ Қоқан хандығы кезінде халық ішінен бас көтеріп, Қоқандықтардың езгісіне қарсы күрескен айтулы тұлға. Гауһарбектің өлеңдері мен әңгімелерін, домбырасының үлгісін интернетте: Проза. Ру сайтынан оқып көресіздер.





	https://t.me/kzkitap





