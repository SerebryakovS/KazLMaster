	АЛДАН СМАЙЫЛ

	Тамұқтан келген адам



	Роман





І. Арлан, Төбет және Қарғабай


	Саңғырудың қиын шатқалындағы ескі інді ымырт үйіріле тастап шығып, Шажыағай, Былқылдақ, Қаратөбе маңын ұзақ кезген ұялы қасқырдың бүгін де жолы болмады. Ты нымсыз жортып, ойдымойдым қарағантобылғыны тоқымдай қағып, сайжыраны сау қалдырмай сабылғанда, азуы қанданбай аласұрып еді.

	Үйірден озыңқырап кеткен арлан көп күнгі аштық пен бүгінгі бос сергелдеңнен талағы тарс айырылып, қос сауырын өшіге, өлермендене арсарс қапты, соңында бұратылған кәрі қаншық пен көкжалданып, араны ашылып алған екі қорқауға ызғар шашты.

	Қаншық бүкеңбүкең жасқанып, жеткен жеріне бүктетіліп түсті. Қос бөрі ығына жығыла қоймай, секемдене, сес көрсете көлденеңдеп, ту сыртынан ойқастады.

	Арлан қазіргі бетінде Қабантау мен Айдаһарлының тоғысқан тұсындағы терең шатқалды бетке ұстап еді. Сол жерде Атасу қысылып ағады, жағасында ұйысқан бұйра тал, қоғалы қорысты бір арылтып шықпақ.

	Кәрі қаншыққа арс етіп белгі беріп, қайтадан бөкен желіске салды. Көттігі сүмпиіп, биігінде қабан жондана дөңкиген таудың иығына көтерілгенде, судың салынды иісі білінді. Қарсы бетте Айдаһарлы түн жамылып жиырылыпжазылады, тұмсығын өзенге сұғындырып, желке тұсы қатпарқатпар қара жартастанып, ай астында айбатын асырған.

	Арлан тіксіне іркілді. Бозғылт сәуле дір етіп шағылысқан жалтыр тас аждаһа көзденіп өңменінен өткен, сұсты, сұғанақ жанар қарсы алдында жаланып тұрғандай. Терең шатқалды тау арасының түнемел желі тімтіне кезіп еді, түнере қарауытқан қуыс қорқаулана қорқырады. Су үстінде шағала сақсақ күліп сайқалданды.

	Арлан табанының астын қышырқышыр тырнады, демін ішіне тартып, тымырайған түнде қан тілеп қағынғанда, шатқалдан балық пен құс иісінен басқа жөндемді ештеңе білінбей тұлан тұттырған.

	Бозамық сәуле сұйылып барып, тымтырыс түнге жұтылды, тау бөктері қарауыта ауыр тыныстады, Айдаһарлы қабырғасы қайыса күрсініп, бір жамбасына аунап түскендей көз алдында аласарды. Одан әрі дүлейленген түнек тұңғиығына тартып жұтынады.

	Арлан арс етіп ауаны қапты. Кәрі қаншық қаңқ етіп бауырын көтерді, тоқымдай бұлттың тасасынан жылан көзденіп қадалған айға қарап, ішін тарта, қыстыға ұлыды, терең шатқал қылғына үн салып, күңіреніп қоя берді. Етекке тау бөкт ерінен түксие төнген қатпарқатпар қара жартас зәрлі сарынға түршіге жаңғырығып, қия бетінде қонақтаған бөктергіні жанынан бездірді. Қиыршық тасты қырнап өскен таушымылдықтың түбінде аялдап қалған сұр жылан ысқырына сұстанды. Кәрі қаншықтың өңешінде өлім азынап, өмір аңырады. Арлан ай астында аласұрып, Қабантауды сауырлап жөнеп берді.

	* * *

	Төрт бөрі кейде қапталдасып, кейде қаздай тізіліп Атасудың арнасын қуалай ұзақ жортты. Өзенді кемерлеген қалың талдың ішін дәмелі кезіп, Арқаның Ұлытауға ұласқ анша айылын жинамайтын ұлан даласына шымшымдап сіңіп бара жатты. Таудың тасынан талғажау таппаған арлан осы сапар ұшықиыры жоқ жойқын жазықты жалдап көрмекті.

	Өзенді өрлеген сайын қалыңдай түскен көкталдың табаны қиыршық құм, андасанда ойдымойдым шалғынды аралдар ұшырасады. Арна кей тұсында үздігіп ақса, көбіне тұңғиық қарасуланып, өткел бермей сандалтады.

	Таң алдындағы салқында алдыңғы жақтан қолқаны атқан, көңірсіген иіс білінді. Төрт өңеш қылққылқ жұтынды. Қос қорқау алға сылаң етіп шыға келген, арланның ырылдап сес көрсеткенін елең қылмай жалаң қақты, жағаға жырыла суырылды. Арлан солардың соңынан сұғына салып еді, ұйысқан бұйра талдан сатырсұтыр шыға келгенде, қарсы алдынан киіз үйге ұқсас дөңгелек бейіт көрінді. Алакөбеде көделі дөңестің үстінде бүйректей бұлтияды, қос қорқау соған ілігіп үлгеріпті.

	Кәрі қаншық алаөкпе үшеуге жетуге асыққан жоқ, әлгінде өздері тірелген қарасуды жағалап келе жатып, саязға біткен қоғаның түбінде иірілген бір үйір табан балықты көріп қалғанды. Таң алдында бұлар да дамылдайтын сияқты дәл осы сәт бейғам болатын. Ұрымтал жерге іліге бере ортасын ала атылды. Дәтке қуатта біреуін қауып түскен, судан шықпастан толғаптолғап жұта салды.

	Жағадан әріректе арлан күркірейді, қос бөрі арсарс етіп айбат шеккендей, қаншық сезікті елеңдеді. Бейітке бү кеңдеп жеткенде, екі қорқау шоқиып отырған арланды айнала торуылдап жүр еді. Көңірсіген сасық иіс арланның алқымындағы алаңқайдан шығады.

	Қаншық түгі үрпиіп тіксінді, мына иіс малдың да, аңның да емес, адамның иісі болатын, сақтанып, дөңесті қиялап үрке таялды. О заман да бұ заман айдалада адамның мүрдесі іріпшіріп жатқанын көргені осы еді. Елеңпелеңде, жұқал таң сәуле ақселеудің үстінде қансөлсіз бозарған шақта ұлан өңірде ажал аңырап жүргендей түршікті.

	Бейітті айнала төңіректеп дөңеске көтерілгенде, өзеннің шығыс қапталынан қыстаудың сұлбасын таныды. Маңайында қараңқұраң тіршілік байқалмайды, бөрі атаулыны алыстан сезетін, сонадайдан андыздап шыға келетін малсақ иттерден де белгі жоқ.

	Сол тұсқа ереуілдеп қарап, қыстау атаулының ерте көктемнен қыраулы күзге дейін иесіз қалатынын түйсінгендей болған, түйсініп тұрып, мына жансыз жымжырттықтың соңында сезікті қатер барын шамалаған.

	Сасық иіс маңайлататын емес, орағытып өтіп бара жатып, адамның өлі денесі де сескендіретінін сезді, одадода сақал мен ақсиған тіске көзі түсіп, қауіптене арс етті. Қарғасауысқан шоқып тастаған жанар да үңірейіп үрейлі. Әлде түлкі, әлде қарсақ кемірген қыр жіліншігін орай жылжып, жеңді білектей сұр жылан сусып келеді.

	Қаншықтың жон терісі дір етті. Мына жалғанда қорқау біткеннің қаймығатын заһары осы ғанады, айыр тілі жалаңдаған, тарыдай көзі талқаныңды шығара қадалатын улы пәле болатын.

	Арланды сауырынан сүйкей өтіп, қыстауға қарай бүлкілдеді, қос бөрі соңынан жұбын жазбай ерді. Екі қар басқан, көкжалданып, азуының түбіне ашу жинаған, бауырынан тал пынған бөлтірік шағын әлдеқашан ұмытқан бұлар соңғы күндерде тосын мінез байқата бастап еді. Қылт етсең, қыл кеңірдектен ала түсетін жыртқыш қылық аңғарылады. Таутас, ұлан дала жылан жалағандай жұтап, қанаттыдан қанағат, тістіден төзім кеткелі ашкөзденіп барады.

	Қыстау жақтан қидың қышқылтым иісі аңқыды, көптен білінбеген, сағындырған иіс. Қаншық аяқ астынан ширығып, бауырын жаза жосылды. Соңынан жұлдыздай аққан қос бөр іге егесе, төңкерілген боз жусанға бауырын жалатып барын салған, иесіз қыстауға жеткенше асыққан. Дәл қазір қарсы алдынан сансыз ит азуын айға білеп, абалап, аттандап шыққанын тілегендей, ауылға қасқая шапқан көп бөріден қотанда қой қалтырап, кермеде ат шұрқырап, у да шу болғанын тағатсыз күткендей бір түсініксіз халде еді. Қара мылтық қапияда тарстұрс атылып, жарау мінген құрықты төтеден төңкеріле төнгенін қалаған, жан беріп, жан алысатын шартшұрт айқасты аңсаған дүлей қыжыл барды. Бөрінің жортуылы қан сасымаса, қорқау ғұмырдың айызы қанған ба?! Тістеген жерің быртбырт шытынап, құлағыңның түбінде өлім өгіздей өкірмесе, жыртқыш жүректің құмары тарқаған ба?!

	Қаншық қарғыстай қағынды, өзіне де, өзгеге де, адыра қалған дүниеге де лаң тіледі. Адам атаулы ауып, мал біткен тыптипыл болған, аңқұсына дейін зымзия жоғалған, жұтаған дала таң сәріде тасталқаны шықса, арман не?! Қажыған, қан қақсаған тірліктің кімге керегі бар?

	Қыстауды қалқалаған қашаған талдан әлдене қараң етті. Ежелден таныс, ежелден өшті, ащы иіс көкірегін қарыды. Айылын жинап, аужайын танып үлгергенше, қарсы алдынан тайыншадай қара төбет күркіреп атылды. Ақсиған, аждаһаланған азу қаһар шашып төніпақ қалған, қас қағым сәтте қанжардай қадалып, сартсұрт араласты. Шабынан қадалған өткір тіс сыр етіп төске өрлеп, тілене тіліп түскен.

	Қаншық шөкелеп барып оңалды, қапелімде тап берген жауын жанұшыра іздегенде, ол қашаған талға қайтадан сіңіп бара жатқан. Айнала қан сасып, арсарс тұлданды, сойқаны шығып, соңынан салмаққа оңтайланды.

	Сол сәт дүние қайтадан әлемтапырық бүлінді, қатты екпінмен жеткен қос бөрі ішекқарны ақтарылған, аласұрған қаншыққа қымқиғаш араласты. Жалаңаш қалған өкпебауырды асыға қылққылқ жұтып, жалаң қақты. Ішекқарын қанжыны араласып, көмейде бүлкбүлк етті. Қомағай өңеш көріктей ісінгенде, сауырдың көк еті кесеккесек жұлынды. Кәрі қаншықтың ала жындай азынаған жанарында сақсақ еткен кәрлі азулар мен қызарған, қадалған жерін шоқтай қарыған көк долы жанарлар ұшқын атып, жарқжұрқ шағылысты.

	Төбет қалыңға сіңе беріп қайырылып, осынау сұмдыққа қадала қатып қалғанды. Соңыма түсер, сойқан салар деп күдіктенгені қос бөрі болса, әлгінде өзі жарып тастаған қаншықты үзіпжұлып жалмап жатыр. Өзенге таяу қылтадан арлан қасқыр көрінгенде, жемтікке айналған тасқапқырдың сауырынан саутамтық қалмаған.

	Төбет кеудесі қорқырап, талдың білектей бұтағын гүргүр шайнады. Ол көптен бері ызалы болатын, Атасудың ұядай қолтығындағы мына қыстаудың құты қашқалы көзіне көрінген жандыжансыздың бәрін тасталқан талағысы келетін де тұратын.

	Өшіккенінен өш ала алмаған дүлей долылық бұрқсарқ қайнағанда айнала отқа оранған тәрізденетін, күнітүн жаланған жалынға қақталатын, өртеніп бара жататын. Сол өртпен қырдан құлдилап түскен қаншыққа қырғидай тиіп еді. Енді бұл салған лаңның соңы немен тынарын тағатсыз күтіп қалған.

	Арлан қос қорқау қаншықтың түтетүтесін шығарғанын көргенде терісіне сыймай долырды. Жырынды көкжал үйіріндегі екеудің талайдан талағы тарс айырылып жүргенін сезсе де, олардан дәл мынадай сұмдықты күтпеп еді. Тікірейген түгіне дейін кек кернеді, қылтадан қылыштың жүзіндей қылпып шықты.

	Қаншықтың қоң еті бірер толғағаннан қалмай, өңешін суырып алған бөрі андыздап жеткен арлан шаптан орып өткенде, не болып, не қойғанын да аңғарған жоқ. Аузындағысын қызғанып, арс етіп жұтып жіберді. Сол сәт ұяласының жанары көкжасылданып, обырлана тап бергенін көрген. Қанды азу сақ етіп тиіп, салбырап қалған бүйрегін қас қағымда қағып әкетті. Қара жер табандап тартып, тірсегі майысып құлап түсті.

	Арлан сыңарына сайтандай соқтыққан екінші қорқауды да қапыда басты. Азуын құлақшекеден күреп салып, қайқайтып әкеліп, дүлей қыжылмен жұлқа тартқанда мойын омыртқа быртбырт үзілді. Ол талайдан бері мұндай қанды қырғ ынды көрген жоқты. Соңынан дәмелі ерген бөрі атаулымен тап осылай майдандаспағанды. Тобылғы түбінен – тоят, қараған түбінен – қанағат тапқан сан жылда азуын аталасына салған сойқанды да кездестірмеген.

	Күйдіргідей күйдірген ыза жанын қоярға жер таптырмай аласұрды, айнала қан сасып жатса да, қан іздеп қағынды. Жантәсілімде құйрығының ұшы дірілдеген бөріні бас салып, тасталқан талады. Азуының астында көп сүйек күтіркүтір сынғанда, жымысқы жалғанның қабырғасы шатыршұтыр шатынағандай құшырланды.

	Кеудені қақыратқан көкдолылық алқынын басқандай болған бір сәтте саутамтығы қалмаған, мүрдем кеткен қаншыққа қарап, күркіреп, күңіреніп шыр айналды. Шатынап, шарасынан шығып кеткен, албастыланып алған жанар көз алдындағының бәріне қарғыстай қадалып, қарып бара жатты.

	Тасада тымтырыс тынған төбет тілене алмай ығысты. Арланның дәл осы сәт өлім іздеп өлерменденгенін, аждаһадай жаланып алғанын түйсінген. Талайдан тарқамай қойған, көптен күпті еткен күйіктен бе, кеудесі көріктей ісініп, у жалағандай қызқыз қайнады. Ол Қарғабай шалдың арғы аталарынан бері тұқымы үзілмей келе жатқан көк төбеттің соңғы тұяғы еді. Қарғабай қарияны құдайдай көретін. Дөңгелек қана дәулет біткен байғұстың шаруасын шашау шығар май қорудан артық бақыт жоқ еді. Сол борышын өзіндей кілең көк жендет ұяластарымен бірге атқарып, малжанның амандығына шүкірлік еткен жайы барды.

	Мал дегенде бұл шаңырақтың тілеуі он шақты жылқы мен елуалпыс қойешкінің үстінде болатын. Қарғабай шал осынша ырзықты берекесімен берген жаратқанға күніне жүз қайтара құлдық ұратын. Жаз Атасуды өрлеп, күз қырға аялд ап, қар түсе қыстауға қайтып, жалғанның жақсылығына солай бір ағыл да тегіл кенелгеніне риза еді. Қиқуы жоқ қытықсыз күндер май тоңғысыз жалғасып, сірә да, сарқылмайтындай көрінетінді. Жалғыз Қарғабай шал ма, мұқым ел шырайлы еді. Даланың қай қиырын бақсаң да, жусанның қышқылтым жұпарымен бірге құлынды биенің қымыз иісі аңқып қоя беретін. Таң әлетінде салқын самал көкірегіңде саумалдай сапырылып сусының қанушы еді.

	Қарғабай шал биыл сол еділжайық даланың ен жайлауына елмен бірге көше алмады. Көптен дімкәс кемпірі Сауға мамыр туа дүние салып, аялдап қалған. Қоғалы көл мен шалғынды бұлақта қайтқан құстай қаңқылдасқан жұртқа қанша асыққанмен, елу жыл отасқан марқұмның дене топырағы суымай жатып атқа қонуға дәті бармап еді.

	Төбет оны қайдан сезсін, жайлауға бет түзеудің орнына, қыстаудың өзен жағындағы көгалға үй тіктіріп, көшіқонды біржола ұмытқандай болған иесіне аңтарылып қарайтын да, көз ұшында көксеңгірленген Айдаһарлыны маңдайға алып мүсәпір қыңсылайтын. Мұнысы атқа қонып, мал қара судан қала бастаған, бәлкім, кәріліктен қажыған, бәлкім, қартайған шағында елден жырақ, оңаша тірлікті оң көрген шалға бұ дүниеде жайлау барын, жайлауда жазға жарасқан көрікті өмір барын еске салғаны сияқтанушы еді.

	Қарғабай қария болса, қыстауды айналсоқтап сылпсылп жүрді де қойды. Таңертең малды өріске шығарып бара жатқан жалғыз ұлы Салауаттың соңынан ұзақ қарап тұрады. Күн құрық бойы көтерілгенде, аяғы ауыр келіні Қырмызының қолынан күрең шайды терлептепшіп ұзақ ішеді. Содан соң киіз үйдің көлеңкесіне малдас құрып, атабабасынан бері келе жатқан, былғарымен тысталған Құраннан бас алмай мүлгиді де отырады.

	Төбет сол бір дамылды шақта иесінің аяқ жағында сүлесоқ жатып, жасаураған мұңлы жанарына, ащылы жердің сортаңындай шаңғытқан қансөлсіз жүзіне, гу етіп жел үйірсе, сасырдың қураған шашағы секілді шашырап жүре беретін аппақ қудай сақалына ұрлана қарап, әрі сескенетін, әрі аяйтын. Ал қария әлсінәлі күрсінеді, әлсінәлі «Тәубе!» дейді. «Жасаған, жар бола гөр! Бозторғайдың ұясындай қорғансыз шаңырағымның жалауын жыға көрме!» десе, кезерген ерні дірдір етеді. Жасаураған жанар жалыныштан жабығады.

	Төбет тұмсығын аяғының арасына тығып, бұғына қыңсылайды. Жабыққан жанар маусымның жалына жармасқан жаздың құр сүлдерін қалдырғандай құлазиды. Өзеннен ескен салқынның, шалғыннан жеткен жұпардың рахатын сезуден қалады, жыртқыш көкірек жыртылыпайырылады.

	Осы күрсінісі көп күндердің де кейде ес жиып, еңсе көтеретін кездері болатын. Қарғабай шал әредікте бір ширап, таңмен таласа тұрып, түн баласы еркіне жіберілетін жылқыны іздеп шыққанда, көделі жазықта жондана жортқан төбеттің айдарынан жел есетін. Желігі барды желөкпе ететін айғай дала ес кетіріп, қиянға көсіле салғанда, қиырдағы көк сеңгір «Ой, пәле!» деп қиқуға басады. Аң иісі сіңген қария дала да, ат үстінде қомданған иесі де, шалғайдағы өркешөркеш тау да қияпат тәкаппарланып, мәңгілік сияқтанады. Жасын жалданып, қарсыда кезіккен шоқшоқ қарағанды қаршқарш қабады. Балапан таңда, жымжыртта көгілдір нұр көкке талпынғанда, арсылы шалғайда шалқығанына құлпырады.

	Осылай бір күрсінген, солай бір сергіген күндердің сабырын табар жері жалғызды. Қарғабай шалдың жетім тәубесі еді. Ол өткенге де, өшкенге де, кеткенге де, көшкенге де, көреркөрмесі белгісіз алдағы жарық сәулеге де тәубе ететін. Бар ғұмыры тәубеге мүлгіп, тәубемен тірнектелетін. Өткен де кеткен сол момын күндердің мұңқайғысы, сірә да, тарқар ма екен?!

	Ал қорқау терісіне сыймай тентірейді. Күркіреп келіп, әлдеқашан мүрдем кеткен қос бөріні талайды, ыңырсып жүріп, арсаарсасы шыққан қаншықты иіскелейді, жылымдай жұтынып, жынойнақтанады.

	Күні кеше ғана дәл осындай жаһаннамды бұл да басынан кешірген. Сол бір албасты басқан күннің күйігі көкірегін шоқтай қарыды. Шоқ талдың түбінен гүр етіп суырылып шықты. Тұтқиылдан тап келіп, тарпаңтарпаң ұмтылған төбет бүлік іздеп бүлінген арланның айызын қандырды. Тіс түбінде сайтаны сайқымазақтанып, жасынданған жаналғыш жанар қан ішпекке құмарланды. Өңкиген ебедейсіз итке қарсы салды.

	Үйелмендей төбет айбар тісі ақсиып, «Өлім! Өлім!» деп ұрандап келеді. Қас қағым сәтте көріктей ісінген қос кеуде ырсырс соғылды. Әлде жер, әлде аспан дүрс етіп үстіне құлаған. Есеңгіреп қалған арлан көк шалғында допша домалап, әупіріммен төрт тағандағанда, тілерсегі дірдір етті.

	Алпамсадай тасқапқырдың соққысы төбетке де оңай тимеп еді, жер қауып барып зорға оңалды. Түздің түмен жырт қышы түңілдірмесе де, көк жендеттігін сездірген. Дүр сілкініп, дүлейлене күркіреді. Құйрық түгіне дейін түтігіп, сонадайда түрт сайтанданған бөріге қайта шүйілді.

	Арлан бұл жолы кеудемсоқтанбай аңысын аңдыды, ебедейсіз, алқамсалқам итке құйылып келіп жалт беріп, азуды құлақшекеден арқырата салды, бүгіле жұлқып, серіппедей серпілді. Қапы кеткен төбет жаһандана жаңғырықты. Аспанға шапшып, бұрқсарқ қайнап, тұлан тұтты, тас кенедей қадалған бөріні шиырып әкеп қара жерге үйіре соқты.

	Арлан қабырғасы сөгіліп жүре бергендей үрейленді. Азуы қалай босап кеткенін де біліп үлгермеген. Шөкелеп сусып, сынаптай сырғыды. Ұзап барып, қыжылмен қайта атылды. Жүндес сауырдан қышырлана қауып өтті, қаша ұрыс салып, қанталаған қос жанардың алдында жарқжұрқ етті.

	Төбет күрпкүрп ұмсынып, ырсырс алқынды. Төңірегінде құйындай үйірілген бөрі дәмелі жерге келтіртпей діңкелетті. Қорбандап таялып, «Иә, сәт!» дегенде, суырдай сусып, жер қаптырып кетеді. Шалғынды шулата шығандап, бозаңды боздата ағылады, иегінің астында жалтарып жалаң қағады.

	Олар осылай бие сауым арбасты. Бетпебетке дәті бармай, арлан сенделді. Қоянқолтық араласа алмай, төбет түңілді.

	Бөрі нар тәуекел етпесе, көкжалдығына сын еді. Төбет тайқып шықса, сырттандығына мін еді.

	Осы қыжыл екеуін де егеске бастады. Арлан ат қойып келіп, шаптан шап еткен, төбет төңкеріле беріп бөкседен күрп еткен. Көкжал тіліп түсе алмай кіжінді, ит іліп қала алмай күрсінді.

	Өзі өз болғалы, аңдысқаны түздің тағысы болғалы есе жіберіп көрмеген төбет бөрінің азу тісті тасқаяқтай қағыстырып, шартшұрт айқасқа айылы жиналмағанына қажыды. Аязды түнде айға шабатын айбаты қайда?! Тас түнекте түре тиісетін тектілігі қайда?! Бұл шіркін шірік болмаса нетті?!

	Тауда тас қапқалы, түзді түрпідей түршіктіргелі арлан азулыдан аһ ұрып көрмеп еді. Тұйық түнде тұншыққан тымырсық ауылдың талай итін тасталқан талағанда, сол қанды жортуылдардың желігі таңдайына татыса кәне. Қора күзеткен көп шуылдақ ай астындағы амандықтың шүкіршілігіне де жарамайтын. Енді сол тексіз немелердің текежәуміт маңқасы маңайлатпай қор болса, оны қай қияпаттан көрмек?!

	Бөрі ендігі бөрілігін тектілігіне бөктерді. Итжығыс ырылдан ыңғайға келер ымыра артық. Шалғынды шалқыта ағып, төңкеріле таялған төбеттің төбесінен қарғып өтіп, өзенді өрлеген қалың талға ғайып болды. Арс еткен төбет аңтарылып қала берді.

	* * *

	Күн бесінге тармасқанда өзен жақтан салқын жел білінді. Бөрінің тарқамай кеткен кегіндей қурайдың сабағында ызыңдап, төбеттің жынына тиді. Талды арнаға сүңгіп кеткен көкжалдың соңынан қорбаңқорбаң жортқан ит әлі ызалы еді.

	Тасқапқырдың ізі жылап аққан жіңішке жылғаға алып келді. Одан әріде тоғайдың тастақ табанынан табылған. Қарсы бетте көделі көлкөсір дала андыздайды.

	Төбет жазықты жалдап барып, төбел тазданған тақыр дөңеске ілікті де, бауырына жер иіскетті. Сар далаға сағымдай сіңетін бөріден күдер үзді.

	Дөңгелек бейіт жақтан жеткен көңірсік иіс қолқаны қаба ды. Сол иіспен бірге Қарғабай шалдың бейшара кейпі көлбеңдейді.

	Төбет қайтадан тықыршыды. Запыранданған кеудеге кептеліп алған қыжыл тар өңештен ұлып шықты. Атасудың бұйығы қойнауында қоңыр өлең күй кешкен қыстаудың қойторы тірлігін тасталқан еткен сұрапыл күн ұлардай шулап қоя берді.

	 * * *

	Түс әлетінде қыстаудың қарсы бетіндегі жазықтан шаң шыққан. Есік алдында жүрген Қарғабай шал секем алса да, жамандыққа жорымай, құйын болар деп еді, ит біткен ереуілдеп, жарыса үрген соң көңілге күдік үйірілді.

	– Салауат, әй, Салауат! – деп, түске қарай өрістегі қойды өзенге құлатып, үйде дамылдап жатқан ұлына дауыстады.

	– О не, әке? – деді сыртқа шыққан ол.

	– Мына бір шаң тегін емесау! – деп, Қарғабай итарқаның көлеңкесіне байланған атқа қарай жүрді. – Даладағы бірліжарым саяқты алдына салып қуа жөнелген ұрықары болмасын.

	– Оған ұқсамайды ғой. Шаң ауылға қарай шұбатылып келеді, – деді Салауат. – Күн ысыған соң қыстауға қарай салған жылқы да.

	– Әй, қайдам. Жүрегі құрғыр орнықпай тұр, – деп, Қарға бай атқа қонуға ыңғайланды.

	Сол екі ортада шаңның алды қарауытып, бірдіекілі жылқының сұлбасы танылған. Иттер солай қарай шабалана үріп, ұрандап барады.

	– Бұл бәтшағарларға не көрінген? – деп күңк етті Қарғабай. – Мал біткенге бұлай шаптықпаушы еді ғой.

	Соны айтып, атын тебінді, ойы жылқының алдынан шығып, қораға қарай қақпайлау еді. Өңкей саяқ салып ұрып желіге жетсе, үйірдегі айғыр арқырап ұмтылып, ойрантопанын шығарады.

	Желдіртіп келе жатып, әлденеден сезіктене берді, құданың құдіретімен, ер үстінде елегізіп артына бұрылды. Салауат сол орнында әлі тұр, айкүні жақын, аяғы ауыр келіні жерошақ жақта күйбеңдеп жүр.

	Астындағы аты дүбірге елігіп шоқыта жөнелді, әнеміне дегенше қасқыр шапқандай дүрліккен саяқтарға таялып та қалды. Олар тура өзіне қарай құйылып келеді, қиыстап үлгермесе таптап өтетіндей.

	Лекіте шапқан аттың тізгіні шұбатылып қалғанын көрді, қолынан қалай шығып кетті екен? Соны қамшының сабымен іліп алып, денесін тіктеді де, селк етті. Жылқының соңында үштөрт салт атты түнеріп төніп келеді.

	Тұла бойы мұздап сала берді, жалмажан атының басын кері бұрып:

	– Барымта! Барымта! – деп айғайға басқан. Сол сәт тарстұрс мылтық атылды. Баран мінген біреу «Кәне, қайдасың?!» деп сұғынып келеді.

	Салауат әкесінің жанұшырған даусын естісімен, жеро шақ жақта жүрген келіншегіне жүгірді.

	– Қаншайым, қаш! Тоғайға қаш! – деп ышқынған. – Бөгелме! Бас сауғала!

	Келіншегі абдырап, біресе үйге, біресе өзенге қарай ұмтылды.

	– Не болды? Япырай, енді қайттім?!

	– Барымта! – деп айғай салды Салауат. – Ауылға шапқандарына қарағанда бұл маңайдың содырсойқаны емес, алыстың қарақшысы. Аямас! Обалсауапқа қарамас! Құтыл!

	Қаш!

	– Сен ше?! Атам ше?! – деп үздікті ол.

	– Қайырылма дедім ғой! Жөнел! – дегенде Салауаттың даусы тарғылданып кетіп еді.

	Қаншайым жерошақтың алдында жатқан көсеуді аламала тоғайға қарай жүгірді. Салауат киіз үйдің белдеуіне қыстыра салған жүгенді алып, желі жаққа ұмтылған. Келе құлындарды ағытты. Тұяқ дүбіріне елеңдеп, осқырынып тұрған айғыр ойқастап барып ұстатты. Жайдақ міне салып, жылқыны өзеннен өткізді де, қуа жөнелді.

	Ойына алғаш оралған қарекет осы болатын. Алдындағы малмен құтылып кетсе, зәуде де жүгенқұрық ұстап қалмас. Әке жайына келсе, барымташылар қанша қорқау болса да, сексеннен асқан шалға қолын қандай қоймас. Даурығар, балағаттар, алқыны басылған соң, бұйырғанын қанағат тұтып, жөндерін табар.

	Ту сыртынан мылтық тарстұрс атылады. Әдетте бұл төңіректің барымташыларында құрықтан басқа қару сирек болатын. Мыналар, өзі ойлағандай, таяу жердің ұрдажықтары емес секілді. Өзі өз болғалы тападай тал түсте ауылға шапқан жауды көргені осы.

	Жылқыны өзенді өрлете қуып келеді. Қалың талды қалқалап, осылай бой жасырып, Сауғабайдың сайына іліксе, соны саялап отырып Айдаһарлының тұмсығына ілігер еді, одан әріде ел бар.

	Барымташылар Қарғабайды ауылға саяқтармен бірге айдап әкелді. Жылқыны қораға қамап, мұны итарқаның жанындағы қада ағашқа байлап тастады. Енді қыстау мен киіз үйді әптертәптер тінтіп жүр. Мана шаң арасының ұзын санын түгел тани алмаған екен, айналасы алты адам, бәрі мұздай қаруланған, кілең бердеңке асыныпты. Біреуінің белдігінде тапанша салақтайды.

	Киім киістері де өзгеше, сыптығыр күртеше мен сида шалбар, күнқағары бар қалпақ көзіне тым өгей, ызғарлы көрініп еді.

	Әзірге білгені – дені қазақ, біреуі шикіл сары, сірә, орыс болар.

	Әуелде аяқ астынан ажалы тап келгендей үрейі ұшып кеткенді, енді аздап сабырын тапқандай. Салауат пен келінінің ауылдан көрінбегендігі дәтке қуат болған. Бұған алаңдамай бас сауғалағандарына іштей мың да бір шүкіршілік етіп отыр. Тек ұлының желідегі жылқыны айдап әкеткені ұнамайды. Мыналар сезіп қалып, соңынан қуса, жетпей қоймас.

	Олар қыстау мен киіз үйді арылтып шығып, өзіне қарай аяңдап келеді. Шикіл сары мен ұзынтұра қазақ жанына келіп, талтайып тұра қалды. Қалғандары жерге жалпжалп отыра кетті.

	– Ассалау, ақсақал, – деді ұзынтұра. – Кәне, жөн сұрасайық.

	– Бар бол, балам! – деді Қарғабай оның сәлемдескенінен үміттеніп.

	– Бізден хабарың жоқау, сірә? – деді ол тапанша ілінген белдігін түзеп жатып. – «Барымта! Барымта!» деп айғ айлағаныңа қарағанда, ауыл арасының ұрықарысына балап отырсың ғой. Солай ма?

	– Басқа кімге жориын енді? Бұл далада қазақтың бар ымташыдан басқа жауы жоқ болса, солай демегенде не дейін? – деді Қарғабай.

	– Әзірге солай ұйғара тұр, – деді ұзынтұра, – татар дәмің үзілмесе, кім екенімізді кейін біле жатарсың. Ал қазір мынаны айтшы, балашағаң, қатынқалаш қайда?

	– Олар жайлауға кеткен, – деп жалтарды Қарғабай. – Мен сендер қуып келген саяқ жылқыға алаңдап қалып қойғам. Ол пәлелер көшер кезде ізтүзсіз жоғалып, таптырмай қойды емес пе?

	– Жөнақ, – деп ыңыранды ұзынтұра. – Сылтауының сық пытын қарашы. Сендер жайлауға көшкенде, дүниемүліктеріңді сол қалпында, инежібіне дейін қалдырып кететін шығарсыңдар?!

	– Қарағым, жалғыз біз емес, бүкіл ел сөйтеді, – деді Қарғабай. – Жайлауға керекжарағын ғана алады. Қалған дүниені қыстауға қалдырып, есіктерезесін бекітіп кетеді. Бұл маңның ұрықарысы көрпежастық, киімкешекке қызықпайды. Әлгі саяқты тапқан соң, үйді жығып, басаяғын бүтіндеп, жинақтап кеткелі отырған адаммын ғой.

	– Сендірдің! Сендім! – деп мырс етті ол. Содан кейін жігіттеріне бұрылды. – Маңайды мұқият шолып шығыңдар.

	Олар тік көтеріліп жанжаққа тараған соң ұзынтұра Қарғабайдың қолын шешті.

	– Үйіңе баста, – деді. – Қонақ келгенде бұлай маталып тұрғаның жарамас.

	Қарғабай ұзынтұраның бұған сенбегенін сезді. Өзеннің сыртына иірілген қой есіне түсті. Олар өз бетімен өріп кетсе – жақсы, әйтпесе өтірігінің бір шығатын жері сол. Екінші қауіп – желі. Салауат оны жинап үлгерді деймісің, ойында да бол маған шығар.

	Шикіл сары мен ұзынтұра мұны алға салып киіз үйге кірді.

	Төсекорын, төрдегі әбдіре түгел төңкеріліп жатыр. Керегеге ілінген киімкешекті шашып тастаған. Босағаға дөңгелете құрған ши шалқасынан түсіпті.

	Ана екеуі төрге жайғасқан соң Қарғабай үйдің ішін жиыстырмақ болды.

	– Таста! – деп зірк етті ұзынтұра. – Қымыз бар ма?

	– Бар болатын, – деді Қарғабай есік жақта тұрған күбіге қарап.

	– Әкел! – деді ұзынтұра. – Сусынымызды қандырып отырып сөйлесейік.

	Көндері кеуіп қалған ба, екеуі сырлы аяқты бірінен соң бір ін сімірді.

	– Ал, шалым, енді ашығына көшейік, – деді ұзынтұра ар жағына ел қонғандай болған тұста. – Үй ішің жайлауға көш се, мына қымыз қайдан шықты?

	– Маған қалдырып кеткен сусын ғой, – деді Қарғабай ба рынша жайбарақат болуға тырысып.

	– Мені түн асқан қымыз бен басқа қымыздың қандай болатынын білмейтін кеще деп отырмысың?! – дегенде ұзынтұраның даусы жарықшақтанып кетті. Орнынан сілкіне тұрып, далаға атып шықты. Қарғабай соңынан ілескен. Әлгінде жанжаққа тарап кеткен жігіттердің алды қайтыпты.

	– Атқа қоныңдар! Жиналыңдар! – деді ұзынтұра саңқ етіп.

	Содан соң Қарғабайды желкесінен бүре ұстап, қада ағашқа дедектетіп әкелді де, қолаяғын матап байлап тастады.

	– Қайта оралғанша осылай тұра тұр. Сенімен әңгіме біткен жоқ! – деген атына қарғып мініп.

	Бұл кезде Салауат Сауғабайдың сайын бойлап едәуір жер ұзап кетіп еді. Айдағаны тоқ жылқы, мінгені семіз айғыр болмаса, басқа қауіп те жоқ секілденген. Ұзақ шабысқа жараулы ат қана шыдайды. «Қуғын шыға көрмесін, қуғын шықса да, ізіме түсе көрмесін...» дей берген.

	Астындағы жануар бір лаңның болғанын сезе ме, үйірін мұнсыз да шашау шығармай, ызбарымен ығына жығып келеді, құлағын жымып алып шиыршық атады. Осы бетінде сүт пісірім жүрсе, Айдаһарлыға да ілігіп қалар.

	Ойы әлемтапырық, әке не халде, толғағы таялған Қаншайым қандай күйде? Осы сауалдар көкейін тескенде, келіншегін атқа мінгестіріп ала кетпегеніне бармағын шайнады. Іле айкүні жеткен әйелдің атқа отыра алмайтынын ойлап сенделді. Ал әке байғұс «қалған мал қайдалап» тепсінген иттердің сілікпесінен жаны қыстығып, тірідей пұшайман болып жатыр ма екен?

	Айғырды тебініптебініп қалды. Айдаһарлыға тез ілігуі керек. Іліге сала жылқыны жайына қалдырып, ауылға оралуы керек. Жау кетпесе, аңысын аңдып, кетсе, әке мен әйелдің амансаулығын білуі керек.

	* * *

	Матаулы Қарғабай өзегі өртке толып сенделді. Салауат ендігі қай тұста екен, Қаншайым бірге кетті ме, әлде тоғайды жалғыз паналап жүр ме?

	Ойлаған сайын қажиды. Қажиды да қайта ойлайды.

	Тал түсте тап келген мына тажалдардың біреуі ауылда қалып, қалғандары атқа қонғалы да сүт пісірім уақыт өтті. Қария кенезесі кеуіп, қалжырайын деді. Шақырайған күн де күйдіріп барады, осылай кешке дейін тұрса, өзі де бір жайлы болар.

	Ауылды барлап қалған жігіт пе, басқа ма, шаңқ етіп мылтық атылды. Қаңқ еткен иттің даусы қатар естілді. Анау өзі не ермек тауып алыпты, иттерді тарсылдатып атып жүр.

	– Төбет қайда екен? – деді Қарғабай. Ішінен айтқанын, әлде дауыстап айтқанын білген жоқ. – Осы үйдің бір қазынасы сол еді, сау қалса игі еді.

	Төбет бұл кезде ауылда жоқты. Әуелде шұбатылған шаңға қарай кеткен Қарғабайдың соңынан ерді де, шапқан атқа жете алмасын білген соң ауылға қайтқан. Содан Салауат пен Қаншайымның жанталасын көріп, бір сұмдықтың таялған ын сезді.

	Салауат топ жылқыны қуа жөнелгенде, соңынан салмақ ниетте еді, бірақ қыстыға жылап, бір сүрініп, бір тұрып, тоғайға қарай жүгірген әйел көз алдындағы тіршіліктің бәрінен дәрменсіз тәрізденіп, қарайлай берген. Қорпқорп қарғыған болып, Қарғабай кеткен жаққа ұмтылып барды да, әпсәтте иесіз қалған ауылға аңтарыла қарап тұрып, Қаншайымның артынан бүкеңдеді.

	Ол әйелді түйсікшіл ит сезімімен аяйтын тәрізді еді. Бөксесі бұлтиып, жерошақ пен киіз үйдің арасында сылбырап зорға жүретін ол жалғыз емес сияқтанатын. Талайды көрген, кемдігі тілсіздігі ғана болған кәнігі төбет осы бір бәкене бойлы, көп сөйлемейтін әйел өмірге тағы бір тірлікті іңгәлатып әкелуге асығулы екенін шамалайтын. Сондықтан да оны қалың ағаштың ішінде жалғыз қалдыруға болмайтынын да тамтұмдап түйсінгендейді.

	Кімге, неге үргені белгісіз, артына бұрылып, арсарс етті де, әр талдан бір ұстап, жүрісі өнбей бара жатқан Қаншайымға мұңлы әрі ызалы күйде сылбыр ілесті.

	Әйел кішкене жүреді де, ішін басып отыра кетеді.

	– Аллаай, енді қайттім?.. – дейді. Айтқан сайын аһ ұрады. Жанжағына үрке қарап, сүйретіліп қайта тұрады. Мына бетінде ауылдан ұзап шыға алмайтын түрі бар.

	Төбет бүлкілге көшіп жанына жетті, келіншектің сал быраған қолын иіскелеп, алақанын жалады. Саусақтары шоққа қақтағандай күйіп тұр.

	– Сенсің бе? – деді ол.

	Мұның соңынан ілескеніне қуанып кеткен түрі бар. Жалпақ жонына сүйеніп, алқынып тұрды да:

	– Бұған да тәубә! – деді. – Ну тоғайда маған итқұс та қатерлі ғой. Кәне, – деді содан соң, – сен осылай демеп отыр. Қозғалайық. Бізге ауылдан ұзай берген дұрыс. Салауат айтты ғой, барымташылардың түрі жаман. Ауылға шапқаны тегін дейсің бе? О заман да бұ заман, малмен бірге ел талағанды кім көрген?!

	Төбет сылпсылп аяңдап келеді, әйел әуелде ақырын сүйенген тәрізді еді, барабара бар салмағымен асылып қалғандай. Онысын қойшы, бұл шыдап бағады да, тек өзі әлі құрып құлап түспесе жарады, ыңқылы уақыт өткен сайын күшейіп барады. Ал ауыл жақтан мылтық тарстұрс атылып жатыр.

	– Апырай, бұл не қылған бітпейтін гүрсіл? – деді әйел. – Атам байғұс аман болғай. Сорлы қария жалғызымнан немере көремін деп, сол күнге жеткендей боп, жанын қоярға жер таппай жүр еді. Құдайдан күндізтүн сұрайтыны да сол еді. Енді мынау, тозтоз болдық емес пе? – Тізесі бүгіліп барып, төбеттің мойнын а асылды. – Сен тоқтама, – деді итке. – Мен бірдеме етіп ілесіп көрейін.

	Төбет алға жүріп еді, тізесімен жылжып барып зорға көтерілді. Ауру меңдеп алған ба, ыңырсып, қатты қиналып келеді. Бәлкім, көңілін демемек болғаны шығар, жиі сөйлейді.

	– Салауат қайда екен, ендігі ұзап кеткен шығар. Алладан соның амандығын тілейін де. Мені қойшы, өлсем, орным үңірейіп қалмайды ғой. Әйел деген не, тәйірі. Ана жалғызды айтсайшы, ол өмірден озар болса, бір әулеттің шырағы біржо ла сөнгені ғой.

	Олар осылай Атасудың ну талын паналап, алдағы беймәлім сәттеріне сүйретіліп бара жатты.

	* * *

	Ұзынтұра атқа қонған соң ауылды бір айналып өткен. Жанжағын тімтіне сүзіп жүріп, желінің үстінен шықты. Осы әзірге дейін жылқы үйірілгені көрініпақ тұр, құлындардың ноқтасы да шешілмепті, басынан сыпырылған.

	Шөптесінде қалың із сайрап жатыр, өзенге қарай шұбырғанына қарағанда, асығыс қашқан адам тоғайдың ту сыртын қалқалап, көз жаздырып кетуді ойлаған.

	Өзеннен өткен соң аттан түсіп, үйірлі жылқының қай бағытқа кеткенін анықтап алды да, сауырға қамшы басты.

	Асылында бұған мал емес, жылқымен бірге кеткен адам керекті. Оны, қалай болғанда да, қалың елге жеткізбей ұстау қажет. Жұрт далада лаң басталғанын білмей, жаз жайлауын да тыныш жата бергені дұрыс. Арқаның Атасу бойына шығарылған жасақтан бөлініп, барлауға аттанған бұлар көпті шулатпай, қай ауыл қай жерде отырғанын анықтап қайту жөнінде тапсырма алғанды.

	Төртбес шақырым ұзағанда, тал солға қарай қайқайды. Осы жерден жайдақ сай басталған, жылқының ізі енді соның табанынан табылды да, қуғыншылар жиегін қуалай құлдилады.

	* * *

	Күн бесінге тармасса да күйіп тұр, тоқ жылқы ақ көбік болып шалдығуға айналды. Құлын біткен тілерсегі дірілдеп, құлағалы келеді. Астындағы айғыр да қан сорпасы шығып, барлыға бастаған. Әйтеуір ауылдан біраз жер ұзады. Айдаһарлының Атасуға ұмсынған тұмсығы иек астында тұр. Салауат аттың тізгінін тартты.

	Жылқыны осы арадан жөніне жіберіп, ауылға оралуды ойлаған. Құлынды биелердің алды жылда жайлайтын кең жайлау, мұнсыз да сол үйренген өрісіне жетіп бірақ тоқтайды.

	Айғырдың басын кері бұрды, жануар үйірінен бөлінгісі келмей біраз жер сырғақтап отырды да, иесінің ыңғайына біржола көнді. Текіректетпей, желдірмей, жайдақ аяңға салып қойып, қабырғасы қайыса күрсінді.

	Жалғанның жазымы көп деген осы да, ойда жоқ жерде шаңырағы шайқалды. Баржоғы үш жан еді, енді өзінен басқасының өлітірісі белгісіз. Тасқаяқтамай, сестенбей тарпа бас салған жаудың беталысы зәрлі, алыстан жеткен, аянбау ға бекінген түрі бөлек, түршіктірген дүлей топ.

	Әкесінен, әредік әңгімеден еститін, берісі Ақмола, әрісі Атбасар жағының жатағы жыл аралатып, даладағы елдің малына ауыз салады екен. Қаншырдай қатып қалған өңшең тақыр өлгентірілгеніне қарамайды деуші еді. Мына сойқан қара суды қатық қылған сол жоқжітіктің лаңы болма сын? Көгенінен көргенсіз ит арсарс қапқанына семіреді де. Аларын алып, тонарын тонап кетсе игі.

	Бір мезет осы жүрісі құр сенделіс секілді көрінді. Ауылға жетіп барғанда, қарусыз бұл не қайрат қылады? Құр сырттан торығаннан не шықпақ? Жау жағасы жайлау жатып алса, ауылды айнала ұры иттей қыңсылағаннан өзгеге шарасы жете ме? Жоқ, бұл – бос сандалыс, дұрысы – елге хабар беру.

	Осы байламмен кері бұрылды да, арқан бойы ұзамай қайта айналды. Қаншайымды ойлағанда тізгінді еріксіз тартқан. Олай далада, тоғайда толғағы жетсе, қауқарсыз жалғызға қатер көп.

	* * *

	Ұзынтұраның ойы да аласапыранды. Қашқан адам қолға түсер деймісің, ендігі елге де іліккен шығар. Онда әлгі шалдың қыстауына жасанған жұрт бүгін кештен қалмай жетеді. Одан әрі мына дала теңселіп жүре береді. Көк сеңгір таулы, құба белді, жойқын жазықты осынау сайын дала көрер көзге жымжылас болғанымен, әлдеқалай қиқу шықса, көде сайын аттандап ұмтылады.

	Осы суық ойдан суынып тұрып, қашқынды қолға түсіре алмаса да, тоқтаған жерін біліп барып оралуға бекінді. Егер ол екіүш үйлі ауылдардың біріне тірелсе, нар тәуекел деп түре тиісер еді. Тарстұрс атылған мылтыққа кім қарсы шапқан, есін жинап үлгергенше тоздырып жіберер.

	Сайдың желкесі ит арқасы жонға жымдасқанда, тоқтап дүрбі салды. Шын ба, жалған ба, осылай қарай жалғыз аттылы келеді, төңірегін шолып көріп еді, дүрбі жетер жерде одан өзге қарайған байқалмады. Жанындағыларға белгі беріп, бәрі аттан түсті.

	Салауат соңынан қуғыншы шығатынына сенімді болатын. Ауылды ұлардай шулатқандардың арасында із кесе алатын адам табылса, мұның қай бағытқа кеткенін оңай айырады. Сондықтан жазықты жалдай бермей, тоғайға тез ілігуі керек. Сауғабайдың сайына жеткен соң, өзеннің арнасын төтесінен кесіп алуды ойлап келеді. Оған дейін сайдың желкесіндегі ана жоннан қарауылдап алғаны да дұрыс секілді. Бетін солай қарай түзеді.

	Айғыр әлденеден үркектегендей ме, құлағын қайшылады. Маңайына сезікті көз салған, төңірек тымтырыс, қайда қарасаң да сағым бұлаңдайды, бұл дүние шақырайған күн астында семіп қалмағанын, бұлдырбұлдыр тірлік барын, бұлыңғыр өмір сар далада, аптапта жанарыңның алдында адасатынын былдырбылдыр ұқтырғандай.

	Аспанда бір атым насыбайдай бұлт болсайшы, арық малдың көк етіндей тыр жалаңаш. Шырқау биікте екіүш қара ноқат байқалады. Бүркіт те емес, үкі де емес, сірә, өлексе іздеген күшіген болар. Құс қанаты күйген аптапта қыран тауға қонақтайды.

	Айғыр тағы да елеңдеді, сайдың желкесіндегі жонға таяқ тастам қалған.

	– Тыпыр етпе! – деген ызғарлы үн дәл құлағының түбінен шықты. Аттың басын кері бұрғанша, тарстұрс мылтық атылды.

	* * *

	Қаншайым әлі құрып отыра кетті, бұдан әрі жүруге шамасы жоқ, көзі қарауытып, ағаш атаулы жанарының алдында шыр айналады. Аз да болса аялдап, тыныстамаса болар емес.

	Қайдан құйыла береді екен, үстібасын тер жауып кетті, шелектеп төккен нөсердің астында қалғандай. Аяққолынан жан кетейін дегені ме, икемге келмейді.

	– Сәл сабыр ет, – деді жанында шоқиып отырған төбетке. – Ес жинап алайын. Тоғыз айы толған әйелге оңай дейсің бе. Шама келсе, өзім де іркілмес едім ғой, іштегі шарана үшін, жал ғызға қарап қалған әулет үшін, тілеуімді тілеген аруақ үшін.

	Төбет қозғалақтады, алаңдап, тоғайдың сыртына қарады. Дала жақтан ат тұяғының дүбірі естілгендей. Қаншайым оны аңғарған жоқ, бүріп ала жөнелген белін ұстап, тістенген күйі өзіменөзі әлек еді.

	– Тәңірай, толғақтың басталғаны ма? – деді іштей. – Меңіреу тоғайда азапқа салғаның ба, Алла?!

	Біреу жеңінен тартқандай, көзін ашқанда төбеттің көйлегінен тістеп сүйремек болып жатқанын көрді. Жұқа шыт сыр етіп жыртылды. Сол сәт тоғайдың өзі отырған тұсынан тұяқ дүсірін естіген. Демін ішіне тарта қойды. Ит тағы да жеңінен жұлқыды. «Кетейік, көзге түсіп қалмайық» дегені де.

	Қарсы алдынан бір үйір шілік көрінеді. Жан дәрменде солай қарай еңбектеді. Қол созымдағы қалың жеткізбей діңкелетті.

	* * *

	Тұяқ дүсірі Салауатты орталарына алып ауылға бет түзеген ұзынтұралар болатын. Түнерген, қабағынан қар жауған топ қыстауға жеткенше жақ ашқан жоқ. Қапыда қолға түс кен Салауат ішінен қан жыласа, ұзынтұраның тісі әлі қайр аулы еді.

	Олар осы сұсты күйде қада ағашқа матаулы Қарғабай шалдың тұсына келіп апыртопыр аттан түсті. Қария Салауатты көргенде көзі шарасынан шықты.

	– Сен... сен... қор болдыңау! Сорладымау! – деп зар қақты.

	Байлаулы әкесіне Салауат та тұра ұмтылған, жон арқасынан тиген қатты соққыдан мұрттай ұшты. Ұзынтұра атының тізгінін жігіттердің біріне ұстата салып, керіліпсозылды. Денесі құрысып қалған, кешелі бергі суыт жүріс қалжыратай ын депті.

	Киіз үйдің жанындағы жерошақтан түтін будақтайды. Еттің жағымды иісі аш өзегіне түсті.

	– Бұл қайдан келген олжа? – деді сол жақта жүрген тәпелтекке.

	– Бұйырған несібе, басеке, – деді ол. – Мана сіздің әміріңізбен маңайға аттандық емес пе. Ана тұстағы бейіттің сыртынан өріп бара жатқан көп қойды көрдім. Мына жаман шал малды көрінеді.

	– Бұл тегін таз емес, – деп келісті ұзынтұра. Содан соң ирелеңдеп басып өзенге беттеді. Суға түсіп салқындап алмақ. – Етің піссе, түсіре бер, – деді анаған. Тәпелтек жерошаққа төнді.

	* * *

	Түн жұлдызды еді. Жұлдыз біткен жайдары болатын. Тек оны Қарғабай сезген де, көрген де жоқ. Шақырайған күннен соң түн боларын ойламаған да, ойлағысы да келмеген. Қолаяғы матаулы, қада ағашта салбырап тұрып жымыңдаған жұлдызды қайтпек? Жұлдыз да бұған көз сала қояр деймісің.

	Задында жұлдыз шіркін сайқал ғой, дүниенің қайғымұңын, түн баласының арсыздығын көріп тұрып сайтан жымиысынан бір танбайды. Албасты басқан жаһанның ібіліс қылықты сайқымазақтары ғой олар.

	Қалай десе де, Қарғабай тумысынан дәл осылардай, жылым көз сайқал жұлдыздардай, күліп көрген емес. Оның соңғ ы рет барымен жадырап қашан күлгені де есінде жоқ.

	Өзен жақтан салқын самал ескенсіді, салынды иісі келді, Қарғабай өлім лебіндей түршікті. Оған енді бұл дүниенің рахат сөзі өлім жайлы әңгіме болатын.

	– Өлім! Өлім! – деп күбірледі. – Мен бұдан бұрын, әлдеқашан өліп кетуім керек еді.

	Оның есі кіресілішығасылы болатын, Салауатты осында айдап әкелгеннен бері ауысайын деген. Табиғатында тұйық сорлы қолаяғы маталғалы бері ғұмыр бойғы қайғышерін ұлардай шулатып, алғаш рет өзінің мына жарық дүниеде бар екеніне у ішкендей өртке орана өкінген. Өкініш қайқайдағы күйдіргі шерді шерткен. Құлақ түбі азынайды. Азынап алып сақсақ күледі.

	Күліп тұрып ағыл да тегіл зарлайды.

	Жұлдыз шіркінге соның бәрі бұйым емес. Жымыңжымың, қылмыңқылмың... Жалпақ жаһанның сайқалдығын сездіргісі келе ме екен? Қарғабай ес білгелі оралмаған, толғандырып, торғайдай тоздырып көрмеген шымшытырық, зәрлі ойдан одан сайын қажып, бір мәңгүрт, тұманды әлемге сүңгіп кетті.

	* * *

	Қаншайым қалың шіліктің ішінде толғатты, ат тұяғының дүбірінен бас сауғалап кірген бетте басталып еді. Өкпебауыры сөгіліп, адам төзбес азап шектіріп, сусып бара жатты, суырылып бара жатты. Тарстұрс соққан жүрек бүкіл тоғайды жаңғырықтырғандай... жоқ, тоғай біткен шартшұрт опырылып, аумағымен қопарыла құлап келе жатқандай. Тұра қашпаса, құтылып шықпаса, заңғар да заңғар көп тасталқан еткелі таптап береді. Білеуленген, тарамтарам тарби ған сансыз бұтақ жезтырнақтанып, безбүйректене бүргелі келеді.

	Келіншектің шыбын жаны көзіне көрінді.

	Мұнысы тағы несі екен, сүйексүйегі шытынап барады. Міне, быртбырт сына бастады. Күтіркүтір еткен сайын тұла бойы жалынға қақталады. Жанарының алды өртке оранды, шартшұрт опырылып, қопарыла құлап келе жатқан ну тоғай лаулап жана жөнелді, қанқызыл жалын жалаң қақты.

	Дозақ оты ма екен? Бұл өліп кеткен болар, о дүниеден бірақ шыққан шығар. Өзі білетін жарық дүние мұндай емес еді ғой.

	Тападай тал түсте жау талағаны болмаса, атасы мен Салауаттан айкүннің амандығында адасып қалғаны болмаса, Аллаға риза еді ғой.

	– Құдайай, не жаздым?! – деді.

	Жоқ, өзі емес, басқа біреу айтты.

	– Жасаған ием, жарық сәулеңді өшіре көрме! – деп үздігеді.

	– Өшіре көрме! – деп қайталады бұл. – Сөндіре көрме!

	Жаланған жалын жолындағының бәрін жайпап келеді.

	– Сөндіре көрме! – деді тағы бір үн. Сәби дауыс, нәзік періште лебіз еді.

	Тәңірай, қандай жайлы үн еді өзі, естіген сайын, сыбызғыдай есілген сайын жанына жағып барады. Енді шартшұрт опырылған, қопарыла құлап келе жатқан тоғай да, тарбиған жезтырнақ бұтақ та жоқ, жасанған жалын торғын сәулеге жұтылып бара жатқандай... торғын сәуле торықпай дірілдейтіндей...

	– Өшіре көрме! – деді нәзік үн, дәл жанынан естілді.

	– Өшіре көрме!

	Торғын сәуле таңды оятты ма екен, аппақ арай аялап көтерілді, періште үнге жарасып, әлди әнге тербелді. Әлди ән сайсүйегін балқытып, дамылға шақырды.

	Бұ дүниенің емес, о дүниенің дамылы. О дүние әсем екенау!

	* * *

	Төбет шілікті айналып, мазасыздана бастады. Әлгінде әйел қатты қыстығып, тістене ыңырсып еді, дөңбекшіп байыз таппай кеткен, енді күшік қыңсылаған секілденді. Әне, үзікүзік естіліп тұр, кей сәт адамның ыңылына ұқсап кетеді демесең, тұптура көзін ашпаған күшіктің ызыңы.

	Ит бір мезет секемдене қалды, ну тоғайда, қалың шіліктің ішінде манағы көп қасқырдың апаны болып жүрмесін. Арқа жүні тікірейіп, тісі сақсақ етті, шілікке гүр етіп ұмтылды.

	Әйелдің етек жағында әлдене тырбаңдайды. Алғаш түйсінгені – оның қасқырдың бөлтірігі еместігі еді. Бір басып, екі басып жақын келді, ақырын иіскеп те көрді. Ал ендеше, мынау адам секілді, иісі де, түрі де сол, тек тым кішкентай. Төбет кері шегініп, шоқиып отырды. Адам дегеніңнің мынадайы да кездеседі екен ғой. Ол Қарғабайдың қыстағында көзін ашқаннан бері дәл осындай кереметті көрмепті.

	Әлде аяғандай, әлде сескенгендей – қыңсылап қойды. Ол сонысымен «Мейлің, қандай болсаң, ондай бол, адамға ұқсаған соң, бағанадан бері қорғаштап келе жатқан әйел иемнің жанында жатқан соң, сені де қорғауға тиіспін» деген секілді еді. Содан кейін осы кішкентай адамның қапелімде қайдан тап болғанын білмей аңтарылды. Аспаннан түсті ме, әлде жерден шықты ма? Бәлкім, түн баласында мына меңіреу тоғайдың ішін құйттай адамдар кезіп жүретін болар?

	Сырттан, салынды иісі шығып тұрған қарасу жақтан тастың тысыры естілді. Ит бұғына қалды да, шіліктен бауырымен жорғалап шықты. Тысыр анық естіледі, ауадан қарсақтың күлімсі иісі білінді. Әне, қараңқұраң етіп өзі де көрінді, шірік неме секеңдеп көлбақа қуып жүр. Ал даладан, тым алыстан байғыздың жыланған үні талып жеткен.

	Төбет оны қууға ерінген, ақырын ырылдап қана қойған, сужүрек немеге сол жеткілікті еді, жалт беремін деп сүрініп жығылып, бір аунап тұрды да, зыта жөнелді.

	Ит орнынан ауыр көтеріліп, қарасуға қарай жүрді. Терең су тылсымданып сескендірген сияқтанып, салқын қабақ танытқан. Айдынына сіңген ай тұңғиықтан телміреді. Су түбінде ай көзді аждаһа жемтігін аңдып жатқандай.

	Төбет тітіренсе де бауырына дейін жалдап барды, оның кенезесі кеуіп қалған еді.

	Әжім толқын айдынды айғыздады, қарасу қабағын шытты.

	* * *

	Таңсәріде тұрған ұзынтұра жол жүруге ыңғайланды. Осы арадан қырықелу шақырымдай жерде, Атасудың қалтарыс мүйісінде аялдап қалған жасаққа бүгін оралуы керек. Бұйрық солай. Жезқазғанды тәубесіне түсіріп, мына байтақ даланы тізгіндеуге шыққан қарулы отряд бұлар барған соң атқа қонады.

	Жігіттер жиналған соң «Салауатты не істесем екен?» деген ой қамады. Тарс еткізіп атып тастау оңай. Бұдан оның құнын ешкім сұрамайды. Өзі кеше шынын айтқан сияқты, әйелі бірге қашып, елге жеткені рас болар. Егер бұл сөзі шындыққа айналса, жұрт дүрлікті дей бер.

	Осы ой жауар бұлттай түнертті. Күреңітіп тұрып, жұбанар сылтау да іздеген. Ал құтылып кетсін, елге жетсін, бұл оған неге қарадай қажиды? Ол бұларды көрген жоқ, кімдер екенін білген жоқ. Мәнжайды сұраған елге не айтатыны белгілі емес пе? «Ауылды жау шапты» дер. «Барымта» дер. Содан басқа не демек? Бұдан барған елі не ұқпақ?

	Осы ойға көңілі көншігендей болып, қайтадан Салауатқа оралды.

	Иә, атып тастай салуға әбден болады, мұның қолынан жаһаннамға аттанған жалғыз ол емес. Әлде өзімен бірге ала кеткені дұрыс па? Жасаққа жеткізсе, айналадағы ел туралы бұл талай әңгіме айтып берер. Сірә, осы шешім оңтайлы шығар.

	– Кеттік! – деді аттарын ерттеп дайын тұрған жігіттеріне. – Ананы өзінің атына мінгізіп ала жүріңдер.

	– Мына шалды не істейміз? – деді біреу. Ұзынтұра оны ұмытып та кетіпті. «Иә, оны не істесек екен?..» деді іштей. Сәлпәл аңтарылып тұрып, тәпелтекке бұрылды.

	– Қарашы, өзі тірі ме?

	Ол матаулы шалдың салбырап қалған басын көтеріп, көзіне қарады да, күңк етті.

	– Осының өліп қалған сияқты.

	– Дұрыстап қара! – деді ұзынтұра. – Бұлар шетінен итжанды. Опоңай өле салмайды.

	Тәпелтек қынынан пышағын суырып алды, шалды байлаған арқанды кесіп, сілкіп қалып еді, жерге сылқ етіп құлап түсті.

	– Мынау шынымен өлген болды, – деді аяғымен аударып жатып. – Тісі ақсиып, мүрдем кеткен.

	– Онысы дұрыс болған, – деді ұзынтұра. – Ал кеттік!

	Айғырдың үстінде қолы байлаулы отырған Салауат жерге домалап түсті. Аңырап барып әкесінің үстіне құлады.

	– Ұста! Мөңіретпе! – деп шаңқ етті ұзынтұра. Екі жігіт Салауатқа тап берді.

	– Әке! Әке! – деп боздады Салауат. – Әке! Шыныменен өткенің бе?!

	Біресе тепкілеп, біресе бас салып тартқылап әлекшәлегі шыққан екеуге бой бермей, қарияға жабыса түсті. Олар еңсеріп әкеп, көтеріп алғанда, маңдай тұсындағыны баспен ұрып сұлатты.

	– Өлтіріңдер! Менің де көзімді жойыңдар! – деп айғайға басқан.

	– Аһ, атаңды! – деп булықты ұзынтұра. Атын тебініп қалып, аласұра алысқан Салауатты қылыштың қырымен салып өтті.

	* * *

	Қарғабай көзін ашқанда, шілденің шартабақтай күні жалын шашып тұр еді. Одан жанары жасқанған жоқ, ақ шулан жалынға меңзең қарады. Содан кейін тілі таңдайына жабысып, тұла бойы көн терідей кеуіп қалғанын сезген тәрізді еді. Біреу қансөлін сығып алып, тақыр тулақ секілді лақтырып тастағандай. Ал төңірек июқию ызыңға толып кеткен, алыстан, даланың қиян түкпірінен бір зарлы дауыс жетім ботадай боздайды, жожоқ, сайсүйекті сырқыратып сұңқылдайды, аһ ұрады, азынайды.

	Бұл не болды екен? Дала осылай зарлаушы ма еді?! О заман да бұ заман қара жердің гөйгөйге басып, ағыл да тегіл босағанын кім көрген?!

	Көзінің алдындағы табақтай күн аспанның түкпіріне құлдырай жөнелді, әпсәтте түймедей кішірейіп, қыпқызыл болып тесілді де қалды. Қадалған жерін қарып барады, өңменнен өткен жылан көз сұсты жанар.

	Қарғабайдың жүзін бұрып, тайқып кеткісі келді, бірақ қатып қалған көнтері мойын қозғалмай қор қылды. Бір сәт дене де жоқ, бет те жоқ, аяққол да жоқ, тек жанары ғана қалған секілденіп үрейі ұшты. Бұл – айдалада шаншудай қадалған түймедей күннің зәрі күйдірген қорғансыз жалғыз жанар.

	Өзінен өзі шошыды. Жоқ, бұлай болуы, мұның осындай күйге түсуі мүмкін емес, ант атса да сенбейді оған. Әуелден Қарға бай болып жаратылғаны, Атасудың бойындағы қыстақта бар ғұмырын өткізгені рас болса, мына жаһанда тумысында тарықпағаны, сар дала сарсаңға салып зарықтырмағаны, тұқымсыз кетпейін деп ұл сүйгені, имансыз өтпейін деп хаққа сенгені, барға қанағат, жоққа шүкір еткені ақиқат болса, осының бәрі жалған.

	Түйме көз заһар күннен құтылғысы келді. Тәңірай, аяққол қайда, қартайса да сарқылмаған әлқуат қайда, Қарғабай ныспылы өзі қайда?!

	Тырбанып көрді, сілкініп көрді, тұлан тұтып долырып көрді. Жылан көз күн жыпылықтап жаныпсөнді. Көнтері мойын бытырбытыр омырылды, күтірлеген сайын жанарының алды айқындала берді. Бұл жарық дүниеге, жарық дүние оған оралып келе жатты.

	Содан бері қанша уақыт өткені бұлыңғыр. Ол есін бір жинағанда қада ағашқа сүйеніп отырғанды.

	Бұған да тәубе, қарсы алдындағы киіз үйді тамтұмдап көріп отыр. Одан әріде қарауытқан, сірә, Атасудың талды арнасы болар.

	Шілденің күні бүгін де шыжып тұр ма, тоғайдың етегінде сағым ойнайтын секілді. Мейлі ғой, құдайдың күні қалай құбылам десе, еркінде ғой. Ал мұның осы отырысы не отырыс?

	Қада ағашты қарманып зорға тұрды да, тәлтіректеп барып отыра кетті. Басы зеңіп, көзінің алды қараңқұраң.

	– Осы маған не болған? – деді ол есі кіре бастағалы алғаш үн қатып. Содан кейін басынан не өткергенін білгісі келді. – Жау, барымта... – деп күбірледі.

	Осы екі сөз селк еткізді, бір суынып, бір ысыды. Еңбектеп келіп қада ағашқа жармасты.

	– Жау! Жау! – деп ышқынды.

	Жанарын қайқайдағы сүреңсіз көріністер жасқады. Құдайау, бұл не пәле? Сар далада топ жылқының соңында көп атт ылы түнере төніп келеді. Жайпап, талап, таптап өтпекке келеді.

	Мұнысы қай зобалаңы тағы? Тарстұрс мылтық атылды, талмау түсте, ойда жоқта аспанның асты гүрсгүрс долырды. Шақырайған күн шатынап, шарасына сыймай, бытшыт жарылып жатқандай.

	– Алла! Алла! – деді Қарғабай.

	Содан соң қада ағашты құшақтап, зар еңіреп қоя берді.

	Ол кешелі бері не болып, не қойғанын шыжымдап еске түсіре бастаған.

	Жау шапты ғой бұларды, құдай қақ төбеден қос қолдап ұрды. Көз қуаныш болған малдан тігерге тұяқ қалдырмаған шығар. Жүгенқұрық ұстатып кеткен шығар. Жұртта қалған иттің кебін кигізген шығар.

	Қада ағашты саумалап қайта көтерілді, табанының асты теңселіп қоя берді, қара жер қара судың бетіндегі қалтқыдай қалтылдады. Бәлкім, аспан ағыл да тегіл айдынға, жұмыр жер айдында сандалған салындыға айналды ма, қария бір сәтте қалықтап жүзіп бара жатты.

	Ол мана, есі кірмей тұрғанда да осылай сабылғанды, құданың құдіреті, табаны тұрақтамайды, көктайғақта ерсіліқарсылы сырғанайды. Бұл мұндай күйге кеше тап болған, күзетте қалып, иттерді бытырлатып атқан жігіттен су сұраған еді сонда.

	– Қалқам, шөл қысты ғой, бір жұтым су берсеңші, – деген мылтығын алдына көлденең тастап есінеп отырған оған. Ол бұған еріне бұрылды:

	– Бәлкім, қымыз ішерсің?

	Қарғабай қалбалақтап қалды.

	– Айналайынай, – деп көңілі бұзылды. – Әкелші, не болса да.

	– Әлде шай қайнатып берсем бе екен? – деді анау. – Қаймақ қатып, терлептепшіп ішкен қандай, ә?!

	Қария сағы сына күрсінді, айналайын деп емініп отырғ аны осылай қорлағанда, жүрегі құрғыр сыздап қоя берген.

	– Сонымен не істейсің? – деді ол. – Су, қымыз, әлде шай, қайсысын қалайсың?

	Қарғабай үндеген жоқ. Тіл қатқанда не демек? Тыныш отырмаса, байланысып, пәлеге қалып жүрер.

	Ол шұбатылып орнынан тұрды, өзіне қарай талтаңдап келеді.

	– Сонымен, – деді төбесінен төніп, – қайсы таңдайыңа жағушы еді? Таңда.

	Қария одан су сұрағанына өкінді. Жасағанай, көні кеуіп қалса да шыдауы керек еді.

	Еңгезердей жігіттен сескеніп, бұғына түсті.

	– Сен ғой... – деді анау кіжініп, – сен үйірүйір жылқы айдап, мұртыңды қазықартамен майлап, шалқақтадың келіп. Төре де өзің, құдай да өзің. Ал мен зәузәтымнан жарып ас ішкен емеспін. Осы да әділдік пе?

	Соңғы сөзді зілбатпандатып айтты.

	– Әділдік пе деймін?! – деп ақырды.

	Қарғабай тілін тістеді. Не істесе де тіс жармай отыра беруі керек. Мынаның дені сау емес.

	– Әділдік пе?! – деп барқырады ол. – Айт, кәне! – Тастай бірдеңе төбесінен сарт етті.

	Содан бері осылай, қара жер теңселеді де тұрады, аспан шыр айналып, құтырына соққан жойқын құйынның өзегінде жұтылып бара жатады.

	Осынау құйын мұны да жалмап тынатындай.

	Қада ағашты таяныш етіп тұрып, Салауатты есіне алды. Соңғы көргенде ол ауылды ала шапқын еткендердің арасында тұрған. Байғұс бала қолға түскен ғой. Қазір қайда екен? Өлі ме, тірі ме? Маңайда неге ешкім көрінбейді? Ауылдың жылан жалағандай тымтырыс бола қалғаны қалай?

	Есі кірген сәтте айналасын түгендеп алуға асықты.

	– Салауат! – деді дауыстап.

	Үні шықты ма, шықпады ма, аңғармады.

	– Салауат! – деді ет жүрегі үзіліп. – Салауат! Балам, қайдасың?

	Ол естіген болар, «мен мұндалап» жүгіріп келе жатқан шығар, құлағының түбі жаңғырықты.

	– Апырай, есенсау екенсің ғой, – деді Қарғабай кемсеңдеп. – Тірі екенсің ғой!

	Әлгі жаңғырық басылып барып қайта күшейді.

	– Жетсеңші енді, – деп тағатсызданды қария, – асықсаңшы.Сол екі ортада келіні Қаншайымды көріп қалғандай болғ ан.

	Байғұс бүктетіліп қыстығып жатыр, қатты ауырсынып, аһылапуһілейді.

	– Алда сорлыай! – деп күйзелді Қарғабай. – Аяғы ауыр еді, айкүні таялып қалып еді, толғақ қысқан ғой.

	Қада ағаштан құшағын жазып, солай қарай беттеді.

	– Салауатау, қайдасың?! – деп шырылдады. – Көрмеймі сің, келіншегіңді толғақ қысты ғой.

	Одан жауап болмады.

	– Балам, неге үндемейсің?! – деді қария ашу шақырып. – Жөнел! Елге бар! Құдағи келсін, тез жетсін!

	Ат тұяғының дүбірі естілген сияқтанды. Салауат шығар.

	– Атыңды аяма! Асыға гөр! – деді Қарғабай. Осы мезет жерге құлап бара жатқан.

	– Буыны құрғыр неге босай береді? – деп қынжылды. Қайтып тұрса жақсы. Қанша тырбанғанымен, бойын тіктей алмай сілесі қатты. Басы меңзең, ана ит қарақұсынан ұрған ғой. Өлмелі шал өліп кетер деп сескенбегеніау, тегі.

	Бар күшін салып кеудесін көтерді. Келін байғұс не күйде екен?

	О, ғажап, Қаншайым жаңа туған нәрестені жетектеп, өзенге қарай кетіп бара жатыр. Сәбидің үстінде лыпа жоқ, өзінің аяғыаяғына жұқпайды, әлденеге асығып, жүгіре басқан шешесінен қалар емес.

	– Тоқта! Қайда барасың?! – деп айғайлады Қарғабай. Қаншайым елең қылмады, ал нәресте бұрылып қарады да, мәзмейрам күлді.

	Бар маңай сәбидің әсем үніне жамырай қосылып, сыңғырлап жүре берді.

	– Тоқта! – деп безектеді қария.

	Немересін бауырына басып, құшырлана бір иіскеуге асықты.

	Қаншайым бұл жолы да қайырылмады, бұл орнынан тұра алмай булығып жатқанда, талға еніп көрінбей кетті.

	– Осы мен тағы да есімнен адасқан шығармын, – деді Қарғабай. – Ақылынан алжасқан адамға не көрінбейді?

	Содан соң келіні мен немересінен көз жазып қалмауға тырысты, өзенге қарай жанталаса жылжыды, шөптесінге бауы рын тырнатып безек қақты. Осынысынан танбаса жара ды, міне, өзенге де жетті, тастақ табанынан зорға өтіп, арғы жағаға да ілікті. Келіні сәбиді жетектеген күйі төбенің үстіндегі бейітке қарай кетіп барады.

	– Мұнысы несі? – деді қария. – Баланы зиратқа апара жатқаны қалай?! Дені сау ма өзінің?! Тоқта! – деді аза бойы қаза болып.

	Қаншайым төбеге көтеріле беріп аялдады. Нәрестені көтеріп алып дауыстап тұр:

	– Ата, сүйінші! Немерелі болдың! Ұлды болдың!

	– Айналайын! – деп кемсеңдеді Қарғабай. – Садағаң кетейін!

	Құдайау, күнде көріп жүрген төбе өзгеріп кеткен бе, алды тік жар, шыға бере құлайды, сырғып түсіп қайта ұмтылады.

	Келіні баланы жерге қойып, өзіне қарай жүрді.

	– Тоқта! Кейін қайт! – деп айғайлады Қарғабай. – Баланы тастама! Көзіңнен таса қыла көрме!

	Бағанағы түймедей өткір күн қайдан шыға келді екен, қапқара аспанның тұңғиығынан қадалып алыпты. Содан оқтай атылған найзағай жарқжұрқ құйылып келеді.

	Меңіреу аспанды қақ айырып күн күркіреді. Сұр жебедей суылдаған жасын кеудесін қарып өтті.

	* * *

	Қаншайым нәрестенің кіндігін тісімен кесті, қызыл шақа сәби енді сәл кешіксе, бұ дүниемен өмірге келмей жатып қоштасқандай екен, денесі көгістеніп үрейін ұшырды. Күн кешке тармасқандай, шіліктің іші күңгірт тартқан.

	– Бұлай отыра беруге болмайды, – деді баланы жалаңаш етіне басып жылытып отырып.

	Түн баласында мына тоғайда қалу қорқынышты еді. Қазір баланы емізеді де, жолға шығады.

	Нәресте бойы жылынған соң кезерген ернімен емшек іздеген тәрізденді.

	– Жаратқан ием, жар бола гөр, – деді, – өзің берген өмірдің отын өшірме, жасаған!

	Оның қолынан бар келетіні – осылай тәңіріне жалбарына беру ғана болатын. Тәңірінен басқа қол ұшын созатын да ешкімі жоқ еді. Жалғыз дәтке қуаты соңына ерген төбет қана, ол шіліктің сыртын дамылсыз айналып жүр, қорғағаны ма, әлде бір үйлі жанның бүгінгі дүрбелеңі мұны да сенделтіп қойған ба?

	Күрсініп отырып бұған да тәубе қылды. Тайыншадай ит адамнан өзгенің бәрінен қорғай алады.

	Бала әуелде емшегін еме алмай қорқытып еді, байғұс бұл есін жиғанша әлсіреп біткен ғой. Аузына сүт сауып, әупіріммен оған да икемдедіау. Енді, міне, мұрны пыспыс етіп еміп жатыр.

	Әлден соң маужырап ұйықтап кетті.

	– Жүрейін, – деді Қаншайым.

	Көйлегінің етегін мол жыртып алып баланы орады. Оған көңілі көнши қоймай, жаулығымен және қымтады.

	– Сабыр ете тұр, – деді орамының сыртынан иіскеп. – Көз байланғанша Сауғабайдағы қыстаққа жетсек, су жылытып, әдемілеп тұрып шомылдырамын. Ол қыстау бізге жат емес, Қарғабай атаңа алыстан қосылатын Кәрім ұстанікі. Қыста бізді омыртқаға шақырғанда болғанмын. Үйі таптұйнақтай. Кірпішті күйдіріп салған пеші бар, соны жағамыз, ұядай етіп бір жасап қаламыз.

	Ол осылай өзіменөзі болып жүріп, ауылға да алаңда ды. Салауат жайлаудағы елге баяғыда іліккен шығар, жобалап көрсе, қарақұрым болып кері оралатын уақыты да жетіпті. Бұл бәріне сабыр етіп, тек жақсылық қана тілеп, белді бекем бууы керек.

	Шіліктен шыққанда тоғай кешкі дамылға мүлгіп тұр еді, айнала құлаққа ұрған танадай.

	– Барымташылар ауылдан кетті ме екен? – деді жанжағына жасқана қарап тұрып. – Құдай біледі, қолға тиген малды жау қуғандай айдап, баяғыда жоғалған шығар. Ұрықары байыз дап отыра ала ма, олар да бір, жортқан аң да бір.

	Сауғабайдағы қыстақ осы арадан қозы көш жер, қас қараймай жете алар ма екен?

	«Иә, сәт» деп жүріп кетті. Қолаяғын бауырына алмаған келіншек өзінөзі қайрап салды.

	Шай қайнатым уақыт қалың талды өрлеп барды да, жағаға шықты. Тоғай іші жүрісін өндірмей, тікенді итмұрын, тығыз өскен майда шілік жиі ұшыраса беріп еді.

	Күн ұясына кірсе де, дала әлі жарық, күндіз көз ұшында көксеңгірленетін Ақтаудың жылқы жон биігі шалғайда қарабарқынданады. Жалпақ жазық батыс кемерде сары жолақтанған шапаққа қарай ұмсынып, етекжеңін ықшамдай бастаған. Айдаһарлыға қарай иретіле созылған тоғай келер түннің есендігін тілеп, хаққа мүлгігендей сыбдырсыз тыныпты. Ұшқан құс, жүгірген аңнан тырс еткен белгі болсайшы.

	Құданың құдіреті шығар, әлде бір жамандыққа көрінгені ме, биыл көктемде өзенге қиқулап қонған қалың құс балапан басар күнге жетпей жоғалған. Топтанып жиналмай, тыраулап тізілмей, көзден балбұл ұшып еді. Даланың аңы да сол кепті киген бе, Салауат өрісте ертелікеш жүргенде, қарсақтан басқа тірі мақұлық көрінбейтінін, оның өзі ілудешалуда ғана қылаң беретінін айтып отыратын.

	Өзеннің жағасы түйіртүйір тарлау екен, сүрініп кетіп, әупірімде оңалды. Төбет алдына түсіп алып, із шалып келеді. Ауылға қайқайып тартып отырмай, жанында айналсоқтап қалғанына іші жылыды.

	Ол ұзаңқырап барады да, артына қарап, мұны күтеді, жақындаған кезде қайта озады. Қазіргі қалпында аса сақ.

	Жалғанай десейші, бұл екі кеште сәбиінің шаранасын да шая алмай, құр сүлдері төбет иттің соңында, иесіз қыстауға жету арман болып, осылай сандаламын деп ойлап па еді?!

	Ай мен жылғыңды емес, қас қағым сәттігіңді өлшеппішу бекер екен ғой. Қу өмір қураған шидей шыбын қонса, шырт етіп сына салады екен ғой. Жылым дүние жымиып тұрып қылққылқ жұтады екен ғой.

	Тоқтап, жанжағын түгендеді. Ақтаудың жылқы жон биігі аласарып барады, батқан күннің сарғыш жолағы аумағымен тарылып, қанқызылданып алған.





II. Смайыл


	Дараттың тұмсығына салт атты сар желдіріп шықты, бауырынан жараған торы ауыздығымен алысып, тағалы тұяқ қиыршық тасты қышырқышыр қасыды.

	Көкжелкеден төнген жартас шаңқ етіп жаңғырықты, қиянн ан құйылған қыран құлдилап келіп, қайқаңдап қайта көтерілді. Тау белдеулеген тобылғыға қонып алып, өлім тілеп емінген қара қарға айызы қанбай, жанарында тұнған жалғанды қарққарқ қарғады.

	Аттан түсіп, торының айылын босатып жатқан Смайыл айналаны сезікті шолды. Таң әулетінен жортқаннан тізгін тартқаны осы, жануардың белін суытпаса обалды.

	Биіктен қарағанда бар маңай алақанына үйіріліп қонған. Мана бір әзірде иығынан қарауыл қараған Айдаһарлының етегінде сағым сабылады, иретіле шұбатылған сұсты тау бауырын жерден көтеріпкөтеріп алады. Төңірегіне түнере төнген заңғар қозғалақтаса, төмендегі көделі дала жансауға жөңкіледі.

	Дараттың алқымы тай шаптырым жазық, таудың оң қапталынан құлап ағатын Атасудың қалың талына сүрініп іркілген. Одан беріректе ойдымойдым шалғын көгереді, биылғы жаз жаңбырлы болса да, тамыз тумай сыр алдырайын деген бе, әр жерде сары жолақтанған. Бір сәт сол жолақтар жел тербегендей теңселді. Теңселді дейдіау, көк шалғында сары алтындай көшіп барады.

	Смайыл сенерсенбесін білмей, күн салып қарады.

	– Бәсе, – деген содан соң, – шалғын сарғаятын кез бе бұл. Мынау суға құлаған қалың киік қой. Өздері сонау көктемде Шудан лықсып келіп, тұрақтамай ауып кетіп еді. Қайта оралған екенау.

	Көңілі бір уақ жайланған секілденді, киік тал түсте өзенге беттесе, бұл өңір қауіпқатерден ада, даланың сырт еткен шиінен секем алатын сергек аңы төңірегі тыншымай су маңына жоламайды.

	Торының қанжығасындағы торсықты шешіп қымыз ішті, жылып кеткен екен, маусымның шартабақтай күні күйіп тұр.

	Жаңағы қалың киіктің соңы Атасудың бұйра талына сіңіп барады. Қыс Шуды қыстап, алты ай жаз Арқаны жайлайтын аңның бұл атыраптағы ұрымтал өрісі осы Айдаһарлы мен Қаратөбенің сырты, одан әріде Тайатқаншұнақ, Тасқоралы маңын төңіректейді.

	Ерте көктемде жер қайысып жеткенде, Сарыарқаның Бетпаққа ұласатын өңірін кернеп кететін, табыннан соң табын толқитын, ұлан дала ұланасыр кенелуші еді.

	Сарыала көш сайында сабырмен қозғалса, қаңтарда қаһарланып, ақпанда алаөкпе алқынып, сәуірде де тәуір болмай састыратын қыста сағы сынған тірлік желіні тертіген сағынышын көлкөсір сауар еді. Кең далада жойқын сарын жосылып, киікананың құрсағында көктеген құралайдың есендігін тілеп, кұдіретке құлдық ұрушы еді.

	Өлмеген құлдың өзегін талдырып жеткен көктеммен көрісіп табысқан ел көңілі көлбең қағып, жасағанның жақсы лығы шексіздігіне жанын жылытатын.

	Шешесі Айша марқұм қайтқан киіктің алдынан шашу шашып шығушы еді, киелі деп құрмет тұтқаны болар.

	Әкесі Жұмағұл мамырдың шуағына шомылған ауыл үйді жинап, мал шалдыратын, оралған аңды көрмекке тағы бір жыл ғұмыр берген Алла тағалаға алғысы шығар.

	Қария жанары жасаурап, балапан көкке тізе бүгіп қобалжып, алақан жаятын.

	Мамырда құралайың егіз болсын,

	Шілдеде еркетотай семіз болсын.

	Марқасқа желге қарсы топ бастасын,

	Құдайым ерген көшін тоқтатпасын.

	Тапсырдық көкте тәңір иесіне,

	Қапыда кез келтірме киесіне.

	Торсықта таңсәріден шайқалған қымыз маужыратайын деді, етекке түсіп, таудан құлаған тастай суға күмп берер ме еді. Атасу дәл сол жерден сыңар көзденіп басталады да, тар қуыс ты қуалап барып, Арқаның құс қанатын талдыратын қуаң да ласын ұзақ кезеді. Шөліркеген өңірдің таңдайын жібітіп алып, құмды кезген Сарысу қайдасың деп сынаптай сырғиды, Ай шырақ, Жаншырақты сауырдан сипап, Айдарлының кемерін кертеді. Қосағалыға сүйкене жанасқан соң Қоңырөлеңге ат шалдырап солтүстікке бұлт береді, жылғадан жылға жамап жүріп, іздеген арнасымен жойқын шөлде аңырап табысады.

	Осынау шөлейт өңір ұзын аққан өзен болмаса, көні кеуіп, қырық күн шілдеде дардар айырылар ма еді? Дардар айырылып, қақ жарылар ма еді, қақыраған дала сонда қай құдайғ а шағынар еді?

	Табақтай күн тас төбеден төніп тұр, көк сеңгір аспанның асты шаңғытып алған, ерні кезерген атырап сілтідей тынып тымтырыс. Атасудың сыртындағы Мыржықтың жусанды жазығына әлсінәлі көз салып отыр, әзірге көз сүрінер ноқат жоқ. Мана, таңсәріде ауылдан аттана сала бөлінген Ақмырза ендігі қара танытуға тиіс еді. Екеуін иен далада сабылтқан Қарағандыдан келген жаушының суыт хабары болатын.

	Оның қаладан шыққанына екі күн болыпты, Атасудың бойында, Айдаһарлыдан қозы көш жерде отырған бұлардың ауылына өзі де, аты да болдырып зорға іліккен екен. «Елге жет, құлағдар ет, қапы қалмасын» деп қалада қызметте жүрген үлкен ұлы Арыстан жіберіпті.

	Қайдар есімді осы жігітті ол алдыңғы жылы атқосшылыққа алып кеткен, өзінің бұл ауылға жиеншарлығы бар, бұйығы өскен момын. Соны алқақотын жиналған аталас ағайын қайтақайта сөйлетті, әңгімесі іркестіркес.

	– Солай болды. Қарағанды астанкестен. Қызыл дегендер төңкеріп жатыр. Ылғи сен тұр, мен атайын. Беті қатты. Қаланың жақсыжайсаңы қамауда.

	– Арыстан аман ба?

	– Аман.

	– Ал енді оның сәлемін түсіндірші.

	– Арыстан былай деді: Қызылдың әскері елге шыға бастады деді. Бұланды, Үшқара, Құлаайғыр маңының малын айдап алғанын айт деді. Келесіде адам аулайды деді.

	– Адам аулағаны қалай?

	– Адам дегені – малы барлар. Жылқылы байлар. Соларды ұстайды, қалаға айдайды деді.

	– Апырай, мынаусы қиын екен, – десті аңтарылған ел. – Тағы не айтты?

	– Қамданып отырсын деді. Малды екшеп алып қалып, басқасын Бетпақдала, Шу асырсын деді.

	– Сосын?

	– Содан соң әкеме тапсыр деді. Жұмекең жасы жүзге жеткен қария ғой, соқтықпас. Өзі, Шорағұл мен Ақби бой тасалай тұрсын деді.

	Ақбоз үйдің іші жымжырт тынды, мол жайылған дастархандағы дәм желінбей, сол күйі тұр. Ет келгенше деп әзірленген қуырдақтан аузына салған Қайдар ғана.

	– Не қылса да бір зобалаң таялды десейші.

	Төрде малдас құрған Жұмағұл қария қозғалақтады.

	– Кеше таң алакеуімде намазға тұрғанда, әлгі қотандағы қойдың күзетіндегі Әлмағамбет қараңқұраң дабдырлап жүрд і.

	Бұл ит не айтады десем, бәтшағар «Бірде бар, бірде жоқ, кейде бар, кейде жоқ. Қара қасқа! Қара қасқа!» деп санын сабалайды.

	Мән бермеп едім, осыған көрінген екен. Аруақ шатыс немені мына зобалаңның сарыны сарнатқан ғой.

	– Оның бұл гөйгөйін мен де естігем, – деді Ақби. «Жауыр ат, жалы жоқ. Тігерге тұяқ жоқ! Айт! Айт! Алып соқ!» деп секіріп жүрген.

	Отырғандар күрсінісіп, теңселіп қалысты.

	– Сонда әлгі қызылың кім? Қайдан шыққан пәле? – деген Ақмырзаның сауалынан соң ес жиған тәрізденді.

	Қуырдақты ағаш қасықпен көсіп алған Қайдар қысқа қайырды:

	– Білмеймін.

	Дастархан басы тағы да тұнжырады, білте шамның талмаураған жарығынан күңгірт ой түтіндейді, қоламтаға жалаңаш көмілген, шала піскен күлдібадам ой.

	Смайылдың құлағы шулады, әлдебір ұзын сарын Әлмағамбеттің бозала таңдағы Ақби естіген сандырағы болып ызың дайды, «Жауыр ат, жалы жоқ. Тігерге тұяқ жоқ» деп түршіктіріп, шұбыра шулаған ығыжығы елесті тірілтеді. Алысын көзден жасырып, түн тәңірге бас ұрып, дамылға мүлгіген даланы қараған жерін қарыған, жалаңдаған жалғыз көз жалақжұлақ кезгендей, өзінен өзі үрейленді, тынысы тарылған тәрізденді,

	– Әй, қайсың барсың? Түңілікті аш! – деп сырттағыларға шытынады.

	Сәлден соң шаңырақтан бозғылт сәуле себездеген, құдір еті күшті біреу жұлдыз біткеннің тозаңын шығарып, тылсым түнде түнерген ауылдың үстіне шашып жібергендей, жаратқанның жақсылығынан үміті үзілмесін дегені де.

	Үй сыртында шолпы сыңғырлады, күміс қоңырау тылсым сұлудың сыбызғы сырын ай астында сылқсылқ күліп ала қашты ма екен?

	Бозғылт сәуле дір етіп тұнды, бейкүнә ару ай нұрына ақ жүзі жарасып, саумал самал үйіріле үздікті ме екен?

	Шеткері жақтан созылып ән керілді, қуатты дауыс салған беттен әуелеп, құлдилай келе термелете жөнелген:

	Ей, Оғызтау! Оғызтау!

	Айналаңды санасам –

	Құралады тоғыз тау:

	Айдаһарлы, Саңғыру,

	Тасқоралы, Доңызтау,

	Қаратөбе, Әділше

	Арасында Көрқыстау.

	Қиырдағы бәйбіше

	Бір күн ауру, бір күн сау.

	Осылай төгілтіп, нөсерлетіп келіп, сол көп тауды бағзыдан қатар еншілеген Арғын балалары Алтай, Қуандық, Сайдалы, Тоқаның шежіресін қуып кетті, ұзаққа сілтеп, қиянға құлаш ұрды.

	– Ой, жалғанай! – деді әкесі Жұмағұл кеуде кере күрсініп. – Аруақтарыңнан айналайын, қайран бабаларай!

	Есік ашылып, леген, құман ұстаған Әлмағамбет көрінді, қырыққа келген, ақылесі кем, күнделікті ішіпжемін әр үйден айыратын байғұс кісінің қолына су құйып, бата сұрауды дәреже көретін еді. Дастарханды айнала отырған елді арылтып шығып, бір тізерлеп жүгіне кетті.

	Ақби әкесіне бұрылды:

	– Бата сұрайды.

	– Алда сорлыай, – деп қол жайды қария.

	Сұрауы жоқ құнсызым,

	Уайымсыз мұңсызым,

	Сүттей таза байғұсым,

	Сезбей солай жүре бер

	Бұл жалғанның қайғысын.

	Әумин!

	Әлмағамбет төбесі көкке жетіп, отырғандарға мағұрлана, масаттана қарады. Ақмырза дастарханға шақырып еді, шырпыры шықты.

	– Жожоқ. Әлмағамбетпен табақтас болатын сен кімсің?! Әлмағамбет көптің бірі емес. Әлмағамбетке табақ жеке тартылады, – деп есікті сарт еткізді.

	– Ойна Әлмағамбетпен, – деді Ақби.

	Оған жеке табақ дайындалатыны расты, қазан көтерген үй соған арнап бір жілікті артық салады, оны Әлмағамбеттің сыбағасы дейді.

	Сыртта дабырдұбыр естілді.

	– Анау бас сұрап, мазаны алып жатыр, – деді үйеме табақ етті шірене көтеріп кірген жігіт.

	– Кімді айтасың? – деді Ақби.

	– Әлмағамбетті.

	Қария жүдеп сала берді.

	– Әлмағамбет бас сұраса, бас ұстайтын елдің құны кетейін дегені де.

	Смайылдың жүрегі шым етіп, шаншып өтті, құлазыған көңілге бүгінгі түн дәру жоқ шығар. Аруақ арты жым болар ма, су аяғы құрдымға кетер ме? Неге осынша үгіледі? Күрсінбегі неден, күйінбегі кімнен? Алдағы күндердің күрмеуі қиын болмағын суынып сезген түрі ме?

	– Маған осы отырыс ұнамайды, – деді ет турауға оңтайланғ ан Ақмырза. – Түрлерің кісі түңілгендей. Е, не болды соншама?

	Аспан айналып жерге түсті ме, тау теңселіп, тас жауды ма? Іргелі ел емеспіз бе?! Айран ұйыса – төгерміз, атан өлсе – көмерміз!

	Қынынан кездігін суырып алып, үйме табаққа бір бүйірден шүйілген Ақби де ширықты.

	– Астанкестен ақтабанды да көрген бұл қазақ. Аласкүлес қалмақты да қуған бұл қазақ. Ала қаншық, ақ сүйек жұттан да өткен бұл қазақ. Бір дозақтан қиын еді ғой бір дозақ. Тұщы етке ащы таяқ тиер деп, жанымнан ерте безе алман.

	Кездікті сүбеге сұғындыра салып, табаққа кесеккесек тоғытты.

	– Е, серпілші осылай, дүрдүр сілкінші! – деп Ақмырза тоқ жіліктің майлы басынан мол кесіп, аузына тастап жіберді.

	Қонақсың ғой деп сыйлап берген жамбастың етін жапыра жайпаған Қайдар жұтынып алып әңгімеге араласты.

	– Кеше Дараттың иығынан асып түскен соң, елге жеттімау әйтеуір деп, етекжеңім кеңіп, ат үстінде қалғып кетсем керек.

	Айдаһарлыдан бірақ шығыппын. Тізгінді тартып, әттег енай деп тұрғанымда тарстұрс мылтық атылды.

	Жұрт Қайдарға жалт қарады.

	– Не дейді?!

	– Мынау тағы нені қоздатты?! – деп сапырылысты.

	– Иә, тарстұрс мылтық атылды, – деді Қайдар. – Сасқанымнан ерден домалап түстім. Жанжағыма бұғына қараймын, көзіме сезікті ештеңе шалынбады. Аңтарылып отырыпотырып, атқа міндім. Сол кезде мылтық даусы қайта естілді, Айдаһарлының арғы бетінен шықты.

	Ойым онға кетті, атты сауырға бір тартып қаша жөнелмек болдым. Енді бір сәт, не де болса, торуылдап көрейін дедім. Осы аңсармен тауды қиялап келіп қарасам, үш қарулы салт атты бір адамды орталарына алып Сауғабайға қарай кетіп ба ра жатыр екен.

	– Әй, мұны бағанадан бері неге айтпағансың?! – деп түйілді Ақмырза.

	Қайдар жанарын жыпылықтатты.

	– Бұлар кім болды сонда? – деді Ақби.

	– Қару асынып, топтанып жүргеніне қарағанда бұл маңның адамы емес секілдіау. Қарағандыны дүрліктіргендердің алды болмасын, сірә? – деп елеңдеді Шорағұл.

	– Ол да кәдік, – деді Ақмырза. – Солардың шолғыншысы болуы әбден мүмкін.

	Дастархан басы бұрынғыдан да тұнжырады. Майлы жамбастың етін қылққылқ жұтқан Қайдардан басқаның бәрі қимылсыз.

	Шаңырақтан түскен бозғылт сәуле дір етпей талмаурайды. Сырттан да тырс еткен дыбыс білінсейші, ит үрмей, бала жыламай, қараңғы түнге қамалған тыныштық тынысы тарылып тынғандай.

	– Таңда терің кеппейтін, кермеден ат кетпейтін ереуіл күнге кез келмесеңдер нетті, – деді Жұмағұл қария.

	Смайыл алдияр жасқа жеткен әкесіне секемдене жалт қарады.

	Қой үстіне бозторғай жұмыртқалатып келген заманның қай қабағын танығандығы екен мұнысы?

	Ат жеткен жерге атағы жеткен қария шешіліп сөйлеп еді.

	– Жау жағаңа жармаспасын, қарысқан қолын айырып алу қиын. Ел айрандай ірімесін, сабасына түсіріп, қайырып алу қиын. Тілеуі хақтан болған, патшасы жаттан болған халықтың қаймағын қалқып алу оңай. Қарына ілер қаруы жоқ, сөзінің дәруі жоқ жұрт кімге қайрат қылғандай. Қамықса «А, құдай!» деп өздіөзі қарасатын, тарықса «Абылайлап!» пәтуамен тарасатын ел қайда бар?! Бізден қалатын, сендерді табатын заман соны ұқтырамын деп жұтынып тұрмағай.

	Шаңырақтың асты шатқаяқтап кеткендей, айдың төбеден төгілген бозғылт сәулесі Ақмырзаның бетінде шаңғытып тұр.

	Манағы ән есілген үй жақтан қобыз сарнай жөнелді. Бұл ауылда оны дәл осылай үздіктіріп тартатын адам жоқ еді. Алты ай жазда ел мен елдің арасын жол қылатын, араласып сапырылысып жататын жігітжелеңнің бірі шығар, Ботадай боздаған қобыз сайсүйекті сырқыратып барады, талмау шақта ай астында ақылыңнан адастырып аңырайды.

	Әкесі теңселіп кетті.

	– Тоқтатыңдаршы ананы! Жеті түнде зарлатып, бұл қай шатысқаны?! – деп күйзелген. – Қобызға таңмен таластырып, кешпен егестіріп, түнді күңірентіп қол салмаушы еді, ырымға жаман еді. Күңірентпесін, тегі!

	Ақби лып етіп көтеріліп, сыртқа шығып кетті. Сол сәт:

	– Доғар! Түн баласында қобыз құшақтаған қай атаңды көріп ең?! – деген қартаң дауыс естілді.

	Қара қылды егілдіріп, беубеулеген сарын баяулай берді, түршіге тынған түннің құлағын шыңылдатып, қиянға қаңғып бара жатты.

	– Смайыл! – деді әкесі. – Ақмырза екеуің таң қараңғысында жүріп кетіңдер. Мен бірдеме сезсем, мынаның көрген адамдары ауыл арасының алаөкпе барымташылары емес, сыны да, сыры да басқа ма деп күдіктенем. Арыстан ескерткен зобалаңның салқыны сезілетіндей. Абай болыңдар.

	* * *

	Смайылдың бүгінгі жортуылының мәнісі осындай еді. Бұлар ел орнынан тұрмай, Айдаһарлы қайдасың деп тартып кеткен. Енді ми қайнатқан ыстықта күнге күйіп отырысы мынау.

	Ақмырзаның кешігуі көңілге күдік ұялатып және күпті етеді.

	Екеуі іздеп шыққан жөнжосығы беймәлім топқа тау ішінде тап келсе, тілдесуге келтірмей тарпа бас салмасына кім кепіл?

	Жалғанай десейші. Сар далада көде түбі – көген, жусан түбі – желі еді. Дүние дөңгеленіп келіп, қараған түбі – қарақшы, жалбыз түбі – жау болғаны ма?

	Аспан асты суылдап қоя берді, шақырайған күнді алақанымен қалқалап қарап еді, манағы бүркіт дәл төбесінен төніп келеді. Құлдилап құлаған түрі жаман, сүйеулі мылтыққа қол создыруға үлгертпей, тегеуріні тепсіне түйілді, баржоғы «Қайт! Қайт!» деп дауыстап қалған. Қанатқұйрықтың суылы қас қағымда суындырды, шаңқ еткен қуатты үн шақ етіп тигендей, басын бауырына ала бұғына берген, жон арқасында құйын үйірілді.

	Жотасында жойқынданса, азуын айға білеген көкжалың да жанын қоярға жер таппай жортақтайтын қыран шүйліккен аңы шалдығып келіп, жалғыз жолаушыға қарай салған соң, қайқайсынан да қаймықпай, қиястанып құлдилағанды. Жемежемде тайқып кетті, қияға қайқаң етіп, шаңқылдап шырқады. Жүні жығылып, біткен жерім осы деп, тас үстінде тапырақтаған түлкі жан дәрменде тәуекелмен бас сауғалап, қарсы алдынан көріне кеткен адамға тура тартқан ғой, жақын келіп жалт берді. Байлаулы торы жер тарпып осқырынғанда, қапталдағы қалың аршаға сүңгіп үлгерген.

	Қанатқұйрықтан есілген жел үйіріліп басылғанда, Смайыл «Уһ!» деді. Тал түстің аптабында көтеремнің көк етіндей көгістенген аспанға бұғына қарады, қара ноқат күн астына сіңіп барады.

	Қысылғанда бұрқ еткен маңдай тер көзіне құйылды, тау қыранының қан тілеп ұрынуы мұндай қаһарлы болар ма, дүниені әпсәтте бір тарының қауызына сыйғызды.

	Орнынан тұрып, бойын түзеді. Тау беткейінде қыдырған құрғақ жел тар қойнауға тығылып, гугу қыстығып еді. «Жал ғанның талағы тарс айырылып, тастағы құсына дейін шүйліккені ме?!» деген сүреңсіз ой қатар сумаңдады.

	Жалғыз қыран күн астынан қайта құйылып келеді, қанатын қақпай сорғалаған күйі көк желкедегі жалтыр жартасқа сатырсұтыр қонды.

	– Қырып сал көк түбіттің дәл өзі боларсың! – деді Смайыл, қыжылын ұмытып, сүйініп айтты.

	«Тастүлек тәуекелге бара бермес,

	Көк түбіт тұла бойы тұнған егес.

	Қашқан аңға қиырдан қарағыштап,

	Биікте Баршын, Шөгел қылған кеңес», –

	деген осы уақытқа дейін қалай ұмытылмай жүргеніне өзі де таңғалған бір шумақ көкірегінде күмбірледі. Қыран қонған қияға сезікті көз салды.

	Атасудың сыртындағы жусанды жазық сақалын сипап жылмияды, жанарың тоқтайтын жетім түбір болсайшы.

	Бағанағы қалың киік өзеннің бергі бетіне қайта өтіпті, көк шалғынды сарғайтып, сынаптай сырғиды. Су жақ етегі түріле дүрлігіп еді, жапырақжапырақ сөгілді. Жаз бойы көрінбей кеткен қашаған аң Шуға қайтып бара ма екен? Неге ерте қозғалған? Бұйра талдан жалғыз салт атты желіп шықты, беті – Дараттың өзі тұрған тұмсығы.

	– Ақмырза боларсың... – деген.

	Күн көзінде оңған шүберектей іріп, топтоп бөлінген киік ұзап барып қайта тоғысып жатыр. Айдаһарлыға қарайғы кө делі далаға іліккенде, сарғыш тартқан жазыққа астаса жұтылған, құмдауыт өңір өңешінен қылққылқ өткізіп жібергендей ізтүссіз жоғалып еді.

	Салт атты шалғынды қиып түсіп, одан бергі сұйық шиге іліккенде, Ақмырза екендігіне күмәні қалмады, астындағы сүлік қара көзіне жылы ұшырай кеткен. Атасудың Қоңырөлең мен Қаражалға құлайтын тұсын жайлаған аз үйлі таманың мыңды айдаған мырзалары, Жидебай балаларынан айғыр үйірлі жылқы беріп алған жануар мал біткеннің сұлуы болатын. Тасқа салсаң – тұяқты, қуса – құйын сияқты, «Беу, шіркін!» дегізетін Арқадағы атақты жүйріктің бірі.

	Смайыл торыны жетектеп етекке қарай аяңдады, қиыршық таста тайғанақтап таудың төс табанына жеткенше, Ақмырза да сүлік қараны көсілтіп, келіп қалды.

	– Саған да жеттімау! – деп аттан қарғып түсті. – Қымызың қалса, тездетші, қаным кеуіп барады. Құдайдың күні тас балқытар.

	– Ал не көріп, не білдің? – деді Смайыл ішкен сусыны маңдайынан шыпшып тер болып шыққан серігіне.

	– Өзіңнен бөлініп кеткен соң Қабантаулатып Қаратөбеден қарауылдадым. Одан Бәйбіше мен Әділшені армансыз арылттым. Қайда барсам да зымзия, – деді ол шақшасын етіктің өкшесіне қағыпқағып алып.

	– Тіпті сезікті дейтін ештеме көзіңе ілікпегені ме?

	– Іліксе, осылай қымыз ішіп, насыбай атып, жағам жайлау болып отырамын ба? Ұрықары жүредіау деген ұрымтал қуыстың бәрінде қалың қау сіресіп тұр, жалдап өтсе, шұбырған ізі қалмай ма? Жазық пен тау беткейлерін қуалап жүрсе, айдаған мал тезек тастайды ғой, оны да байқай алмадым.

	– Сонда әлгі Қайдар бізді шатыстырғаны ма?

	– Сол сүмелегің төбені таудан, тасты тезектен айырады деп отырмысың. Айдаһарлы дегені Ақтау ма, Алабас па, әлде Қызылтау ма, ит білсін. Бәлкім, Саңғыруда ұшырасқан шығ ар. – Енді қайтпек керек?

	– Мені тыңдасаң, Айдаһарлыдан әрі асайық. Беті солай деген жоқ па еді анау.

	Осыған бекінген екі жоқшы, жазған құлда шаршау жоқ деп, Даратты қонышынан басып, Көрқыстауға бұрылар тұстағы бұлақтан ат суарды. Қол созым жердегі қабақтан қарақат жұпар аңқиды, шымға біткен қарандыз ит мұрыны өтпестей тығыз, аратұра қымыздықтың сабағы саяқтанады. Ойдымойдым түйежапырақ таяқ тастам сайын төңкерілсе, қырдан қыдырыстап келген қияқты қара қоға кескестеп, ерінін суға тигізбей иіріп тастаған. Ойпаңға қарай жылыстаған қоңыр өлең сол жерден орын тигеніне шүкірлік етіп, сыздан сыздақтап ескен самалға сыбдырсыз иіліп бүгіледі, бал бұлақ бөденедей бұлтиған майда қой тастарды сауырынан сипап, сылқсылқ күлсе, су шайған бөксесі бүлкбүлк бұлаңдайды.

	Етегі қарабарқынданған қалың шалғын іргесінде іркілген үй орнындай айдынға үңіліп үнсіз мүлгіген. Не ойлайды екен?

	Айдында қалтқыдай қалтылдаған шүрегей шүпіршүпір ерген шүйкелерін шыр айналып қориды. Құс қиқулап қайтқанша қайсы бар, қайсы жоқ екен?

	Смайыл осы бір мұңлы сауалдың нені меңзеп, қайдан тірілгенін білмей тұнжырады. Сырт киімін шешіп, шалғын түбіндегі айдынға қарай еңсесі езіліп аяңдады.

	Тау тау болғалы, есенсау болғалы етегіндегі бұлақтың басында кімдер күрсінбеген?!

	* * *

	Қаншайым Кәрім ұстаның Сауғабайдағы қыстағына түн ауғанда жетті, жолда әлсінәлсін аялдап, қыңқылдай берген баланы жиі емізіп, жүрісі өнбеген. Өзінің де шамашарқы өгіз аяңнан асырмаған еді, қолаяғы ұйып, адымын аштырмай қойды ғой.

	Құр сүлдер сүйретілумен діттеген жеріне ілікті әйтеуір.

	Қыстау қарсы алдында жұмбақ қарауытады, келіншек салып ұрып жетіп баруға қорқақтап, еріксіз іркілді. Ұзақты күн нәр татпай, толғақтан соң да ерні жібімей, жаяу жолда әбден тұралаған шығар, құлағының түбі мазасыз ызыңдайды. Бір тылсым үрей тұла бойын салқын кезгендей ме, жүрегі аузына тығылды.

	– Ла иллаһа илалла! – деді. Жабығып, жалбарынып айтты.

	Жалғанның жазымы көп қой, иесіз жерді сайтан иектейтінін ойлап секемдене берген. Төбет қыш үйді айналып шығып, есіктің алдында шоқиып отыр.

	– Ла иллаһа илалла! – деді келіншек тағы да, баланы бауырына қыса түсті. Сақтана басып үйге қарай жүрді.

	Есіктің тұтқасына қолы тие берді де, сескеніп кері шегінді, іште әлдене сықырсықыр қозғалатын секілді. Ал қақпа өзіненөзі жайлап ашылып келеді.

	– Алла! – деді. Даусы қатты шықты.

	Төбет арс етіп көрдің аузындай жұтына үңірейген қараңғыға қойып кетті, ырылдап, айбат шегіп аласұрып жүр. Әлде сол, әлде басқа, қорқырап, ала жындана құтырынған. Артынша қасарысқан қанды азу алқымынан ала түскендей қыстыға қырылдады.

	Ұлып қоя берген үрей Қаншайымды буынынан қырықты, шөптесінге сылқ етіп отыра кетті.

	– Құдайай, осынша неге қырыңа алдың?! – деді түңіліп.

	Бәлкім, өзі, бәлкім, басқа біреу айтты ма, айыра алмады.

	Тізесін демеу қылып, шегіне жылжып бара жатып, үрейлі елестен айғайлап жіберді. Ана үйдің ішінде төбетпен алысқан пәле жыртқыштана атып шығып, тарпа бас салатындай... мұны емес, көкірегіне қысқан баланы.

	Құлағының түбі арсарс жаңғырықты, жеті түн, өзін жұтуға оңтайланған жылым түн азанқазан.

	* * *

	Бозарып таң атып келеді. Үрейлі түннің зіл батпан салмағына жаншылған көкжиек қаны қашып сұпсұр. Шалажансар сәуле шілде таңының сұйық кірпігінде діріл қағады. Ажары айқындала келе арам қаны қатқан өлексенің көк бауырындай қаязданған аспанның құйқасын тілгілей бастады. Күлгін құйқа әр жерінде қызғылт жолақтанды. Түн мен таң таласқан талмау шақта қос тылсымның қабағын кезек бағып құбылды.

	Қаншайым үйге күн көтерілгенде ғана беттеді, онда да төбеттің түнде талағаны борсық екеніне көзі жеткен соң бекінген. Есікке таялғанда түндегі үрей ұлардай шулап қоя берген секілденді.

	Тоқтап, тың тыңдап барып қозғалды. Кіре берісте қайыстың үзігі жатыр. Қолына алып айналдыра қарады. Біреу пышақпен кесіп, аяғының астына тастай салғандай.

	– Бұл жерге менен бұрын да біреу келген сияқты ғой, – деді. – Кім болды екен? Мүмкін ауылдың шаңырағын ортасына түсіргендер шығар.

	– Бісмілла, – деп ішке кірді. Жүкаяқтың үстіне жинап, киізбен жауып кеткен төсектен көрпежастық алды да, далаға шықты.

	Үйдің іргесіне қабаттап төсеп, баланы жатқызды.

	– Ұйықта, – деді емірене қарап. – Ұйықтай ғой. Кешелі бергі зобалаңнан аман алып қалған жаратқан өлтірмес бізді.

	Қазір маздатып от жағады, су жылытып нәрестесін шомылдырады. Содан соң жалбыз жинап қайнатып, шөлін бір қандырар.

	Көңілі шапса, борсықтың майын ерітіп ішер. Ауылдан кеткелі нәр татпаған бұған әрі ас, әрі шипа ғой. Мүмкін әл жинау үшін етін асып, аш өзегін жалғап та көрер.

	Келіншек құдықтан су тартып келе жатып, төбетті іздеді. Әлгі екі ортада көрінбей кеткен.

	– Кә! Кә! – деп мазасызданды. Онсыз иесіз қыстау мұны күндіздің өзінде секемдендірер еді.

	Ит күресін жақтан көрінді, қойдың тоқ жілігін тауып алыпты. Қу сүйекті әрі қажап, бері қажап, тісі өтпеген соң тұтастай жұтып жіберді.

	– Сенің де көнің кеуіп қалған шығар, – деді Қаншайым. – Шыда, осы жерде әл шақырып алған соң елге бет түзейміз. Мен ес жинап, аяққолымды бауырыма алайын. Жайлау бұл арадан әрі кетсе тай шаптырым жер. Диланып алған адамға бұйым емес.

	Ит тықыршып, бір орында тұрмай кетті. Қыңсылап аяғына оралды. Ауыл жаққа қарап, иіс шалды.

	– Түсінемін сені. Қан жылап тұрып түсінемін, – деді Қаншайым. – Кешеден бері күңіренекүңірене күйзеліп біттім ғой мен де. Шарасыздықтан шалажансармын. Сен де түсін соны. Қайғымды қалыңдатпа. Қажытпа.

	Ит тынши алмады, құдық пен екі ортада сенделді де жүрді. Келіншек от жағып, су қайнатып жүріп бір қарағанда ұзаңқырап кеткен еді.

	– Төбет! Төбет! – деп соңынан жүгірді. Ол қайырылған жоқ, қыстаудан әрідегі қалың шиге еніп көрінбей кетті.

	* * *

	Ит содан кешке қарай оралған. Ол енді қайтып келмес деп, алдағы түн жалғыз қалатындығы үрейлендірген Қаншайым жанары жасқа тола қуанды.

	– Келдің бе?! Жеттің бе?! – деп құрақ ұшты.

	Төбет бір үйлі жаннан жалғыз қалған иесінің осыншама қуанышына иліге алмады. Есіктің алдына барып, шөкесінен түсіп жатты да қойды.

	Ол ауылда көрген сұмдығы қоздатқан қайғысына тұншығып еді. Біресе су, біресе борсықтың тоңазыған майын әкеліп бәйек болған әйелге сол қайғысын айтқысы келіп еді. Ауылдың жанындағы төбеде көз жұмған сорлы шалдың соңынан өліп кеткісі келіп еді. Бірінбірі жалмаған ұялы қасқыр мінезденіп жапан далаға қаңғысам деп еді. Көкірекке шер, жүрекке кек байланып еді.

	* * *

	Қаншайым оянғанда күн құрық бойы көтерілген. Түнде балаға алаңдап, әлсінәлі емізіп көзі іліне қоймаған, таңға қарай ұйықтап кетіпті.

	Иесіз үйде жалғыз жатып ойламағаны жоқ. Әсіресе Салауаттың қайтып оралмауы сары уайымға салды. Ол аман болса, елді аяғынан тік тұрғызбай, осы уақытқа дейін қайда жүр? Атасы нендей халде? Шапқан жау байлапматап алып кетті ме, әлде?..

	Төбеттің кеше жоғалып барып оралып, шөкелеп жатып алғаны да сезігін күшейте түсті.

	Күйбеңдеп жүріп баланың астын құрғатты. Ойы онға кетіп отырып жалбыздың шайын ішті. Өз көңілінде өзі сан адасты, ақылесі де, бұл да тұманды есуас әлемде тентіреп жүргендей...

	Диуана дүние жарапазандата сандырақтап, албажұлба дәруіш кейпінде жеркөкке нәлет айтып жатқандай... Асатаяғын салдыргүлдір қағып, жынперіні желіктіріп, аузында ажал азынағандай...

	Қаншайым мына қыстауда мәңгі қалатын секілді тітіренді. Мұнысы несі екен, ойлағаны көз алдында көлденеңдеп шыға келеді.

	Көңілдегі көп күдікке жан бітіп, жанарын кескестейді.

	Ана ат жалына жармасып теңселіп бара жатқан Салауат сияқты ғой.

	Мына бір зарлап отырған аппақ қудай шал атасынан аусайшы.

	Құдайау, былтыр қайтыс болған енесі тіріліп кеткен бе, өзіне қарай әлденені айтып құстай ұшып келеді.

	– Оян! Есіңді жи! – дейді. – Аруақ үшін! Аруақтан қалған тұяқ үшін!

	Бұл сілкінбек болды, жамырай жөнелген көп елесті серпіп тастағысы келді, бірақ тырп ете алмады, қолаяғы қорғасын құйғандай қозғалмайды.

	Енесі енді аппақ кебіні желбіреп, төбесінде қалықтап тұр.

	Жоқ... кебін орнына ақ шарбы бұлт оранған.

	Қаншайым таңдана қарады. «Мен де өлген шығармын, әйтпесе о дүниелік болған енемді көрмес едім ғой» деп ойлады.

	– Апа! – деді.

	Диуана дүние қағып алып жаңғырықты.

	– Апа! – деді тағы да. – Мен қайдамын?!

	Енесі ғайыпқа сіңіп барып оралды.

	– Тұр! Оян! – деп саңқ етті. – Өмір үшін! Өмірің өксімеуі үшін!

	Диуана дүниенің қиянынан бала жылады. Қаншайым селк етті.

	* * *

	Адам бір қажымасын, қажыса қайтып оңалуы қиын екен.

	Жалбыздың шайын ішіп отырып қалғып кетіпті.

	Бала шынында да жылап жатыр. Көңірсік иіс шығады. Отқа тастай салған қу томар сартсұрт ұшқындағанда төсеніп отырған көрпесіне шоқ түскен шығар.

	О, тоба! Бықсып жатқан баланың жөргегі. Сасқанынан қолындағы суып қалған шайды құя салды.

	– Аруағыңнан айналайын! – деп кемсеңдеді. – Садағаң кетейін.

	Желепжебеп жүреді екен ғой, осыған көрінген ғой!

	Ақ шарбы бұлтқа оранған енесі жанарының алдынан қалқып өтті.

	Қу томар сатырсұтыр жанады. Шілденің күні арқан бойында күйдіріп тұр,

	– Әлгі түсім тегін түс емес, – деді баланы емізіп отырып. – Атам неге зарлайды? Салауат неге ат жалын құшады? Бекер емес қой осының бәрі. Сау емес олар.

	Оған енді екі дүние бірдей секілденді.

	– Ауылға қайтамын! – деді ширығып. – Аспан айналып жерге түссе де... Диуана дүние ажал болып азынаса да...

	* * *

	Смайыл мен Ақмырза суыт жүріп отырып Қарғабайдың ауылына күн еңкейе жеткен. Қыстауға іліккенде алдарынан тайыншадай төбет арсылдап шықты. Жолаушылар тоғайға қарай тігілген киіз үйге жақындағанда аттың алқымынан алатындай өршеленіп таптап берді.

	– Мынау кісі жер, – деді Ақмырза.

	Үйден иттің үргеніне ешкім шықпады, әдетте айдалада жалғыз зеріккен ауыл ат тұяғының дүбіріне елеңдеп, тайлытаяғы түгел далада жүруші еді.

	Маңайда қыбырлаған мал да жоқ.

	– Маған осы ауылдың сиқы ұнамайды, – деді Смайыл.

	– Ау, кім бар?! – деп дауыстады Ақмырза киіз үйге тебіне таянып.

	Төбет алдын кескестеді, жер тырналап долырып, тұлан тұтты.

	– Мынаның жанын жалдағанына қарағанда үйде біреу бар, – деді Смайыл.

	Сол екі ортада бала жылаған сияқтанды. Ит енді киіз үйдің есігіне көлденеңдеп тұрып алып, бұрынғысынан да құтырына түсті. Абайлап жақындаған Ақмырзаға сес көрсетіп, ұмтылып келіп тоқтаған, әнеміне жиырыла атылатындай.

	– Ажалыңа бола өшіктіңау, – деді Ақмырза мылтықтың шаппасын сартсұрт қайырып.

	– Атпа! – деді Смайыл.

	Баланың даусы қайта естіліп еді. Жарма есік сықырлаған тәрізденді, жөргекке оранған нәрестені бауырына басқан әйел табалдырықтан аттап түсіп, әлдене айтқандай болып, бүктетіле құлап бара жатты.





III. Бетпақдала


	Атасудың бойындағы қыстауда болған қанды қырғыннан соң арлан Бәйбіше тауының Бетпақдалаға ұмсынған беткейіндегі ескі інді жалғыз мекендеген. Содан бері қанша күн, қанша түн өткені белгісізді. Бәлкім, мына меңіреу әлемнің жазы қысқа, қысы көктемге сездірмей ұласқан шығар, арланға ол туралы алаңдаудың қажеті шамалы еді. Бар білетіні – өзінің безбүйрек бетпақ дүниеде жалғыз қалғандығы, безерген жалғанның қорқау мінезденіп, қатыгезденіп алғаны.

	Бұл күндерде оның ештеңеге зауқы жоқ. Әредікте көк бөрі дағдымен маңайды суыт жортып шығады, тобылғы түбінен бұлт еткен ұсақтүйек тірліктің шаңын қағады, азуға іліккенді талғажау, өңештен өткенді қанағат етеді. Қалған уақыт ескі іннің аузында, төмендегі жалпақ жазықтың қабағын бағып, шөкелеп жатады да қояды.

	Бүгін де солайды, түн баласы Бәйбішеден әрідегі Шажағай өзеніне дейін өрлеп, үйреншікті мекеніне таң ата оралған. Енді, міне, күн арқан бойы көтерілген, шілденің тағы да шыжитын түрі бар. Көкірегі сыздап, ыңырына күрсінді.

	Етектегі ұлан дала бұрынғысынан да өгей тәрізденді.

	Тұяқ сүрінер түбірі жоқ иен өңір селеуі боз жусанға, жусаны майда қарағанға еппен ұласып, алыс кемерінде сағым сандалады. Көкбеттене көгістенген аспанның асты безере түсіп, бет бақтырмайды, кесіп алсаң қаны шықпас. Талайдан таңдайына нәр тамбаған шөлейт кенезесі кеуіп кеберсіп жатыр, әлдеқайдан гу етіп құйын көтерілсе, боздап үгіліп, бозала тозаңданып боса жөнелердей.

	Ұлан дала, ұлы шөл үрейлі құлазиды.

	Арлан көкірегі қаңсып жұтынды, ұрынарға қара таппай, иегінің астындағы аршаның көктамырланған білектей бұтағын қаршқарш шайнады, кежегесі кері тартып, тынысы тарылған дүниенің жұлынын быртбырт үзгендей құшырланды.

	Талай қар басқан, талайталай зобалаңда таң асқан, кәріліктен хабар алған бөрі бұл күндері ақпанның аязындай ызғарлы еді.

	Көкірегін қақыратып тұтанған долы ыза түкірігі жерге түспей мұз шайнататын. Түңіліп жүріп түн қатқан, бозала шақта таң қапқан, айдалада ант атқан бөрі ғұмыр тасталқан қағынып алғанды.

	Тағылық тәңірінің зауалы шығар, дүние қас қағымда жұтап шыға келді. Әуелі малдан, содан соң елден арылған байтақ дала түкірігін жұтып тыр жалаңаш, көде түктенбей жылан қабыршықтанып, жиырылып жазылып, араны ашылған аждаһа әлем құрбандық іздеп қырық бүктеледі.

	Осынау адыра қалған өңірде күні кеше ғана өзегім талмап еді десе, адырына аң аунап, тауында арқар жамырады десе, жазығында киік өткел бермей, бұта сайын қой қоздап, түбір сайын төл өрді десе, отаротар қой мен үйірүйір жылқыдан даланың белі майысып, қара суда қара балық жылқы жаптырмады десе, алқымнан төмендемеген тоқшылық ауыздықпен алыстырды десе, кім сенер?

	Арланның қорқау әлемі күңіренді, құлақ түбі күңгіркүңгір, өтіп бір кеткен жойқын жорықтардың жаңғырығы ма екен?

	Айхай, дүбірлі дүниеай! Ұлан дала мұнымен, бұл ұлы жазық пен егескен құйын күндерай! Ін түбінде қыңсылаған бөлтіріктің қамы деп, айналаны аңыратпай, алысқа құлаш ұрғызған қиқулы күндердің де келмеске кеткені ме?!

	Арлан қиянға құлдырайтын, шалғайдағы Шалғияға, қиырдағы Қу, Мұңлыға ауыз салатын. Түн баласы қоңыр салқында, айдалада бауыры желдей жазылатын, алысты – жақын, жақынды – қас қағым ететін, құла дүзде құйын үйіретін. Сол көкбөрі күндер де келмеске кеткен бе?!

	Бетпақтың бетінде безеуі жоқ жылмиған жымысқы да ласы демін ішіне тартып тымтырыс, шілденің құс қанатын күйдірген аптабын да сескендіре шаңғытады. Көгінде мұнартқан жалғыз бұлттың етегі ит талағандай жырымжырым.

	Бөріні осынау сұсты даланың сестендіргені жалғыз бұл еместі, бауырын жаңа көтерген бөлтірік шағынан шошындыратын. Сайын дала, шөлі сірә да қанбайтын сусамыр дала, қиянына сіңгендер селдірмей оралмайтын жылым дала қашанда үрейлі еді. Бөрі ғұмырдың да, бүкіл қыбыржыбыр тірліктің де жалғандығын жарапазандатып айтып, күнітүн сарнап жататын.

	Арлан қаңқ етіп түршікті, қаңталаған жанарға көке жасық үрей үйірілді. Көде түгі үрпиген сұрқай дала сұсты суынып, қылққылқ жұтынған тәрізденді. Әлде алыстан, әлде тау етегінен Бетпақтың қырық құлаш өңеші қорққорқ еткен сияқтанған. Шөлейт байтақтың қияны аждаһа жонданып, аласапыран сағымда көтеріліп басылды.

	Ол осылай кеш үйірілгенше жатты. Шақырайған шартабақ күн тауды тасаласа, ін маңындағы аршаның қышқылтым иісі бұрқырап қоя береді, тарбиған жуан бұтақтар шытынап керіліп, сытырсытыр жиырылып жазылған секілденеді. Төбеден төнген қаражартас аумағымен қопарылып әнеміне құлап түсердей түңілдіреді. Қапсағай тау қабырғасы қайыса күрсінсе, бөктерді салқын самал суыт кезеді.

	Арлан күңгірт тартқан далаға айнала әлемнен күдер үзе қарады. Өзінен басқа тірліктің тынысы түгел тоқтағандай болған кешкі талмау шақ та батқан күнмен бірге ғайып болғысы келді. Атасудың бойындағы қыстауда бауырынан өнген қос бөлтірігі тірідей түткен кәрі қаншықтың жантәсілімде дүние жалғанға қарғыс айтып, қадалған жерін қарыған сайтан жанары Бетпақтың қарақошқыл кемерінен шоқтай қызарып көтеріліп келе жатқандай шошынды.

	Арлан арс етіп, дөңкиген қара жартасқа қарай қарғыды.

	* * *

	Таң құланиектене тау бөктерінен салт атты көрінді, алдында әлдене қараңдайды. Аттың ащы тері мен адамның салынды иісі қолқаны қапты, арланның іші шұрқырап қоя берді.

	Салт аттының екпіні қатты, етекке қарай желдірте жөне ліп еді, алдындағы қараңқұраң таудан құлаған тастай домалады.

	Ін аузындағы аршаның үстімен жер бауырлап жылжып, ұрымтал тұстан аңдыған бөрі аттылы мен үш жаяудан басқа ештеңе көре алмай дағдарды. Айдаған бөлексалақ малы болса, соңдарына түсіп, сілелері қатқанша арбасып, қапысын тауып жырымдап қалар ма еді? Бөрі жұтынып алып кеудес ін көтере бергенде, зілді үн саңқ етті:

	– Малғұн!

	Ат үстіндегі еңгездердей жерде төрттағандаған адамның үстіне кіжіне төнді.

	– Тұр!

	Қолындағы қамшы ауаны осып, ысқырынып келіп жердегінің жонына сарт етті. Ол жалп етіп жер қапқан, қамш ы лы еңкейе беріп, жауырынынан бүре тік көтеріп алып, көкпардың лағындай лақтыра салды.

	– Доңыз!

	Бұл жолғы үн мүлде ызғарлы шыққан. Арлан еріксіз бұғынды, үш жаяу аттылының алдында аяғыаяғына жұқпай безектеді.

	Етектегі қалың көдені жалдап, бірінебірі соқтығып бөрінің көз алдында ұзап бара жатты. Түннің түнегін сұйылтқан таңғы алауда керіліпсозылған шөл даланың бетінде қалтқыдай қалтылдайды.

	Бөрі олардың соңынан ұзақ қарады, күн таяқ бойы көтеріліп, аттылыжаяулы бұлаңдап тірілген сағымға сіңіп кеткенше қарауылдады. Бірде құмырсқаның илеуіндей қайнап, бірде ордалы жыландай ұмыржұмыр иретілген мұнар жанарын жасқап, сұрқия Бетпақ сұстана сескендіргенмен, жүні жығылмап еді, ұлан даланы биіктен дәмелі шолды. Оған енді екі дүние бірдей секілденді.

	Күн астында қаңсыған мына қапсағай тау бұған қашанғы жолдас болмақ, арқырап жетер ақпанда аш өзектен алмай ма? Бұлдырбұлдыр бұлаңдаған мекиен қай құдіретімен табындырған, қаһарлы қаңтарда тісітісіне тимей дірдек қақтырар, ақтүтектетіп, ала жын борандатып айдалада қалд ырар.

	Арша иісі аңқыған ескі інде де не қасиет қалып еді, өлексесін жасырар көр болуға жарамаса, басқа қай қажетіне керек еді?

	Адыра қалған апан жер тәңірі талақ қылған бөрі ғұмырды түбінде шірітуге асыққандай үйіріліп жел соқса, уілдеп сарнап үркіткелі қашан?!

	Арлан тәуекелге бел буды, көк бөрі жалғанда не болып, не қоймаған, тіршілік байғұстың шырағы талай сөніп, талай жанған. Бұл ұлы жорыққа, басты бәйгеге тігетін, тағы өмірдің тағдырын саудаға салатын аяуы жоқ, мейірімсіз сапарға серт етеді.

	Тауынан – арқар, адырынан – аң, жазығынан – киік, жайлауынан – ел безген, қарғыс атқан өңірден азат ететін жаһаннам жолға бел байлайды.

	Ескі інді айнала иіскелеп аласұрды, түксиген қара жартастың түбінде гүргүр айбаттанды. Тау қияламай, етекке тік салды, ұзын жолдың ұранды желігін аңсап аласұрды. Жазыққа табанын жалатып жосылта жөнелді.

	* * *

	Үш жаяуды алдына салып айдаған Смайыл еді.

	Құлан даланы бейуақта қысыр жорттырған етсүйекті кемірген кек еді.

	Қарсы алдында қу мекиен құлазиды.

	Бетпақ Бетпақ аталғалы, қабағынан запыран жауғалы көні бір жібімесе, күйзелмегенде қайтеді?!

	Дала дала болғалы, заман алақұла болғалы шөлі сірә да бір қанбаса, безермегенде қайтеді?!

	Шілденің шыжғырған ыстығында талағы тарс айырыл ып, шыныдай шытынайды, ат тұяғының астында сырт етіп ши сынса, қан қақсап қақырап жүре берердей.

	Айнала аласкүлес мұнармен арбасқан, сандалған сағым сабылып жүріп боздайды. Шалғайдан, көз жетпес қияннан қалың сарын талып жетті.

	Смайыл қабырғасы қайыса күрсінді. Осы бір беймаза сарын, құла дүздің мұңлы сазы Арқаны артқа тастап, Бетпаққа іліккеннен көкіректі сыздатқан. Елсізді еңіреп кезіп, құлақ түбінде егіледі де тұрады. Сайтан сағым арбаған бейберекет әлем сағын сындырады.

	Көз алдындағы шаңғытқан әлем де, көңілде қалған көп күндер де байыбын таптырмай көлбеңкөлбең, тап бір Алла тағаланың орнына албасты отырып алып, жалғанды сансыратып сапырғандай. Жанарыңа сыйған дүниені де, ойраны шыққан, ойбайын салған ойыңды да сағымды тылсым тұмшалап алып, тымтырыс тұншықтырады келіп.

	Иегінің астында сүмірейген үшеуде үн жоқ, Бетпаққа аяқ басқаннан бергі екі күнде құр сүлделері қалған, айдаса – ілбиді, тоқтаса – жеткен жерлеріне құлайқұлай кетеді.

	Құлағының түбінде толассыз ызыңдаған қалың сарынның әсері болар, Бетпақтың ыстық желі ұйыққан қаншықтай қыңсылайтын тәрізденді. Қылымсыған сайқал бетіңді тіміскілене жалапжалап алып, ішін тарта ұли ма екен, ұлы шөл кейде күн астында күңірене көшеді.

	Күйлеген жалғаннан түңіле қашқаны шығар.

	Ауа тұз татиды, ыстықтан тілімтілім болған ерні дызылдап қоя берді. Күн болса, бесін ауып барады, бір мезет аттың белін босатып алса да болар.

	Тізгінді тартып, тілерсегі майысқан үшеуге қарады да, тебініп қалды. Бұған аялдауға болмайды, мына аңызақ даланы ми айналдырған аптапта шиырлай беруі керек, алдына салып айдаған айуандар мәңгүрттеніп біткенше жылжи беруі керек, іркілмеуі керек.

	Олар қазір де оңып тұрған жоқ, қазаны оттан түспейтін мырза елдің тоқ төбеті талаған бұралқы иттей қиралаңдап, жүрісін өндірмей келеді. Дүние – кезек деген осы, күні кеше ғана бұлардың қаһарынан қара жер қақ айырылатын, жұрт қоғадай жапырылып, құрдай жорғалайтын. Жорғалаған елдің жонынан таспа тілетін.

	Астындағы күрең елеңдеді. Мойындағы мылтықты қолына алып, шаппасын шартшұрт қайырды. Айдалада ат секемденетін не болмақ? Шілденің аптабында Бетпақтың шөліне аң мен адам түгілі, қанатты құс та беттемейді. Сонда...

	«Қуғыншы болмасын?!» деген суық ой тұла бойын қарып өтті. Сағымды даланың қай қиырына қараса қараңқұраң. Әлде жүрегінің дүрсілі, әлде шынымен солай, Бетпақтың тақыры тұяқ дүбіріне жаңғырыққан секілденді.

	Күрең осқырынып, оқ жетер жерде көрінген сұйық шиге қарап құлағын қайшылады. Сол сәт көрден шыққандай қорқау үн сарнасын келіп.

	– Тас қапқыр! – деді сенерсенбесін білмей.

	Бөрі қу мекиенде төбе құйқаны шымырлата ұлыды, ішегі үзілердей, өзегі өртенгендей үздіге шерленді. Күйінгені де. Көз алдында көлденеңдеген жылқыны тарпа бас сала алмай, амалы таусылса, осылай зар илемегенде қайтпек?

	Күреңді қайтадан сылбыр аяңға салды, үрпиісіп тұрған үшеуді аттың алқымында сандалтып жүріп кетті. Сәл ұзай бере бетін батысқа бұрды. Екі күндік жолда бағытын осылай сан өзгертіп еді, мына өңкей жауыз қайдан келіп, қайдан шыққанын білмей, Бетпақтың сазбет сайынында таскерең мәңгіруі керек. Қиянын бойлап, қытығына тигеннің бәрін тозаңдай тоздыратын зәрлі шөлдің айызы солай бір қануы керек.

	Бір аттылы, үш жаяу Бетпақты ымырт үйірілгенше шиырлады.

	* * *

	Шөл даланың түні қапырық, он бесіндегі айдың сүт сәулесі тымырсықта айрандай іріген, ауадан қышқылтым иіс білінеді, іңір жусауында үйіріп өткен белдеу жел іріген сәулені боз қарағанға бүркіп кетті. Боз дүние ай астында бозда ғысы келді, бозамық аспанда жұлдыз біткеннің жанары боталады.

	Смайылдың көңілі босады, бозғылт әлемге бошалап сіңіп, ізтүссіз жоғалғысы келді. Бірақ сәтте, қас қағымда зымзия ғайып болса, не арман?! Мына тасталқан жалғанда бұл аялдайтын енді не қалып еді?!

	Арқандаулы күрең жерден басын көтеріп алып, құлағын қайшылады, манағы бөрі әлі торуылдап жүрген болар.

	Қараптанқарап құлағы шулады, әбден болдырғаны шығар, ойы да, маңайы да азанқазан.

	– Япырай, – деген, – сүттей ұйыған елдің шілдің қиындай тозғаны ма?!

	Жанарына жас тұнды. Күні кеше ғана еді ғой, жұрт уызға жарыған төлдей алаңсызды. Арғысы Ұлытау, бергісі Ақтау, Алабасты кең жайлаған ел жалына қол тигізбейтін. Қыс қыстау, жаз жайлауда қоянқолтық араласқан Алтай, Қуандық неден тарыққандай еді, мол пішіп, кесек турайтын. Төгіліп бір кетсе, төлеңгітін – төреден, қарашасын – ханнан айыра алмас ең. Бозбаласы – атандай, бойжеткені – ботадай, абызы – адам атадай, анасы – ақ батадайды. Жігіті – жау сескенер жонды келетін, қызы – батыр туар қоңды келетін. Ат мінсе – желмен жарысатын, көк дөнен көңіл ауыздықпен алысатын. Мыңды айдамаған әулет қалып па еді?! Жүзге тоят болып па еді?!

	Ертеректе түрікпен жағына, сол елдің жылқысы арғымақ нәсілді деп естіп, сәті түссе бір жүйрігін алып келуге барып қайтқан аталарының бірі не көріп, не білгенін сұрағанда: «Түрікпеннің сақалы қауғадай болады екен. Бай дегені өзіміздің Сауғадай болады екен. Жылқысын бекер мақтайды екен, алысқа шаппайды екен», – депті.

	«Сауға шаруасы ықшам, момын адам еді»,–дейтін әкесі Жұмағұл осы әңгімені шертіп отырып.

	Жұмекеңнің өзіне мыңға тарта жылқы, отаротар қой бітті. Бертін келе саудамен айналысты, Ақмоланың жазғы, күзгі жәрмеңкелеріне бірер қос жылқы мен қой айдатып жүрді. Ол кезде хан базардан Қызылжар, Семей, Керекудің көпестері қалмайды.

	Әрісі Омбыдан да ағылады. Қаланың алыпсатарлары да жыртылып айырылады, әкелген малың мен жүнжұрқа, терітерсекті қолдыаяққа тұрғызбайды, үйіріңмен үш тоғыз деп қылққылқ жұтады. Жұтып алып «Тағы!» дейді.

	Бұқар мен Тәшкеннің сарты жәрмеңкеге келген қыр қазағына ілесіп, даланы аралап кетеді. Күзде мал семіріп, қырқын аяқтала татар саудагерлері жетеді. Қайқайсы да жеңіл келіп, ауыр қайтады.

	Бұл сол саудасаттықтың қызығы мен шыжығын молынан көрді. Жәрмеңке сайын Ақмолада апталап жатып, әлді қазақ, татар көпестері Қосшығұл, Зәбір балаларымен араласты. Қаланың қағаз ақшамен самаурын қайнататын алпауыты Мойсеймен тамыр болды. Шаһарда әкесінің, ел ішінде соның саудасын жүргізді.

	Алысберісі көп осы шаруаға соңғы жылдары үлкен ұлы Арыстанды да баулыған еді, ысыла келе орысша сауат ашып, Қарағандыдағы кеңсе қызметіне енді. Өзінің айтуынша, сауда жұмысына араласатын мекеменің бір тізгінін ұстайды.

	Түн тынысы ауырлап бара ма, әлде өз тынысы тарылды ма, қыстыққандай болды.

	– Мына зобалаңда ол қандай күйде екен?

	Бұлтсыз түнде бозамық сәуле боз көденің бетінде түлкі бұлаңға салды. Кәрі Бетпақ ай астында қансөлсіз қажығанда, бозамық жалған боз көйлегінің етегін сайтандана көтеріп, боз балтырын бұлтбұлт ойнатты, ұрланып ескен ұрын леп бозаң сәулені еппен желпіп, боз көденің бетінде бүлкбүлк желді.

	Ауа сәл салқын тартқан, таңғы жусауға көп қалмағандай.

	Маталған үшеу ұйлығып отыр, Бетпақтың елсізінде, өштескен жауының қолында, өлім аузында тұрып не ойлайды екен?

	* * *

	Үшеудің бас көтерері кеспелтек мына еңгезердей қазақтың не ойы бар екенін оның қолына түскеннен бері түсінбей сандалды. Бұларды неге айдалаға айдап әкелді, сүреңсіз шөлде ұзақ сенделіп, өзін де, бұларды да азапқа салуының түбінде не бар – бәрі жұмбақ.

	Шарасы таусылып, тірліктен мүлде күдер үзгендігінен шығар, кешелі бері бұл жайында бас қатырудан да қалған, мына меңіреу дала секілді тілсіз, ессіз. Көз алдындағының бәрін көріп тұрып көрмейді, танып тұрып танымайды, сезіп тұрып сезбейді. Бұл, сірә, айлы түннің бозамық сәулесі секілді бұлдыр елеске айналған болар. Елсізде еңіреп адасқан, қайтып үйірін таппайтын, дүние мұны, бұл дүние жалғанды жирендірген сүреңсіз елес.

	Задында мұның жаратылысы да елес секілді бұлыңғыр бірдеме болатын. Мұнда ел секілді ататек деген жоқ, осы күнге дейін әкесі кім екендігі беймәлім. Күнкөрісін Қарағандының қара базарында айырған, ақыр аяғында сол базарда қыстың ішінде мас күйінде қатып қалған шешесі ол жайында сөз болса, көзі аларып шыға келетін.

	– Ит білсін сайтан алғырды! – дейтін ол шаптығып. – Қара базардағы қаңғыбастың бәрі менімен әмпейжәмпей. Әке керек болып бара жатса, соның біріне жабыс.

	Мұндай сөзден кейін әке туралы қайтып айтып көр. Осы күнге дейін бұл мәселеге оралып та, ойлап та көрген емес. Шынын айтса, әке дегеннің бұған керегі де шамалы еді, ондай адамның не үшін қажет екендігін де түсіне бермейтін.

	– Мейлі! – дейтін бұл өзін өзі жұбатып. – Соның болмағаны да жөн шығар. Жарытып тамақ ішіп көрмеген үйге тағы бір ауыздың керегі қанша?!

	Шешесі ұдайы мас болып жүретін, көзінің алды қалталанып, беті қарақошқылданған ол күнде кешке сүрініпжығылып жетеді де, суық үйде жалғыз дірдектеп отырған мұны есіктен кіре сыбайды.

	Былапыттағанда кәдімгі көмір қазатын мұжықтар сылқия тойып алғанда келістіре шұбыртатын былапытты құйындай үйіреді.

	– Сен! – дейді ол түкірігіне қақалыпшашалып. – Жалмауыз жүгермек! Бүгін де өлмегенсің бе? Жанының сірісін! Үйде бір үзім нан болмағалы пәлен күн, ал бұл қашан көрсең де жалмаң қағып отырады.

	Содан сілесі қатып, пештің түбіндегі ескі тонның үстіне құлап түскенше сұңқылдайды. Кей күндері екеуүшеу болып келеді, өзі секілді кілең маскүнем, бейпіл ауыз әйелдер жиналады. Улапшулап, арақшарабын даурығып ішіп, ақыр аяғында бірбірін шаштан жұлып, шошқаның мегежініндей шыңғырып жатқандары.

	Мұның ондай айғайсүреңге еті үйреніп кеткен, бұрыштағы кіркір төсегінде қанненқаперсіз ұйықтай береді. Тек ішіп алған, өңшең дөрекі, екі сөзге келмей ұстаса кететін еркектермен келгенде жағдай басқаша, ондай күндері үйге түнеу мүмкін емес.

	Олар бірде мұның көзінше шешесін ұмаржұмар бүктеді. Бәрі де арсыз еді, тұла бойында лыпа қалмаған тыр жалаңаш шешесі әр еркектің астына бір құлады, сақсақ күліп сайқалданды. Албасты тәріздес оңбағандар құтырып кетті.

	– Ал ендеше!

	– Мә саған!

	– Қалай екен?! – десіп ырсырс етті.

	Содан бері бұл, шешесі еркекпен келсе болды, далаға безеді.

	Жазда аулада бұралқы иттей сүмеңдейді, қыста көшенің шеткі жағындағы дүкеннің күзетшісі Гриша шалға барады.

	Ол бір мейірімді адам болатын.

	– Тағы да сен бе? – дейтін дүкеннің қабырғасына жапсарлас, екі кісі зорға сыятын ағаш үйшіктің есігін ашып жатып. – Кел. Кел. Сені сағынып отырған жоқпын, әрине, әйтсе де қыс ішінде, жеті түнде далада қаңғыта алмаймын ғой.

	Сөйтіп ит қорлықта жүргенде, шешесі базарда қатып қал ды. Бұл оған түк те қиналған жоқ, мазасыз, былапыт пәледен осылай ыңшыңсыз құтылғанына қуанған. «Онсыз да сүреңсіз күндердің құтын қашырып біткен сұмырайдың керегі қанша?! Егер Гриша шал жиі сиынатын құдай деген құдіреттің бар екені рас болса, дәл сол жолы оның бұған иігені расты.

	Шешесінің өлгеніне шал да пәлендей мән берген жоқ.

	– Сен оған бола қайғырма, – деді. – Саған оның баржоғы бірдей емес пе? – Содан соң ернін жыбырлатып шоқынды. – Кешіре гөр мендей күнәһар пендеңді! Қате ойласам, кеш! Байғұс құлдарыңды айуанға айналғандардан арылтсаң, ол да бізге жасаған жақсылығың ғой!

	Шешесі келмеске кеткен түні алғаш рет алаңсыз ұйықтады. Жалтақтамай, емінеркін болғанға не жетсін! Кеспелтек бір мезет осының бәрін не үшін тірнектеп есіне түсіріп отырғанына таңданды. Ойға алуға тұрмайтын сүреңсіз күндерді қайта тірілтудің қажеті қанша еді?

	Бетпақтың түні қапырық, әлде шынымен, әлде солай, ауа тұз татиды. Ай астынан бозғылт сәуле емес, тұзды тозаң сылбыр төгіліп тұрғандай, бозарған дала боз жылан сауырланып алған.

	– Мейлі! – деді ол. – Ұлы шөл аждаһа бауырланса да маған бәрібір емес пе!

	Көңілде мұң да, өкініш те, ыза да жоқ, сортаң ой ғана бар. Тірілте бастаса, кермек татып, іріп жүре береді.

	«Құдайау, әуелде бәрі жапжақсы басталып еді ғой...» деп күрсінді іштей. Жалған болса, қарғыс атсын, бұл қырсыққа толы дүниеге ағынан жарылғысы келген.

	Шешесі өлген соң өзіне ғана шақ кішкене бақытына шалқып жүрді. Рахат еді ғой, не істеп, не қоясың, бәрі ырқыңда, қолыңнан қағатын тірі жан жоқ. Бар кәсібі – ертелікеш қара базарды төңіректейді. Ұсақтүйек ұрлыққа машықтанып алғаны сондай, көржер сатып тұрған кемпірсампырларды қас қағымда қан қақсатып кетеді. Қырдан келетін ашық ауыз қазақтар мен мұжықтардың қалтасын қағып алу да бұйым емес. Әйтеуір қарны тоқ, уайымы жоқ.

	– Қара базар аман болсын, – дейді күнделікті жортуылдан түскен тиынтебенді ежіктеп санап отырып.

	– Жалғыздың жары құдай, – дейді сол базарда сұғанақ көзін жанжағына сұғындыра қадап жүріп.

	Әредікте түнде Гриша шалдың үйшігіне бас сұғатын, оны сағынғанынан емес, жалғыздықтан зеріккендігінен.

	– Ә, келдің бе? – дейді қария есікті сықырлатып ашып жатып. – Кәне, отыра қал.

	Бұл бір кездері өзі талай жатқан ағаш сәкіге барып жайғасады.

	– Не жаңалық бар? – дейді сақалшашы ұйысқан Гриша.

	– Не бола қоюшы еді? – дейді бұл.

	Шал жөткірініп жүріп стаканға шай құяды.

	– Суып қалған шығар, әйтсе де ішіп ал.

	Содан кейін әлгі сауалын қайта қояды. Бұдан кейін, әрине, бірдеңе деуге тура келеді.

	– Осы сен нешедесің? – дейді оның әжімді жүзіне қарап.

	Шал мырс етеді.

	–Жасымды сұрағаныңа қарағанда, маған кемпір іздестіріп жүргеннен саусың ба? – деп әзілдеген болады.

	– Жоға, әшейін сұрағаным ғой, – дейді бұл. Бұдан соң екеуі суық шайды үнсіз ішеді.

	Бірде қыстың түнінде осылай бір келгенде шал мұнымен алғаш рет ересектерше әңгімелесті.

	– Сен білмейсің ғой, Никита, – деген ол, – бұл адам баласын сірә да ешкім түсінбес, ғұламаң да, құдайың да.

	– Соншама не болды? – деді бұл. – Сірә, біреуміреу ренжіткен ғой.

	– Сен менің сөзімді бөлме, – деді ол.

	– Жақсы, – деді бұл ағаш сәкіге жайғасып отырып. – Енді ауыз ашсам, тіл тартпай кетейін.

	– Иә, – деді шал сақалын салалап. – Түсініп болмайсың. Жетпіс, сексен, маған десең жүз жаса, бәрібір түк те ұқпай кете барасың. Мына мен биыл сексендемін, ал адам туралы ұғымым түкке тұрғысыз. Сен маған мынаны айтшы, мені осы өмірге не үшін әкелді? Итшілеп ғұмыр кешу үшін бе? Жан жалдап өсірген балашағам қартайған шағымда керексіз заттай лақтыра салуы үшін бе? Ертең көзім жұмылса, көмусіз қалармын деп күрсінумен жалғаннан өту үшін бе? Не үшін, ә?!

	Даусы баяу шығып еді, соңынан күшейіп кетті.

	– Айғайламасаң да естіп отырмын ғой, – деді бұл.

	– Айғайды да естімейтіндер бар! – деп даурықты ол. – Ойбайыңа пысқырып та қарамайды. Кетті, әне! Ұлымды айтамын. Жаз бойы менің тапқантаянғаныма сыңғырлатып үй салды да, әйелбаласын алып тайып отырды. Әне, солай, Никита. Бұл адам дегенің құйрығын ұстатпайды. Тап бір сужылан дерсің.

	«Байғұстың менен басқа сырласары жоқ болғаны ғой, – деп ойлады бұл іштей. – Әйтпесе базар жағалаған жетімекке айтатын әңгіме ме?!»

	Шал бұдан кейін де ұзақ сөйледі, басынан өткен қайқайдағы сүреңсіз жайларды тізбелесін келіп. Тыңдап отырса, өзінің көрмегені аз екен.

	– Иә, мен ештеңе түсінбеймін, – деді даусы қарлығып. – Түсініп тұрсам да ұқпаймын. Әне, солай!

	– Өкініштіақ, – деді бұл, немқұрайлы айта салды.

	– Әрине, өкінішті, – деп қостады шал.

	Содан соң бір уақ үнсіз отырды да:

	– Адам болу үшін қаталдық керек! – деп үстелді жұдырығымен қойып қалды. – Тап солай. Көңілшектік шөкеңнен түсіреді.

	Міне, мына қожайын нағыз адам. – Қопаңдап, орнынан көтеріліп қойды. – Иә, нағыз адам, – деп үстемеледі. – Мен осында көптен күзетшімін ғой, бәрін білемін. Балаларына нәр татырмайды. Басы артық көк тиын ұсынса не дейсің. Бірде ол дүкенге келген баласына тура былай деді: «Мен сендей күнімде есектің құйрығын жуып күн көргем. Ал сен тек әкел де әкел дейсің. Жоқ, балапаным, олай болмайды. Көмір қаз, ағаш шап, кірпіш құй, не істесең, оны істе. Қолыңнан бірдеңе келетінін көрсет. Доңыз емес, адам екеніңе иландыр. Сөзіміз сонда ғана жарасады».

	Бұл өзі дойыр неме ғой, мойны салбырап кеткен ұлын қуды да шықты. Әне, адам деп соны айт.

	Шал қызына сөйлеймін деп ентігіп қалды. Суық шайды шашалып ішіп, жайланғандай болған соң аса бір маңызды құпияны ашқалы тұрғандай бұған жанары жұмбақтана жақындады.

	– Ол, әлгі дүкеншіні айтам, тапқантаянғанын түгел осында ұстайды, – деді сыбырлай сөйлеп. – Үйіне апаруға, құдай біледі, әйеліне де сенбейді. Иә, тура сөйтеді. Е, мен білемін ғой, мұндай пәлелер жиғантергенін көріне де бірге ала кетер.

	* * *

	Ауа тұз татиды. Бәлкім, жазғы ай төбеден тұз болып үгіліп түсіп жатқан шығар. Задында солай болса игі. Тозаңдай тозған ай жерге, мына қарғыс атқан далаға сау етіп төгіле салсашы. Дүние тас қараңғы түнекке тұншығып, тынысы тарылса етті. Өзіне енді қайтып бұйырмайтын жалғанды түнек тажал жалмап алса, айызы қанар едіау, шіркін!

	Тұз татыған ауадан маскүнем шешесінен қалған жеркеп енің кермек иісі білінді.

	Бұл Гриша шалдың үйшігінде ұзақ отырып келгеннен соң көпке дейін дөңбекшумен болған. Кірлеген көрпенің астында аунақшып жатып ойы онға кетті. Көзі таңға қарай іліккен болар, сірә. Қария жанарының алдында көлбең қағады.

	– Әлгі дүкеншіні айтам, – дейді тура өңіндегідей. – Тапқантаянғанын түгел осында ұстайды.

	Содан соң зымзия жоғалып кетіп еді, дүмі жарылып, таспа қайыспен шандып тастаған бытыралы мылтығын таянып қайта көрінді.

	– Никита, осы сен нешедесің? – деді.

	– Он алтыға аяқ бастым, – деді бұл.

	– Бәрекелді! – деді ол. – Жігіт болып қалыпсың. Ертеңгі күніңді ойлайтын кезің де келіпті ғой.

	Оянғанда мезгіл түске тармасқан. Жүрегін жалғады да, қара базарға тартты.

	– Маған не болған? – деді өзіне өзі.

	Бүгін ұрлыққа қолы бармай қойған, ығыжығы елдің арасында қақтығысыпсоқтығысып, меңзең ұзақ сенделді.

	Базардағы ұсақтүйек сататындардың бәрі таныс, олар да мұны біледі, жақындағаннан етекжеңдерін жинақтап сақтана бастайды.

	Шеткі жақтағы кемпірден кәрлен кесесінің бағасын сұрап еді, баж ете қалды.

	– Жоғал әрі! Тап бір ала қоятындай! Білеміз ғой сендей сұғанақтарды! – деп безектеп қоя берді.

	– Бұларды ма, бұларды шетінен түрмеде шіріту керек! – деп сұңқылдады қатарында тұрған бүйрек бет әйел. Оған жанындағы цыган тәріздес сұқсыр қатын қосылды. Қара базар қарғаша шулады.

	Күн суық, ыстық тамақ сататын жерге барып, шай ішіп жылынып алмақ болды. Солай қарай бұрыла беріп кілт тоқтаған, мынау Гриша шал ғой. Иә, тап өзі.

	Неге екені түсініксіз, бұл алғаш рет онымен кездесуден тасқаяқтады. Шал ет сататын сөрені жағалап саудаласып жүр. Сатуға лайықтап шабылған кесектерді аударыптөңкеріп көреді де, бағасына келіспей әрі кетеді.

	Бұрын қалай байқамаған, ол мүлде қартайып кетіпті, екі иығы салбырап, аяғын сүйреп басады. Даусы да көрден шыққандай.

	– Сен, садағаң кетейін, бағасын сәл түсірсейші, – дейді ет сатып тұрған алпамсадай мұжыққа. – Сонда аздап алар едім.

	Мұжық гүр ете қалды:

	– Әй, қақпас! Алсаң ал! Алмасаң табаныңды жалтырат!

	Әйтпесе, балталапбалталап, өзіңді де сатып жіберемін!

	Шал шоқына түршігіп келесі сөреге кетті.

	Мұның қара базарда бұдан әрі жүре бергісі келмеді.

	* * *

	Шіруге айналған үй биыл көктемнен қалмай құлайтын шығар, іргесі үгіліп жатыр, қар суы лықсып келіп, кемерлеп тұрып алса, бітті дей бер. Ал көп ұзамай сәуір мамырға ұласады.

	– Тағы бір қысты да өткергенім бе? – деді бықсып түтіндей берген отты көсеп жатып.

	Баланың иығы зорға сыятын оймақтай терезеден түскен өңсіз жарық талмаурап, әнеміне сөнетіндей. Енді аздан соң көз байланады.

	Үйдің ішін тастай қараңғылық басқанша орнынан қозғалған жоқ. Пеш әлгінде гуілдеген тәрізденіп, от маздап жана бастап еді, қайтадан бықсыды. Түтін кері лықсып қолқасын қапты. Қабырғасына әлдене қадалғандай, жан қалтасынан тастамай салып жүретін өткір кездіктің ұшы болар. Қолына алып еді, бықсыған оттың боларболмас жарығына шағылысып жарқжұрқ етті, тұла бойын суық леп кезіп өткен.

	Даланы сәуірдің аязды түні құрсаулап алған шығар. Түн баласында аяз қысқаннан қорқынышты не болсын? Сақылдаған сары аяз жанарыңды да, суық сорған, шытынап сынуға шақ қалған көктегі жұлдыз атаулыны да мұз моншаққа айналдырады. Мұз моншақ түнерген аспанның көңілін аулап сыңғырсыңғыр домалайды.

	Пештегі от сөнуге айналды, үрлеп еді, қою түтін бұрқ ете қалды, қақалыпшашалып кері ысырылды.

	– Мезгіл қай шама екен? – деді орнынан көтеріліп. Бүгін қара шайдан басқа нәр татпағандығынан болар, көзі қарауытты. Құлағының түбі ызыңызың, үйдің ішін біреу күбірлеп кезіп жүргендей. Иә, сыбырсыбыр тіл қатады.

	– Бәрекелді! – дейді. – Жігіт болып қалыпсың. Ертеңгі күніңді ойлайтын кезің келіпті ғой.

	Гриша шалдың даусы. Сескеніп жанжағына қарады да жерге бір түкірді. Бұл, сірә, жалғыздықтан ауысайын деген шығар.

	Андасанда тастай қараңғы үйде елегізіп отырып, әлдекімнің даусын естігендей болатыны бұл бір емес.

	Далаға шыққанда ел аяғы сұйылған екен, көше қарауытып, ұзынынан сұлап жатыр. Қала айсыз түнде албасты басқандай жымжырт. Жанжағына абайлап қарап алып жүріп кетті. Сәлден соң көшенің шетіндегі тас дүкеннің қарасыны көрінді.

	– Сен бе? – деді шал есікті ашып. – Никитасың ба?

	Ол бұдан осылай деп қанша рет сұрады екен? Бұл кішкене күнінен үй мен дүкеннің арасын жол қылумен келеді ғой.

	Өзі бүгін шөгіп кетіпті. Бағана базарда көргенде қалтқұлт етіп жүрген, енді мүлде сілесі қатып отыр.

	– Бүгін, қараптанқарап отырып, ыстық сорпа ішкім келгені, – деді кеудесі сырылдап. – Содан базарға барайын.

	Барғаным құрысын, ет дегенің күйіп тұр.

	– Алдың ба? – деді бұл.

	– Қайдан, – деді ол. – Сандалып жүріпжүріп құр қол қайттым.

	Бұл шалдың көзіне қарап тіксініп қалды. Жасаураған жанар жасық көрінгенімен, тереңінде ызғар бар сияқтанды.

	– Өстіп жүріп өмірден ыстық сорпа ішпей, сілекейің шұбырып өтесің ғой, – деді.

	– Сөйтетін шығармын, – деді ол. – Осы мен саған айттым ба, Никита, қожайын маған ақша төлемейді ғой, күнделікті тамаққа келіскенмін.

	– Бүйірің шықпайтын бірдеме берер, сірә.

	– Көжеқатық дегендей ғой, жарыта ма ол?.. – Шал күрккүрк етіп ұзақ жөтелді. – Иә, жай жүрсің бе?

	– Шаруа былай, – деді бұл түні бойы дөңбекшіткен ойдың жетегімен. – Қазір екеуміз дүкеншінің тапқантаянғанын аламыз да, құлақ естімеске тартып отырамыз.

	Шал жымиған болды.

	– Сен мені олай әжуа етпе, – деп махорка орауға кірісті.

	– Әжуа да, әзіл де емес, – деді бұл. – Кәне, қозғал!

	Қонышына тығып әкелген кесек темірді суырып алып, дүкеннің құлпын бұза бастады. Ырғапырғап тартып қалып еді, шығыршығы жұлынып түсті.

	– Тоқта! Мұның не?! – деп шырылдады шал.

	– Дымыңды шығарма! – деді бұл. – Шулама!

	Қалың ағаш есік ауыр ашылды, Гриша жағаласыпжармасып ішке бірге енді. Аяқтың астында қалған әлденеге сүрініп құлап түсті, орнынан шұбатыла тұрған соң дыбысы білінбей кетіп еді, бір кезде қайта көрінген. Бұл жолы мылтығын кезеніп алыпты.

	– Никита! Тоқтат кәне! – деді даусы тарғылданып.

	– Әй, алжыған шалай! – деді бұл. – Даурықпасайшы! Одан да ана иттің ақшасын табуға көмектеспейсің бе?

	Мылтықтың шүріппесі шақыршұқыр қайырылды.

	– Доғар! Әйтпесе!..

	Бұл жолғы даусы зілді еді.

	– Шының ба, Гриша? – деді аңтарылып.

	– Құдай куә! – деді ол. – Дүкенді тоната алмаймын!

	– Ақымақсың сен, Гриша, ақымақсың! – деді бұл. – Қартайғанда бір шалқып қалар ең.

	– Жөніңе кет! – деді шал бұрынғысынан да қатайып. – Қаныңды жүктеме!

	– Жарайды, – деді бұл қалтасындағы кездіктің сабын қысып. – Қайтеміз енді...

	Шалға бейғам бұрылған болып, қол жұмсар жерге жетк ен де кеудеден құлаштай ұрды.

	– Сайтан алғыр! – деді шал.

	Бүктетіле құлап түсіп, жантәсілімде сүйекті сырқырата ыңырсыды.

	* * *

	Тұз татыған ауа тұла бойын қаңсытты, көні кеуіп барады, тап бір тумысынан таңдайына нәр тамбаған адамдай сусырады.

	– Өлтірсең, шөлімізді қандырып барып өлтірсең етті, – деді еңгезердей қазаққа.

	Мұның оған осы сор қайнаған жолда алғаш рет тіл қатқаны еді.

	– Менен су емес, атаукере сұра! – деді ол. Қосақтала байланған ұзынтұра ыңырсыды. Қара түн жамылған қаралы Бетпақ қосыла ыңыранған тәрізденді. Алыс түкпірінде әлдене қырқыр етіп жан тапсырып жатқандай. Шөлдің қаныпезер қарақшысы айдаланы алқымынан орып жіберді ме екен?

	Гриша шал да дәл осылай қырылдап барып көз жұмған болатын. Содан бері қанша жыл өтсе де, марқұмның елесі қыр соңынан қалмай қойды. Әредікте көзі ұйқыға кете бергенде қарсы алдына келіп тұра қалады.

	– Никита! – дейді. – Сен осы қаншаға келдің?

	– Он алтыға қадам бастым, – дейді бұл.

	– Тұқымың тұздай құруына азақ қалыпты ғой, – дейді ол.

	Солай деп жаһанды жаңғырықтыра қарққарқ күледі.

	Бетпақ жеті түнде де салқындамай қырсықты, күйлеген аспан да, жер де қоламта аңқиды, әредікте ескен леп сайқалдың деміндей ыстық.

	«Гриша шал мені о дүниеде жайыма қалдыра ма екен?» деді іштей. Бұл үшін осы қазір, тағдыры жаһаннамның табалдырығында тұрғанда бар керегі сол ғана секілді емініп айтты.

	Бәлкім, о дүниеге аттанудан үрейленгендігі шығар. О дүниеден кімдер сескенбеген? Сол сұсты дүниеде мұны жалғыз Гриша емес, талайлар қарғыстай күтіп жүр ғой.

	Тұла бойын қорқыныш биледі.

	Тұз татыған Бетпақ қан сасығандай...

	Қаңсыған түнде қан уыстап отырғандай...

	Алыстан... Бетпақтың қиянынан қан кешкен күндер қиқулады.

	Кіжінген, итше ырылдасқан, өштескен бетпақ күндер... бірінен бірі жиіркенішті, бірінен бірі қорқау. Қайсысын аударып төңкерсе де қан түкіреді. Дүкеншінің жиғантергенін қолға түсірген соң қаладанқалаға сырғығаны бұл күнде өң мен түстей.

	Жылдарды жылдар тықсырды. Дүние кезек екен. Күндердің бір күнінде жеркөк қарақшы әнін шырқай жөнелді: «Әлемнің тыр жалаңаштары! Ғаламды тыр жалаңаштаңдар!» Қарақшы әні қарақшы жорыққа шақырды.

	Содан бері ат үстінде.

	* * *

	Қарулы жасақ Шерубай Нұрадан таң қараңғысында аттанып, Манақаның Алабасқа шалқайған тұсындағы нысаналы жерге түске қарай жеткен. Әдейі ойпаң қуып отырып, ұрымтал тұстан қырқаға көтерілгенде, қарсы беттен жаз жайлаудағы ауыл мен мұндалап шыға келді. Өзеннің жағасындағы шалғынға тігілген жиырма шақты киіз үй әудем жерден тырнаның шөптесінге салған жұмыртқасындай ағараңдайды. Талды арнаны жиектеп желі тартылған болар, жылқы үйездепті, шамасы екі айғыр үйіріндей. Арғы беттен қалың қой суға құлап келеді.

	Оң қол жақта Алабастың қатпарлы жотасы айғыр жалданған тоғайға еміне іркілген. Одан бергі жазықты қара дақтана шұбарлаған майда қарағанның ішінен шөккен түйелер көрінеді.

	Ауыл жақтан әупілдеп ит үрді. Әр жерден тік көтерілген көк ала түтін қарулы топты елден бұрын көріп, тосыннан төнген қатерден сескенгендей арқан бойында сеңдей соғылысты.

	Астындағы бозды тебініп қалды. Қыраттың тақыр беткейі дүңгірдүңгір дүрлікті, үзеңгі қағыстыра екпіндей жөнелген көп тұяқтың дүрсілі талмау түстің таңын айырды. Қылышын қынаптан құлшына суырды.

	* * *

	Қой қамайтын қотанға иірілген жұрт бесін ауса да, қызуы қайтпаған күннің астында ұйлығып отыр. Ақсақалқарасақалы бар, жігітжелең, қызкеліншегі бар... ұзын саны жүз қаралы.

	Ашынған, қорланған, кектенген жанарлар тікендей қадалды.

	– Қазір! – деп сызданды бұл. – Қазір сөндіріпжандырам ын!

	Өзеннің жағасына құрғызған киіз үйдің көлеңкесіне жайғасты.

	– Әкеліңдер! – деді саңқ етіп.

	Ұзынтұра денелі, дөңгелек сақалды шалды айдап әкелді.

	– Атыжөнің?

	– Әкем – Жаппас, өзім – Оспан.

	– Малың?

	– Жүзге тарта қой, айғыр үйір жылқы.

	– Әкетіңдер!

	– Қайда? – деді ұзынтұра.

	– Ана кермеге матап таста.

	Күн төмен еңкейгенде ақсақалқарасақалдың бәрі соның жолын құшты. Қайсысынан сұрасаң да үйірлеп жылқы, жүздеп қой айдап шыға келеді.

	– Қатынқалашты қайтеміз? – деді ұзынтұра.

	– Жатсын солай.

	Бірі үйеме табақ қуырдақ, бірі қымыз тола тегене көтеріп екі солдат жетті. Дене қызқыз қайнады, сары ала қымыз бабын тапты. Қос жастықты қолтығына басты.

	Бұларды не істесе жөн?

	Мана өздері дүр сілкіндіріп асып түскен қырқа қалың жылқыдан көрінбейді. Жанжаққа шаптырған жасақ осы арадан қозы көш жерден кезіктіріп айдап әкелген. Жылқышылардың бірі оққа ұшып, қалғандары сытылып кетіпті.

	Қырқадан бергі жазықтың белі отаротар қойдан майысады, киіздей тұтасып жатыр.

	Өзен жақтан судың салқын лебі есті, жанға жайлы тиіп, көлкөсір кенелткен. Аулақта, батысқа қарай қиғаштанған қашаған талдың үстінде бір топ қаз қалқып барады, еңкейген күнмен бірге мамырлаған бейуаққа жарасып, қоңыр үн қоңыраулатты, мүлгіген тоғай қам көңіл күрсінді. Тас төбеде көк сеңгір аспан көкбеттенеді. Шырқау биікте ақ жолақтанған мамық бұлтақ көздендіріп әуре. Күн шақырайып алып күйдіріп барады, заңғардан жаланған жанар ғаламды қас қақпай бағып, қалт етсе, тұңғиығына суыра жөнелер ме екен?!

	Қырдан шаңқ етіп мылтық атылды. Кермеде маталған ақсақалқарасақал елеңдеді.

	Бұларды қайткен дұрыс?

	Басын көтеріп түзеліп отырды.

	Кермедегілер сұпсұр, түнерген, қаны қашқан. Ортадағы қара сақалдың қабағынан қар жауады.

	Жанында жатқан мылтықты қолына алды, шатынаған жанарға қарауылдық азықтай қадады. Жауыға шүйілген қарасақал кірпігін қақпады. Қарауыл бойын ызғар кезді. Сор түрткен болар. Керменің сол жақ шетіндегі сақалы беліне түскен шалдың көзқарасы да жайсыз. Кәріліктен, әлде өшпенділіктен қанталаған жанар қарғыстай қариды.

	Сары қымызды сапырып ішіп, қос жастыққа қайта қисайды.

	Аяқ астынан қылаң берген сұғанақ ой сұғынып тұрып алды.

	– Барынан жоғы...

	Иә, мәселені нақ осылай қою керек. Солай күрт кесіп, күрмеп тастау керек. Қара адырда қарсақ пен қасқыр қатар жорта алмаса керек.

	Сары қымыз маңдайдан шыпшып тер шығарды.

	– Қайдасың?!

	Ұзынтұра киіз үйден серең етіп шықты.

	– Не бұйырасыз?

	– Қағаз ал да жаз!

	Ол жалп етіп отыра кетті, былғары сөмкені тізесінің үстіне қойып, кірпік қақпай қаздиды.

	– Былай де. Манақа өзенінің бойында отырған ауылдың байманаптары малды тәркілеуге көнбей, қарулы қарсылық көрсетіп, атыс кезінде түгел оққа ұшты.

	– Жаздым, – деді ұзынтұра.

	– Онда мылтығыңды қолыңа ал!

	– Неге?

	– Мыналардың жанын жаһаннамға жібереміз! Сен оң жағынан, мен сол жағынан...

	Ұзынтұра түсінбегендей аңтарылды да:

	– Құп! – деді.

	– Баста! Көрейік, кім көбірек жайратар екен?!

	Қарғыс жанарлы шалды жүрек тұсынан басып салды. Келесі кезекте дөңгелек сақалды мүрдем кетті. Одан кісе тағынғаны, одан пұшпақ тақиялысы, одан қамзолдысы, одан мұрттысы...

	Ортаңғы тұстағы қара сақалға екеуінің оғы қатар тиді.

	– Жарайсың! – деді ұзынтұраға.

	Қотан жақ азынап, шулап жатыр, бебеулеген, аңыраған, ессізденген қалың сарын құтын қашырды.

	– Тоқтат! Азынатпа! – деп қалшқалш етті. Солдаттар қотан жаққа тұстұстан ұмтылды. Әлгі сұмдықтан соң қорқыныш, үрейді ұмытқан жұрт тал шарбақты жапырып тастап, керме жаққа лап қойды. Улапшулап төніп келеді.

	– Ат! Шап! – деп тулады.

	Тапаншасын кіжіне суырып алды. Оққа ұшқандарды құшақтай зар еңіреген қатынбаланы бірінен соң бірін сұлатты.

	– Аяма! Қапта! – деп аласұрды.

	Қарғыс жанарлы шалдың кемпіріне оғы қата тиіпті, қанға боялған кимешегін жұлып тастап, аппақ қудай шашы додадодасы шығып, айғай сала көтерілді.

	– Аттан! Аттан!

	Тапаншасын аласкүлес оқтап, үстіүстіне атты.

	– Алысып өл! Жастығыңды ала жығыл! – деп ышқынды кемпір.

	Тәлтіректеп барып шалының үстіне құлап түсті.

	– Аттан! Аттан! – деп жанықты жұрт. Әйелбала қаумалап келіп қалған солдаттарға қарсы ұмтылды. Айғайсүрең салып, жан алып, жан берісті. Найзалы мылтық, жалаң қылыш жарқжұрқ етті.

	– Қыр! Жой! – деп қағынды бұл. Тәпелтек солдаттың мылтығын жұлып алып, қарақұстан құлаштай соққан әйелді қарауылға ала сала сұлатты.

	Шыңғырған, шырқыраған дауыстан құлақ тұнады. Оң жақ иығы терісіне ілініп салақтаған келіншек жанұшыра суырылып шығып, тоғай жаққа безіп барады. Кермеге таяу жерде бассыз дене тыпырлап жатыр. Одан әріде шалқасынан құлаған солдат үстінде өлген әйелдің алқымында қарысып қалған қолын жаза алмай жанталасқан. Шомбал қара қатын кіндігіне қадалған қылышты суырып алып, шегіне қашқан жауына тап берді де, оң жағында кимешекті кемпірді тепкінің астына алған солдатты шауып түсірді.

	Бұрымы тобығына соғылған талдырмаш қыз қотаннан әріде ошарылған балаларға қарай құрақ ұшып барады.

	– Қашыңдар! Кетіңдер! – деп безектейді.

	– Ат! – деді ұзынтұраға.

	Мылтық гүрс етті, қыз балаларға жете бере бүктетіліп түсті.

	Мына біреуінің қолына қару қайдан іліккен? Иықты бозбала қылышты шыр айнала жалаңдатып, екі солдатқа бірдей майдан ашқан. Аш күзендей жалтжұлт жалтарып, біреуін иықтан шауып түсірді, екіншісі мылтығын кезенгенше алқымынан осып өтті.

	– Аруақ! Аруақ! –деп құйқаны шымырлата ұрандады.

	Көйлегі паршапарша жыртылып, омырауы бұлтбұлт жалаңаштанған қызды шаштан сүйрей жөнелген солдатқа тап беріп, қылышты бүйірінен бойлата сұқты.

	– Ат! – деп ышқынды.

	Бозбала қарауылға ілікпей сандалтты. Қарсы келіп қалған жауынгердің мылтық ұстаған қолын білегінен қиып түсіріп, киіз үйлерге қарай сып берді.

	* * *

	Ерніне біреу тұз жағып қойғандай, удай ашиды. Тілі таңдайына жабысып қалған, еңгезердей қазақтан су сұрамақ еді, икемге келмеді.

	Ұзынтұра ұйықтап кеткен бе, әлде жантәсілім етейін деген бе, қырқыр етеді.

	Мұның жасағына сол әкеліп қосқан, ана әзірейіл қазақтың қолына бұлармен бірге түскен солдат бүк түсіп отыр. Атып кел, шауып келге жүйткіп тұратын ұшқыр еді, кешелі бері оның да еңсесі езіліп, құр сүлдері қалған.

	Дала ай жарықта ақжемденіп жатыр. Күннен нұр, айдан сәуле сауған сансыз жылдарда оңған шүберектей тозайын дегені де.

	Ол осы қазір неге дардар айырылмайды. Қақырап, қырық бөлініп тасталқаны шықпас па?! Құрдым түнінде аспан астын аңыратып, көкте айды боздатып, қадым заманның қайғысын қоздатып, жұлдызды жесір, желді жетім етіп торғайдай тозса, арман не?!

	Алғаш рет өмірден күдер үзді. Тұңғыш рет өлімді өлердей аңсады.

	Бетпақ міз бақпай сазарды. Ақжемденген дала ақ кебін сәулені серпіп тастады. Айды шөкімдей бұлт ұрлады.

	* * *

	Аттандап айқасқан әйелдердің көбі қырылды. Тірі қалғаны – он шақты қызкеліншек, үрейі ұшып, тілі байланған, тымтырыс тынған, бірбіріне тығыла ұйысқан балашаға.

	Шарбағы жапырылған қотанның маңы өлі денелерден аяқ алып жүргісіз. Дені қатынқалаш, балашаға, кемпірсампыр.

	Солдаттар оларды аударыптөңкеріп сақинасырға, жүзікбілезіктерін сыпырып жүр.

	– Тездетіңдер! – деді өлгендердің арасынан өтіп келе жатып.

	Қарсы алдында көйлегі омырауынан қақ айырылған келіншек жатыр. Төңкерілген қос анары дір еткендей, әлі күнге жантәсілім етпегендей... Сескеніп айналып өтпек болған, екі көзін содан айырмай бұрыла берді де қолаяғын бауырына ала құлаған әйелге сүрініп жығылды.

	– Алла! – деген ащы дауыс үрейін ұшырды.

	Бүк түскен әйел жиырылып жазылды. Түршіктіре, тітірене шыңғырып, кеудесіне қона кетті. Салалы саусақ алқымынан сарт етті, тістене, түңілдіре сықты.

	– Өлім келсін! Өлім! – деген жыртқыш үн сүйексүйегін қарыды. Алғашқыда бұлқынып аласұрған, енді оған да шамасы келмей барады. Көкірегіне тізесін жаныша қадаған әйел қорғасын құйғандай ауыр, тынысы тарылып, жанарын көкжасыл жалын тілгіледі. Әлдене тұншыға гүрс етті.

	Есін жиғанда ұзынтұра басын сүйеп отыр екен.

	– Қайда? – деді қылғынып.

	– Кім?

	– Ана албасты!

	– Ол ма? Оны атып жығып... Сізді әйтеуір құтқардық.

	Жатқан жерінен екі солдаттың сүйемелдеуімен зорға тұрды. Әйел өзінен бір аттам жерде шалқасынан жатыр. Қарақұстан тиген оқ маңдай сүйегін күлталқан еткен. Әлгінде өзі жан ұшырып жыртқан шығар, көйлегі өрімөрім. Қан қатқан төсіне күміс баулы тұмар жабысып қалыпты.

	– Манадан бері талып жатқан ғой. Тіріліп кеткенін көрмейсің бе, – деп тыпырлады ұзынтұра.

	Тамағы жұтындырмайды, тас тұрып қалғандай. Өлген әйелге сескене көз салып, өзеннің жағасындағы киіз үйге асықты. Айналасына қарамауға тырысқан, қаптаған мүрде жанарына іліксе, өре тұра келіп бас салатындай. Аяғыаяғ ына шалынып, берекесі қашты. Есіктің алдындағы кілемге сылқ етіп отыра кетті. Тоғай жақта біреу жүр ме, сырт етіп бұтақ сынды. Бағана үш солдатты жайратып салып сытылып кеткен бозбала болып жүрмегей.

	Тапаншасының оғын түгендеп тізесінің үстіне қойды.

	Төбесінен қара қарға қарққарқ ұшып барады. Қотанның үстінде айналып жүріп, қолын бауырына ала құлаған баланың желкесіне қонды. Жанжағына сақтана қарап шоқи бастады.

	Кеңірдегін езіп жіберген шығар, түкірігін жұта алмай шашалды. Жыпылықтаған жанарын қарсы қыраттың үстінде жалқынданған қан қызыл шапақ қарыды. Қалың жылқы жоннан қан жоса болып асып барады.

	Басы айналып, көзінің алдында қызыл ала сағым бұлаңдады.

	Құлағының түбі күбіркүбір.

	– Никита, осы сен нешедесің?

	– Он алтыға шықтым.

	– Е, мүрдем кететін кезің келіпті ғой.

	Селк етіп орнынан атып тұрды. Мынау Гриша шалдың даусы. Үзікүзік естіледі.

	– Сені өлім аңдығалы қашан...

	Маңдайынан суық тер бұрқ етті. Оңбаған шал қыр соңынан неге қалмайды? Өлген қақпасқа не керек? Асығыпүсігіп тапаншасын тауып алды, қолы қалтырап шаппасын қайырды.

	– Иә, өлім қуып келеді сені.

	Бұл жолы анық естілген, түршіктіре, жаныға шыққан, өлімнің үніндей ызғарлы болатын.

	О, сұмдық, мұнысы тағы қай сандалтқаны? Мынау өз даусы ғой! Бұл әлгіден бері өзіменөзі сөйлескен ғой! Тоғай жақтан тағы да сытыр естілді. Торуылдап жүрген өлім бе екен?

	Тапаншасын ала салып тарстұрс атқылады, маңайы гүрсгүрс күркіреген сайын долырды. Арсарс жаңғырыққан өзенге егесе аттандады.

	– Өртеңдер! Күлін көкке ұшырыңдар!

	* * *

	Осыдан он шақты күн бұрын Гриша шалды түсінде көрді. Жанына мұны қылғындырып өлтіре жаздаған әйелді ертіп алыпты.

	Қарсы алдына келіп тұра қалды.

	– Біз сені енді екеу болып аңдимыз! – деп ғайып болды. Түнгі Бетпақтың қара көлеңке қиянына жетпей жұтылған сүт сәуле секілді ізтүссіз жоғалды.

	Бұл бұрын шалды аяйтын, өз қолынан өлгеніне күйзелетіндей болушы еді, келекеле онымен өштесіп алды. Қыр соңынан қалмай қойса, енді қайтпек? О дүниеге аттанған адамның бұ дүниеде шаруасы қанша, қарасын батырмай ма біржола.

	– Мейлің! – деді ширығып. – Маған десең он, жүз, тіпті мың болып торуылда! Қорқытқаның өлім болса, оның әне! Аңдып жүріп түсірді ақыры қолына.

	Еңгезердей қазаққа жыртқыштана қарады.

	– Әттең! – Кіжіне, қорлана, қағына тістенген, жақ сүйегін шытыната булықты.

	Бетпақтай безеріп, Бетпақша қуарды.

	– О дүниеде жүрген тек сендейақ! – деп ұстасты Гриша шалмен. – Алжымасаң, есің түзу болса, бұл күнде адамнан әзірейіл көп екенін көріп, мені баяғыда жайыма қалдырар едің ғой.

	Иегінің астынан әлде құмырсқа, әлде өрмекші жоғары жорғалап келеді. Ерніне іліккенде сылп еткізіп жұта салды.

	– Қаптаған әзірейіл ғаламды тыр жалаңаш тауды менсізақ бастаған. Қан сасытқан! Қан сасытқан сайын жалаңдаған! – деді долырып.

	Ауа жетпей алқынды. Осы қазір өңі ме, түсі ме, белгісіз. Дауыстап, әлде іштей сөйлеп отырғанын да айыра алмады.

	– Жалған деші, ал! – деп шатынады. – Оның қолынан бар келетіні сол болса, қайт дейсің?! Әзірейіл жан алу үшін жаратылған ғой. Әзірейілдің басы басқаға ауырмайды ғой!

	Алыстан, ес танар қияннан қасқыр ұлыды.

	Жапан дүзде аш өзегі талған әзірейіл ме екен?! Әзірейіл келетін күнге ыңғайланса ма екен?!

	Бетсіз Бетпақ ештеңе естімегендей бедірейген. Безбүйрек Бетпақ боз көде кебінін берер деймісің. Боз сәуле ай мұңлықтың күн шығарда оранар боз кебініне ұқсауынай. Боз кебінді ботадай боздап сұраса ма екен? Бедеу Бетпақтың құбыла қалғанын қара! Боз көде кебін боз жалынға оранған. Боз құйын өрт тұстұстан қаулап келеді. Өрт шарпыған дене күйіп барады.

	* * *

	Әлгінде есінен жаңылған шығар, өртке оранған секілді болған дала тымырсық түнде тымтырыс. Сірә, Манақаның бойындағы өрт көзіне елестеген ғой.

	Солдаттар мұның бұйрығымен киіз үйлерді құлатып, бір жерге жинады. Қаптаған мүрде солардың үстіне лақтырылды.

	Айнала қойған от тез күшейді. Керегеуық шатырлап жанып жатыр, ортада сол қалпында бүтін қалдырылған үйдің киізі түтіндеп тұрды да, лап ете қалды, аждаһаның тіліндей жалаңдаған жалын жылан бауырлап өрлеп, күлдіреуішті айнала жиырылып жазылды. Күтіркүтір тұтанған шаңырақ сыртсырт үзілген уықты астына ала құлады.

	– Өрте! Күлін көкке ұшыр!

	Қыбы қанып, қызына қиқулады.

	От тиген мүрделер ісініп барып тарстұрс жарылып жатыр. Тарамтарам шашыраған ішекқарын қыпқызыл шоққа шыжғырылып түседі. Көңірсіген май иісі мүңкіп қоя берді. Айнала тозақ аңқып, тамұқтың азынаған албасты сарыны сайсүйекті сырқыратты.

	Өзен бойы ызылдап сыңсып, күйзеле күңіреніп жатыр.

	Тоғайға жан бітейін деген шығар.

	Оны да отқа орар ма еді?

	Сол жаққа құрыстана қараған, манағы қырғыннан сау қалған үркердей қызкеліншек балашағаны шұбыртып қалың талға сіңіп барады. Аңырап шулап барады.

	– Ұста! Ұзатпа! – деп айғайға басты.

	Даусын ешкім естіген жоқ, алапат үрей есті шығарып, көкке егесе шалқыған алайтүлей жалын басқа дүниені тас керең ұмыттырған.

	– Тыптипыл қыламын! Тұқымын тұздай құртамын! – деп қалшылдады.

	* * *

	Мынау есінен адасқан шығар деп ойлады Смайыл. Бағана әлдекіммен күбіркүбір ұстасқан, енді «Өрте! Өрте!» деп қырылдайды.

	Қапырық түн сусырап құлазығандай, бозаң сәуле боз тұманға айналған ба, төңірек жақынын жаттай жасырып түнеріп алған.

	Суға езіп отырған құртты сарқып ішті, ертеңге дейінгі сусыны да, тамағы да осы.

	Мына қатерлі жортуылда қаншырдай қатып қалғанға не жетсін, жанарыңды қадам басқан сайын адастырған қашаған Бетпақ бауырыңнан жарамасаң жауығады.

	Ақ селеуі ай астында бұғынған түнгі далаға жалғандағы жалғыз мұңдасындай бауыры езіле қарады. Дүние жаралғалы көні бір жібімеген осынау ұлы шөлден басқа енді мұны кім ұғар?

	Онсыз да құлазыған көңіл жұртта қалған көн торсықтай қаңсыды. Тандыры кеуіп, тамыры суалған сірі ой ат арқасына батқан қисық ердей қажайды. Жаны да, жанары да жауыр, көз алдындағының бәріне тырналып біткен.

	Көделі дала қария әжімденді, қатпарлы жүзіне болымсыз сәуле дірілдеп тұнған, ақ селеу ақ сақалдай алдиярланып өңірін жапты.

	Құла дүзде, талмау шақта әулие қарттың бейнесі қылаң бергендей.

	Әулие қария ай жастанып әңгіме шерткендей.

	– Пышағын қайраған заманға тісіңді қайра! – дегендей.

	– Қабірін сайлаған заманға сабырыңды сайла! – дегендей.

	* * *

	Ауыл Дараттың бұлағына жылыстап қонған күні әкесі Жұмағұл көз жұмды.

	Жүзден асқан қарияның қайғысына қамалған елге түн жамылып қаралы хабар жетті. Ысқақтың ауылын жау шауыпты.

	Жұрт аяғынан тік тұрды. Зорығып жеткен бозбаланың айтқан зобалаңы аһ ұрғызды. Әлі құрыған бейбақ аттандай ды да тыншиды, тыншиды да аттандайды. Қылыштың сабында қарысқан қолы зорға жазылды.

	Естіген құлақ түршіккен қырғын атқа суыт қондырды, қарияның дене топырағы суымай жатып ел үдере көшті.

	Саңғыру мен Дараттың қиын тасын жақсы білетін үш жігіт балашаға, қызкелінді бастап тау асты.

	– Тас кезіп болдырмаңдар. Саңғырудың Бүркіт қонған биігіне сұғынатын қойнауы қалың терек, сонда бекініңдер, – деген інісі Әліге. – Еңселі жерге қарауыл қойып сақ отырыңдар. Бізден хабар жетпей ат жалын тартпаңдар.

	Бұлар да бір қосын көш еді, мінген көліктен басқа он шақты атқа қой теңдеп, ауыр қозғалған.

	Түйеге керекжарақты ықшамдап артқан кемпіршал, қатынқалаш Қабантауға бет түзеді.

	– Амандық болса Тасқоралыда тоғысармыз, – деді Ақби бұлардан жырылып бара жатып.

	– Қош бол! Жалғанның жазымы көп, олайбұлай болсақ, кеш! – деді әкесінің інісі Шорағұл атын тебініп.

	Жабығыңқы үркек көш таң қараңғылығына жұмбақ жұтылды. Қалың жылқы Дараттың жазығындағы қарағанға араласып, ол да көзден тасаланған, тау аралап отырып Қу, Мұңлы аспақ.

	Отаротар қой солардың бәрінен бұрын қозғалған болатын, ендігі тай шаптырымдағы Атасудың қарасын танып та қалған шығар.

	Жағадан алған жаудан алқымға жеткізбей арылса, бәрінің тоғысар жері бір, қияндағы Мұңлының бөктері. Ат тұяғы баса қоймайтын, ел назары түсе бермейтін сол шалғайдан сауға сұраған жан дәрмен хал осыды.

	Қам көңіл көш ұзаған соң жігіттерді ертіп, Дараттың Көрқыстауға тоғысатын тұсындағы түйе өркеш асуға келіп бекінді. Ысқақтың ауылынан бері лықсыған жау осы жерге соқпай кетпейді, сол қолда қия тасты Жеке шоқы өткел бермесе, оң жақта Саңғырудың құлама жоталары тақырланып, ат тұяғын үгеді.

	Қарабұжыр қос отау тас арқан бойы алшақта бірбіріне түксие түйіліп тұр. Өжеттенген, өштескен, сұсты сес бар. Ортадағы ығыжығы томар тас қарт бураның тісіндей мұқыр, қара көлеңкеде намазға жығылғандай құнжыңқұнжың етті. Тас сыналап өскен сұйық арша тобықтан шалып, жығылып тұрды.

	Аяқ астынан шұрқырап ұшқан күйкентайдың қанаты таңғы алауға малынды. Төменде құба белдің жоны дір еткен.

	– Анау не? – деді жанында тұрған Ақмырза.

	Белдің үстіне ерін бауырына алған жалғыз ат тепкіленіп шықты. Шошына тулап, құлдилай салғанда, тұяқ дүбірі бөктерді ұлардай шулатты, түн қараңғылығы соңында түріліп барады.

	Көлеңке көбесі сөгіліп, даланың етегі еппен түрілді, бауыры ағараңдаған жалбыр бұлтақ балтырланған белдеу жонға қылықты асылды. Көк кемерде көксеңгірленген көгілдір алау шілдедегі шыңылтыр таңның есендігін тілеп, батыс қапталы күдікті түнерген жойқын жазыққа күрсіне көз салды. Таудан тайып ескен салқын леп делсал дүздің кірпігінде сусып, беткейдегі тақыр тастың бетінде таңғы шық тарыдай шашылды.

	Төменнен, қиқу жетер жерден жылқы кісінеді. Манақаның Алабасқа шалқайған шалғайынан қалың табын киіз жонданып шұбырып шықты, беті өздері бекінген асудың иек астындағы ойпаң, басын жерге салмай соза тартқан. Қос сауыры әредікте бұлтбұлт сөгіледі, топтоп тайқұлын құйындап суырылып, құлдырап құйылады. Сақ желген, сақа айғыр, мама бие әлденеге елеңдесіп, жалтжұлт етісіп, таңғы салқында сабыла жөнелердей секемшіл.

	Құба дала асудың алқымына қарай құланкөштеніп ағып келеді.

	– Мынау Ысқақтың қалың құласы ғой, – деген іштей. – Күткен жау енді кешікпес.

	Табын жақындаған сайын дүбір күшейе түсті. Сансыз тұяқ ін түбінен суырып шығарған болар, жалғыз түлкі биікке қарай салып ұрып келеді, етекке іліге бере қалт тұра қалды да, тау бөктерлеп жоғалды.

	Жылқының бір бүйірі дүр етіп сөгілді, кебеже қарын құла тайқұлынын шұбыртып кері қайқайды. Тас лақтырым ұзағанда, алдынан шұбар мінген біреу көлденеңдеп шықты, мойнында найзалы мылтық, жамбасында қылыш салаңдайды. Табынның соңында алты солдат қопаңқопаң.

	Жігіттер томар тастардың түбіне жатажата кетті.

	– Не істейміз? – деді Ақмырза.

	– Байқастайық. Егер жасақ ере шықпаса, тәуекел етіп көрерміз.

	Жылқының алды тауды алқымдағанда, манағы жалғыз ат дала жақтан шауып шықты, бауырына ауған ерден әлі үркіп жүр.

	Андасанда шыр айнала мөңкіп алып, табынға төтелей тартты, дүркіндүркін кісінесе, қалың құла дүрдүр желеді.

	Тау іші гүрсгүрс жаңғырықты, солдаттар жапыржұпыр мылтық атқан, жалғыз ат мойынын төсіне алып мұрттай ұшты. – Хайуан! – деп тістенді Ақмырза.

	– Жылқының соңы таза, – деді отау тастан қарауыл қараған жігіт.

	– Кеттік! – деді бұл.

	Табынның беті осы деп Саңғыру жақтағы қатпарлы жонға асықты, ат тұяғын кеміретін қияпаттан қиялап асқанша, қалың құланың алды да көрінген. Тақырға іліккен көп тұяқтың дүбірінен құлақ тұнады, биіктен сансыз тас гүргүр құлап келе жатқандай.

	Сар желген ақ жал айғыр жотаның етегіндегі шоқ талдың тасасында тұрған бұларды сонадайдан сезіп осқырынды. Құлағын жымитып қиястанып, табыннан арқан бойы озып шығып жер тарпыды.

	– Шала бүлінбе! – деді Ақмырза. – Жолыңнан қалма!

	Айғыр жылқының бергі бетін ықшамдай қорып, жалқұйрығы төгіліп өте шықты, басын шұлғып тастап, оқтыноқтын ішін тарта кісінейді, таңмен таластырған мына сапардың жайсыз сапар екенін сезетіндей жануар.

	Солқсолқ желген мама бие, сартсұрт тебіскен тайқұлын, табынға бойлап сіңе алмай сусыған үйірүйір саяқ тастақта қалтқұлт тайғанақтайды. Иесі кеткен соң киесі кеткендей үркек.

	Жылқының соңын ала солдаттар да көрінген, ат арқасында былқсылқ бейғам.

	– Ұмтыл!

	Шоқ талдан сұғына суырылды. Күрең мінген мұрттыға тез араласты, қайың сойыл қақ маңдайдан сарт етті. Қылышын қынаптан суыра берген екіншісі де соның жолын құшты. Ақмырза жырыла қашқан шұбар аттылының соңынан салған, бұғалық лақтырар жерден үйіріп түсірді. Жігіттер де қас қағымда килігіп, мылтық кезенуге келтіртпей еңсеріп әкетті.

	* * *

	Ұрансыз мылқау айқастан соң айнала құлаққа ұрған танадай тына қалды. Құрық бойы көтерілген күннің сәулесі тақыр тастың бетінде сыбдырсыз сынып жатыр. Етекжеңі кеңіген көделі дала Манақаға қарай қайқайған қалың жылқымен бірге көшкен, сезікті таудан іргесін аулақ салайын деген шығар.

	Қос отау тас мұқыр мүйізденіп, көшкен далаға осқырына қарады.

	Жасамыс тұтқын: «Жасақ бізді өкшелей шығады», – деген.

	Қолаяғы маталған солдаттардан қан иісі білінеді. Асудың ауасы жылымшы татыды. Кермек дәм көкіректі сыздата ыстаған.

	Отау тастың төбесінде жалғыз лашын манадан қалықтап жүр, ұясы бар болар, сірә. Жалғыз лашын жылқы аңқыған даланың өлім аңқығанын біле ме екен?!

	Қалың құла сіңіп кеткен жалпақ жазықты сағым жалдады. Сағым ойнатқан күннің кірпігіне шөкімдей бұлт ілінді. Отау тасқа тоқымдай көлеңке қона беріп үрікті, ту сырттан дүбір шықты.

	Боз аттылы ұшыртып келеді.

	Жалғыз лашын солай қарай қайырылып, боздың үстіне тасқындай құйылды, түйіліп барып, көк желкеден қайқаң етті.

	Боз ат аспанға қарғыды, үрке жосылып ылдидағы ұшқат қа тез ілікті. Ерден домалап түскен иесі асуға асықты.

	–Мынау Ысқақтың ауылынан келген бозбала ғой, – деді Ақмырза.

	– Жылқышылармен бірге кетпеп пе еді?!

	Ол бір құлап, бір тұрады, әлдене деп қол бұлғайды.

	Жігіттер тұра жүгірді, бозбаланы демеп қайта көтерілгенше «ел аман болса игі» деген күдікті ой күйдіргідей күйдірді.

	Бозбаланың өңі бопбоз.

	– Жау! – деді алқынып.

	* * *

	Шілденің күні шыжғырып барады, жалғыз лашын енді жоқ, отау тасқа қанаты күйіп қонған шығар.

	Қайратты құс қарасын батырған соң етекте қара қарға қарқылдады, сағым оранған даланың сағы сынды. Даланы сайтан сапырып жатыр, белбелес, жон мен қырат жосылып жоғалады, қалқып қайтады. Жөңкілген жазықтың жоқтаушысы жоқ, жаушының жайсыз хабарынан соң төңірек тентіреп кеткен.

	Бозбаланың талмау даусы ызыңызың.

	– Атасуға іліккеніміз солды... қашаған талдан салт аттылар сау етті...

	Тарстұрс... гүрсгүрс....

	Құтын қашырған үн осылай құлақтың түбінде шулады да тұрады. Қынынан кездігін суырып, тақыр тасқа жаныды, көңілін солай аулағысы келді, әлгі ызыңнан арылғанша асықты.

	Ақмырзалар елге жете ме екен?!

	Жылқыға қарулы жасақ тұтқиылдан килікті деген хабардан соң, жанына үш жігіт қосып суыт аттандарған.

	– Ақбиге айт,Тасқоралыда аялдамасын, Мұңлыға Бетпақ арқылы ассын, – деп тапсырған еді.

	Томар тасқа сүйенген бозбала қалғып кетіпті, найзалы мылтықты тізесінің үстіне көлденең сұлатқан, мана жікжаппар болып сұрап алып еді.

	Өзінің де көзіне ұйқы тығылған шығар, отау тас жемтікке қонған күшігендей қопаңдады.

	Төңірек қайтадан ызыңызың...

	– Сейтқұлдың аты оққа ұшты... Тоғайға жаяу қашқан...

	– Желі бойы ұзамай құлап түсті... Жер тіреп зорға тұрды....

	Айғайлап аласұрды...

	– Смайылға шап... Смайылды тап...

	Кездіктің сабын тістене қысты. Ақмырза елге жетсе игі.

	Бозбала ұйқысырады. «Ұмтыл! Қапта!» деп ұрандап атып тұрды. Жанары қанталап кеткен, тісін шақыршұқыр қайрайды.

	Асудың үстінен топ құзғын ұшып өтті, беті – бағана солдаттар атып тастаған жалғыз ат. Күндердің бір күнінде бұл да жемтікке айналар ма?!

	Сағымды дала сасыған өлексе тәрізденді. Маталған солдаттардан өлім иісі әлі аңқиды.

	– Әкетіңдер!

	Жігіттер ылдидағы ұшқатқа сүйрей жөнелді.

	Бозбаланың қарғыстай қарыған хабарынан соң жетеуін жер жастандырғысы келген, дәті жетпей қажыды.

	Жалғыз лашын қайта ұшқан ба, ауа сусылдады. Көкке күн салып қараған, қара ноқат биікке шырқап барады, көз ұшынан үзіле бере кері салды, төменде қалбаңқұлбаң қанат қаққан құзғынға құйылып келеді.

	Баяғыдан осылай, дала қыраны өлексеге үйірдің бәріне қырғидай тиеді. Тектілігінен шығар.

	Сағымды жазық бүлкбүлк қайнап жатыр, сор маңдай даланы тозақ оты шарпыған болар, қайда қараса да, көңілді көктей солдырып, шырғалаң ойды шыжғыра жөнеледі.

	Құдайау, осынау өңір күні кеше ғана көлкөсір емес пе еді, дүниенің талақтай тарылуы опоңай екен ғой.

	Қанжардай қадалған құрып кеткір күдік те қажытып бітті.

	Жылқыға Атасуда араласқан жау Қабантаулатып бас сауғалаған елге кезіксе, қалған қарекеттің бәрі далбаса. Бір сәт асуды тастап, көштің соңынан салғысы келді, далада жалаңдаған жау жалғыз болмаса, қай құбыланы түгендеуге жарайды бұл? Орнынан осы ойға бекіп тұрған, отау таста қарауылдаған жігіт алқынып жетті.

	– Келе жатыр!

	Қараңқұраң сағымнан ақ жал мінген біреу желдіртіп шықты, соңында шұбырғандардың қарасыны мол.

	– Ұзын саны отыз шақты, – деді жігіт.

	Тұяқ дүбірі анық естіле бастады, жасақ толқындай төгілген екпінмен етектегі тастаққа тез ілікті, лықсып келіп асудың алқымына кептелген, жапыржұпыр аттан түсіп жатыр.

	– Хайуан!

	Бозбала төмендегілердің төбесінен шаншылып тұр.

	– Қаныңды ішермін! Қан құстырармын! – Мылтықтың шүріппесін шақшұқ қайырды.

	– Тоқта!

	Шап етіп ұстай алған.

	– Әкемнің ақ жалы! – деп қалшылдады ол. – Әкемнің!

	Томар тастың түбіне еңіреп отыра кетті.

	Солдаттардың бәрі кілең құла мінгенін енді байқады.

	Ысқақ ауылының жігіттері қысыжазы қос аттан жарататын, сол есіл жүйріктердің енді мыналарға бұйырғаны ма?!

	Жасақ етекте ат шалдырым аялдап асуға қарай шұбырды.

	– Не істейміз? – Жанында тұрған серігі тықыршып сұрады.

	– Не істеуші ең! – деп шаңқ етті бозбала. – Қырасың! Қыбың қанғанша, ішексілесі қатқанша!

	Смайыл оған көңілі тола қарады.

	– Болайын деп тұрсыңау мына заман болдырса! – деген іштей. Өзі итжығысқан екі ойдың ортасында сенделгенді. Биікте тұрып жоғарыға өрмелеген мыналарды нысанаға алу оңай, онда өштескенді өшіктіре түсесің. Жаралы жау – жаралы қасқыр, қайырылып шапса, қан қақсатпай қоймас деп беттеспей кетсең, артыңда үркек елің бар, қолға түссе жағалай қырылмасына кепілдігің кәне? Аңдысқанды алып түспей, шабысқанды шауып түспей тоқтамайтын күн туғаны ма?!

	Солдаттар асудың орта тұсына ілікті. Тәуекел! Басқалардан таяқ бойы алда келе жатқан жирен сақалдыны қарауылға алды.

	Жігіттер де бірбірден сұлатып салған. Аман қалғандары етекке қарай сүрінежығыла безіп барады. Соңынан сұғынған оқтан тағы да төртбесеуі жер жастанды.

	– Қалай екен?! – деп қиқулады бозбала. – Қан уыстаған нәлет, қан құсып тынарсың!

	– Тура он екісі мүрдем кетті, – деді жігіттердің бірі.

	– Әлі он сегізі бар, – деді екіншісі.

	Жасақтың сау қалғаны оқ жетпес жерге ұзап барып иірілді.

	– Бұлар енді қайтып беттемейді, – деді Смайыл. – Басқа амалын іздейді. Екі жігіт қос отау тастан қарауылдаңдар, араларынан бірліжарым бөлініп, ту сыртымыздан қадап атып жүрмесін.

	– Әттең! – деді бозбала. Қыннан шыққан қылыштай қырқып айтты. – Әттең, ана ит ілікпедіау қарауылға.

	– Кімді айтасың? – деді жігіттер.

	– Ақ жал мінгенді. Мына көп жендеттің көкжалы сол.

	* * *

	Жау етекте түс ауғанға дейін ошарылды да, өлгендерді көмусіз қалдырып, келген ізімен кері қайтты. Бұлар бесінге дейін аңысын аңдып барып атқа қонған. Былай шыға бере артына қарап еді, қолаяғы шешілген алты солдат иіріліп әлі тұр екен, сау қалғандарына сене алмай сандалған шығар.

	Ауыздығымен алысқан күреңді еркіне жіберді, Дараттың бұлағына жеткенше тізгін тартқан жоқ.

	Ел түн ішінде апыртопыр көшкен жұрт жайрап жатыр. Жерошақта қалған қазан, төңкерілген кебеже, шашылған төсекорын, қараған көзді қаңсытады. Бұлақтың жағасында үкілі сәукелені шалғын орап алыпты.

	Жұрттың тау жақ шетінде қараша үй қалғиды. Ол Әлмағамбеттің шаңырағы болатын.

	Әпенді неме елден бөлініп қалған ба деп ат басын бұрды.

	Жарма есік шалқасынан ашық жатыр, іштен ыңырсыған, әлде ыңылдаған дыбыс шығады. Ерден еппен түсіп, тың тыңдады, енді әлгі үн үзіліпүзіліп естілген. Не нәрсеге баларын білмей аңтарылды, қаруын ыңғайлап сақтана таялды. Жабықтан сығалай бергенде әлдене салдыргүлдір етті, есіктен өңкиген біреу атып шықты.

	Сескеніп кері ыршып түскен, қарсы алдында жанары алақжұлақ етіп Әлмағамбет тұр.

	– О, ит! – деген шошып.

	Ол зәресі ұшқан кейіпте тізесін бүге берді де атып тұрды, ішін басып мәз болды, шиқылдап, ішегі қатып санын сабалады.

	– Қан! Қан! – деп қылғынды. – Қайда барсаң да, сарсар сарқырайды.

	Үйді айнала жүгіріп сақсақ күлді, жанары ұшқын атып сөнеді, сөнеді де жалындайды.

	Таң атады қан сұрап,

	Кеш батады қансырап.

	Қара қасқа! Қара қасқа!

	Аласұрып кеудесін тоқпақтады.

	Күн дегенің күн емес,

	Қанға аунатып алған соң!

	Тау дегенің тау емес,

	Қанға малып қойған соң!

	Айт! Айт! Алып соқ!

	Жанынан кетсем басылар деп бұлақ жақта қалған жігіттерге қарай жүрді. Әлмағамбеттің даусын естіген шығар, олар да келе жатыр екен, араларынан бозбаланы көре алмады.

	Жүрегі шым етті, көз алдына асудың етегінде қалған алты солдат елестеген.

	Ал Әлмағамбеттің жағы семер емес.

	Суға шөлім қанбайды,

	Су атаулы қан татып!

	Адыра аспан қарайды

	Қабағына қан қатып!

	Аттан! Аттан!

	– Өшір үніңді! – деп ақырды.

	Айнала қан сасығандай жирендіріп бара жатыр еді. Ол өрши түсті, аузыбасы қисаңдап құтырып кетті.

	Хан шарабы қан болар,

	Қан ұрттаған хан болар!

	Аруақ! Аруақ!

	Жігіттерді айнала орғыды, қиқулап, ұрандап өршелене түсті, етегі жырымдалған шапаны көтерем тайлақтың жабағы жүніндей жалпылдайды.

	Жалаңбұт, жалаңбас,

	Мола тоқ, дала аш!

	Үрит соқ! Үрит соқ!

	Құлағына аруақ сыбырласа да, сайтан сарнатса да үрейді ұшырып барады. Диуана шатыс әңгүдік пәле шақыра ма, жоқ, болар лаңды шулата ма, бебеулеген сайын қаршқарш қабады, арсарс талайды.

	Киіз үй жаққа атойлап ұзап, жалаңжұлаң оралды, омыраулатып соғып өтердей андыздап келіп, шабынып тұра қалды.

	Қырда қалды қақ сүйек,

	Тыпырлама, жат, сүйек!

	Сай табаны сар сүйек,

	Ой табаны ақ сүйек!

	Боздақ! Боздақ!

	Омырауын төмпештеп, маңдайын соққылады, жерге жата қалып атып тұрды, езуі ақкөбіктеніп кеткен.

	Боздақ! Боздақ!

	Көзіне көзі түсіп еді, қан қызыл жанар қан қақсап қадалып, қарып өтті.

	Асу жақтан боз аттылы жосылтып келеді, санын сабалап қарсы жүгірген Әлмағамбетті қағып кете жаздады. Боздың алқымы ақ көбік.

	– Қайда жүрсің?

	Бозбала теріс айналды.

	– Біліп тұрып несін сұрайды! – деп саңқ етті. Әлмағамбет тас төбеде қалқыған шарбы бұлтқа қарап тізерлеп отыр, бағанадан бергі аласкүлестен шаршаған секілді, естілерестілмес күбірлейді.

	Былтыр көрген бала жын,

	Биыл көрген шала жын,

	Бұлт болған ала жын,

	Имандыға нала жын,

	Туысы арам қара жын,

	Жауықтырмай тара, жын!

	Бұлар атқа қайта қонғанша сол орнынан тапжылған жоқ.

	Бозбалаға:

	– Саңғырудың Бүркіт қонған биігіне, Әліге барасың, Әлмағамбетті ала кет, – дегенде жалт қарады, жылан шаққандай ыршып түсіп, қарсы беттегі тік шоқыға қарай жүгіре жөнелді, аяғыаяғына жұқпайды, соңынан ұмтылған бұған жеткізбей, жолында кесекөлденеңдеген қалың қарақатқа қойып кетті.

	* * *

	Қабантаудың етегіне тұяғы тигенде күрең құлағын қайшылады, тауды кемерлеген қалың қарағаннан бірнеше мылтық жарыса атылды. Қапталдасып келе жатқан жігіттер ат жалын құшты. Сол жақ саны тыз етіп басылып, іле күйіп ала жөнелді.

	Тарстұрстан үріккен күрең шыр айналып құйындай ұйтқыды. Өздері әлгінде ғана кесіп өткен терең өзекке тез іліккен. Ердің артқы қасына әлдене сарт етті. Ат томарлы қабақтан бүгіле қарғыды.

	* * *

	Даратта аялдай алмай, тікенді қойнаудағы Аюшатқа түнеп шыққан, таң қылаң бере тауға жаяу өрледі.

	Санын белбеумен қатты тартып тастап еді, сыздап шыдатпай барады, қоң етін жанап өткен оқтың ізі қадам басқан сайын удай ашиды, биікке көтерілгенше сілесі қатты. Үстін қына басып кеткен сандық тасқа отырып ентігін басқан соң қарсы бетке дүрбі салды.

	Қабантаудан бергі алқап жансыз, тіршілік белгісі жоқ. Көз ұшындағы Атасудың ұзын талы Айдаһарлыға ирелеңдеп барып тоқтаған, алып жылан ашулы аждаһаның азуында алқымына дейін жұтылып сұлқ түскендей.

	Қарсы алдында дөңкиген Оғызтаудың етегіндегі жалпақ қарағанға қонған көлеңке сәт санап сұйылып барады, одан беріде қалың жылқы жайылып жатыр, ылғи күрең мен шұбар көзіне оттай басылды.

	Табынның оң жағында төртбес аттылы көрінеді.

	Бәлкім, таудың бөктерінен, бәлкім, Дараттың бұлағынан түйе боздады, талмау шақта бейжай өңірді күрсіндіріп тарайды, алакөбеде Әлмағамбет көрген ала жын киесі қашқан иесіз далада аруана кейіпте азынап жүргендей. Сайтандан ған, тозағы шыққан атырапты құлқын сәріде жын жайламағанда, кім жайламақ?!

	Жамбаскөңдегі тоғаннан басталатын биік шидің түбі қыбырқыбыр, бір отар қой өріп барады. Малды бұл маңнан ұзатпаса, жау да жақын шығар.

	Түйе тағы да боздады, бұл жолы анық бұлақ жақтан естілген. Орнынан тұрып, қия тастардың тасасымен солай қарай жүрді де, сылқ етіп отыра кетті.

	Көш алдыңғы күні тастап шыққан бұлаққа қайтып оралыпты, шалғынға шөгерілген түйелерден шалкемпір, қатынқалаш жүк түсіріп жатыр. Мылтықтарын көлденең ұстаған солдаттар көрінеді. Әлмағамбеттің қараша үйінің алдында төрт қалпақты бөлек тұр, бәрі желкедегі Көрқыстаудың жота сынан құлаған салт аттыларға қарап қалған. Топтан құрық бойы озық келе жатқан сары ала иықтының астындағы ақжалдың желісі шапқан атқа бергісіз.

	Жүрегі аузына тығылды. Он отырып, он тұрды, сыздап шыдатпай бара жатқан құрып кеткір қара саны ма, әлде көкірегі ме, жанарында сандалған таңғы талмау дүние ме, күйдіріп ала жөнелді. Тауға тармасқан сәуле тақыр тасты да, мұны да шоқтай қариды. Не болып, не қойғанын айыра алмай жанталасты. Кеудесін жезтырнақ сұрақ қағына тырнайды.

	– Біткені ме? Құрыптынғаны ма?

	Маңдайдан құйылған тер көк ала тасқа тырстырс тамды. Көкірегінде алапат өрт лаулайды да сөнеді, сөнеді де лаулайды.

	Аюшатқа құр сүлдері жетіп, тас үңгірге сүріне құлағаны есінде жоқ. Әлі құрып сұлқ түсті ме, әлде талықсып жығылды ма, ол да белгісіз. Үңгірдің іші қара көлеңке, тамағы құрғап жөтел қысып еді, тас қабырға қаңғыркүңгір іліп әкетті. Оқ сойып өткен қоң еті солқсолқ суырады, саны ісінген болар, тері шалбар тырсиып тұр.

	Қынынан кездігін алып жараның тұсын тіліп жіберді, оқтың ізі түрен тигендей ырсиып кеткен, іріңдей бастапты.

	Бағана сүрініп құлағанда қолынан ұшып кеткен мылтыққа қарай еңбектеді, ұңғыдағы оғын алып, патрондағы күкіртті жараға сіңіре септі. Лап еткен от қара санды қақ бөлді ме екен?

	Қара санның қақ сүйегі қаусап түскен шығар?!

	Жанарының алдында жарқылдаған жасын тас қабырғаны жалтжұлт осқылады. Күйген еттің қоңырсық иісі қолқаны қапты.

	Таудың тас керең қойнауынан, әлде өзінің дүлейленген түкпірінен мылтық тұншыға атылды. Күңгірт үңгір күңіреніп басылды. Өз етін өзі пісірген пәледен түршіккені шығар.

	Тілі таңдайына жабысып қалған, икемге келмейді, қаны кеуіп барады. Ғайыптан біреу жарты тамшы су әкеліп тамызса, алдағы атар таңдары мен батар күндерін қосақтап бере салар еді. Бұған енді жарық сәуленің керегі қанша, бейіштің кешкі нұрындай жамырайтын ақшам мен жаз жайлауда балбырайтын түндердің де қажеті жоқ. Ай астында ақселеумен аймаласып, көнтері даланың көңілін қылықты аулайтын сүт сәулеге де бұрынғыдай құмарта алмайды. Қайдағы бір тылсым сезіммен көкті дәмелі кезіп, қиялдағы аруға жұлдыз терсем дегізетін ақ көңіл арман мұны енді қайтып алдаусыратпас. Бұл жаратқанның жазуымен мың жыл жасаса да, бір күн өмір сүрсе де, қаншардай қатқан кек пен қаңғыған қара құс қайғыдан басқа сенері де, серігі де болмайды.

	Тас үңгірде тасжүректеніп тістенді.

	– Кек!

	Тас қабырға тасталқан жаңғырықты.

	Жарық дүние үңгірден шыға бере жармасты, өткір сәуле жанарын шыныдай шытынатты. Жарық сәуле кездіктей қадалады екенау.

	Шілденің күні бесін ауса да күйіп тұр. Арқандаулы күреңге алқынып әрең жетті. Аюшаттың етегінде жылап аққан бұлақпен ат та, өзі де шұрқырап табысты.

	* * *

	Ертеңіне бұлақтың тұсындағы биікке жанын жалдап көтерілген. Әлде таудың қатпарқатпар табанынан, әлде өзінің көрдей суық әлемінің тұңғиығынан мылтық тұншыға атылды.

	Ауыл абырсабыр, бір топ солдат шалкемпірлерді алдына салып, бұлақтың арғы жағындағы жазыққа қарай қуып барады. Олар ұзай бере бір бүйірден он шақты аттылы қылышын жалаңдатып шауып шықты, қиқулап, құйындатып ұшыртады.

	Ат дүбірі сескендіріп, тарала қашқан елге тез араласты, ұрандап килігіп, ұлтарақтай турады.

	– Аллаай! – деді.

	Дүрбісі қолынан түсіп кетті.

	Тақыр тау күңірене төңкерілді.

	* * *

	Оқыс дыбыстан селк ете түскен, еңгезердей қазақ күрккүрк жөтеліп отыр.

	Қапырық түн ащы ішектей созылып таусылар емес, таң қайтып атпасқа, күн сірә де көтерілмеске ант берген шығар, қарабарқын көкжиек уақыт өткен сайын түнере түседі.

	– Маған керегі де сол! – деді жанығып. – Қызуы ұзақ түнде қайтпаған, талмауратып таңдайды қақтаған құрып кеткір даланы түксиген көк түгімен жұтып жіберсе, жалмауыз жаһанның айызы бір қанбай ма?!

	Екі бүктетіліп қалған ұзынтұра дыбыс берген секілденді.

	Сіресіп қалған мойнын сықырсықыр бұрды. Ашкөзденген, әлемтапырығы шыққан, әбжылан жанар қадала кетті. Түңіліктей түрілген салпы еріннің ар жағынан ақсиған сирек тіс айқышұйқыш айбат шекті.

	Үрейі ұшып отырып:

	– Мынау жынданған шығар! – деді.

	Ұзынтұра шалажансар қозғалақтады.

	– Су! – деп сылқ түсті.

	Боз жылан сәуле көде үстінде ирелеңдеп, бұлыңғыр далада беймаза күдік безек қақты, жұтаған әлемі соңында соры қайнап желеді. Ызадан да, кекірейген кектен де, ойсызмұңсыз шақтан да жұрдай көрсоқыр көңіл қияли қиянға қаңғып кеткен. Қайда қараса да көлбеңдеген көп елес, бәрі сүреңсіз.

	Еңгезердей қазақ тағы да күрккүрк жөтелді.

	– Бұл сау қалдырмайды, – деді түңіліп. Неге солай дегенін түсінбей шатасты.

	Шығыстан түнгі түнемел самал есіп еді, дамылдағы дала көделі шалғайын қаққыштады.

	Салқын самал тау етегіндегі бұлақтың шалғынын жиі сапыратын. Сол бұлақтың басында талқаны шыққан ауылдың жантәсілімдегі азанқазаны мәңгүрт түнде алыстан талып жеткен секілденді. Үні өшкір беймаза ызыңның шалғайдан адасып келгені бір бұл емес, Бетпаққа іліккелі солай. Сірә, төңіректеп жүрген өлімнің үрейі әредікте көкірегінде кәрі қайтқан қартаң жындай қыңсылайтын шығар.

	– Басқа не болмақ? – деп алдаусыратты өзін. – Басқа еш теңе де емес.

	Содан соң осы сәтке дейін өлім жайлы толғанып көрмегеніне таңырқады.

	Иә, бұл талайдан бері өлімге айналып жүріп, өлім жайында тіптен де алаңдамапты. Қарауылда қалтырағандар о дүниеге көз алдында опоңай аттанып жатса, несіне бас қатырсын? Тегінде, мұның өмірі өлім туралы қиналмайтын өмір ғой. Ақиқаты осы, өлімді іздеп жүретін өмірлер болады, өзі үшін емес, өзгелер үшін. Ол хақында Гриша шалдың өлімі айтып берген. Кейін өлімге жерік заман болатынын білді, бұл жайында бүгінде жер де, көк те күнітүн сарнайды.

	Өзіңе төніп тұрмаған өлімнің өмірден айырмашылығы жоқ.

	Өліп бара жатқан заман өзін өлімге байлаған заманға өмір сыйлап өшеді. Иә, өлімнен өмір көктейді.

	Бұлақтың басында тыптипыл болған ауылдың азанқазаны айдалада адасып қалды, көкірегін қайдағы бір сандырақ үрей ұлардай шулатады. Өлімге жерік заман туралы шындықтан ширап алды, Дараттың етегіндегі ауыздықпен алысқан күндер дүркіреп оралды. – Түбіне жетпей тынбаймын!

	* * *

	Ойпаңда кәріқұртаңды жайратып салған солдаттарға қарап қиқулап тұрған Ударцевтің қаны басына шапты. – Бірінің етін біріне жегіземін!

	Бұлақтың желкесіне иірілген қатынқалаш сыңсуын қоймап еді, тапаншасын суырып алып, жуан ортадан басып салды, көйлегінің етегі жер сызған етжеңді әйел тәлтіректеп барып құлап түсті.

	Тау жақтағы қараша үйдің алдында қолаяғы маталған үш қазақтың бірі жыртқыштана айғай салды.

	– Хайуан!

	Құйқаны шымырлатқан зәрлі үн тақыр таста шыңылдады.

	Ударцев қылышын күркіреп суырды.

	– Әкел!

	Солдаттар тұра жүгірді.

	Алдарына әкеліп тізесінен сылқ еткізген денелі қазақтың қан қатқан көйлегі омырауына жабысып қалыпты. Жарылған қабақтың астынан ызғарлы жанар өшіге қадалады.

	– Не дедің?!

	Ударцев қалшқалш етіп таялды.

	– Хайуан!

	Кіжіне сілтенген қылыш оң қолын иығынан шауып түсірді. Шайқалып кеткен дене дір етіп басылды.

	– Доңыз! – деген тарғыл үн тайдай тулады. Қылыш кіндіктің үстінде сырылдады. Ақтарылып түскен ішек шөп үстінде жиырылып жазылды.

	Аспанның астын тентіреткен айғай айдалаға албастылана жөңкілді. Қанжоса кеуде қопарыла көтеріліп, жалаңдаған қылышқа шайқала таялды.

	Түксиген топ түнере кері шегінді.

	* * *

	Бетпақ түнгі аспанның бөксесінде дөңгеленген айға енжар қарап күрсінді, жер жаралғалы, жерге серік болғалы талай сұмдықты талықсып көрсе де, жаһаннам жалғанның бетіне кірпігін қақпай қадалудан танбайтын тасжүректігіне күйзелген шығар. Бұлтсыз түнде боз қылауланып төгілетін бозамық сәуле жанарын жасытқан сол көп сұмдықтан боздап сөгілген шерлі мұңы екенін қайдан білсін. Ай астында ыңыршағы шыққан ықылым заманның да, ала тайдай бүлінген бүгінгі заманның да азынаған алапес қайғысы зар илеп қаңғиды ғой. Кейде қара бұлт боп түнеріп, қара жерге қара жамылдырып кететіні болмаса, сол қалың қайғыдан жаһан да, жалған да хабарсыз.

	Қайғы туралы қайғысыздың қайсысы ойлаған?!

	Қаралы түнде Дараттың түбіндегі сойқан тағы да қылаң берді. Қылыш ұстаған екеу жауар күндей түнеріп тұр. Ішекқарны шұбатылып құлаған денелі қазақтың үстінде шыбын құжынайды, шөптесінде көлкіген қан кесеккесек ұйыған.

	Сабасынан шығып кеткен Ударцев шаршар етті.

	– Шап!

	Дедек қақтырып қуып әкелген қатынқалашта зәре жоқ, сұстана айналып шыққан Ударцевке әзірейіл көргендей үрейлене қарап, бірбіріне тығыла түсті.

	– Тура! – деп ақырды ол. – Жаның қалсын десең, кескіле!

	Екі қазақ қаққан қазықтай қалшиған, тыпыр етер емес.

	Ударцев жанындағы солдаттың мылтығын жұлып алды.

	– Шап!

	Ұйлыққан топтан кексе әйел жұлқынып шықты, мелшиген екеудің жанына жетіп барып, жаулығын жұлқа лақтырды.

	– Тураңдар! Кескілеңдер! – деп аласұрды. – Өз қолдарыңмен қырып салыңдар! Бізге енді бәрібір өмір жоқ!

	Түнерген екеу селт етпей сіресті.

	– Аямаңдар! – деп алқынды әйел. – Баудай түсіріңдер!

	Қырма сақал қазақ қылышты әйелдің аяғының астына лақтырып тастап, тізерлеп отыра кетті. Әлде ол, әлде әйел аңырап қоя берді, қатынқалаш қосыла еңіреді.

	– Тоқтат! – деп құтырынды Ударцев. – Тоқтат!

	Қырма сақалға оқтай атылды, мылтықтың найзасын кеудесіне көміпкөміп жіберді. Сол сәт тізерлеген әйел ұшып тұрған, қолында жарқжұрқ еткен қылыш Ударцевтің өңе шін сойып түсті.

	* * *

	Ұзынтұра әлгінде ыңырсыған сияқты еді, енді бұралқы қаншықтай қыңсылап отыр.

	Өзінің әлемі де аш қасқырдай ұлиды. Ызасыз күйінеді, кексіз тұлданады, өкінішсіз өксиді.

	Қараң қалғыр Бетпақ ғайыпқа қаңбақша домалап барады. Түнгі көктің бөксесінде бөктерілген ай тылсымға жұтылғысы келген даламен бірге жөңкілді. Түнерген аспан түпсіз тұңғиыққа айналып, қылғына қорқырады. Тымсырайған көк, әлде көк пен жердің арасында сандалған үйірлі сайтан күрккүрк жөтеліп еді, ғайыпқа құлдыраған Бетпақ желпжелп етті.

	Әредік осылай, екі күннен бері көз ілмегендіктен бе, басы айналып, зорға оңалады. Әлгі күрккүрк жөтелген көк те, сандалған сайтан да емес, өзі секілді көкірегі қаңсып тұншыға булықты. Бетпақ дөңгеленбей, ай жөңкілмей, боз кебінге оранған дүние тілсіз мүлгиді. Бұлақтың басындағы ала шапқын ғана көкірегінде тынымсыз жаңғырығады.

	– Сайтан алғыр! – деді күңк етіп. – Ударцевтің қайдағы бір жабайы қатынның қолынан өлгенін айтсайшы! Енді сүйегі қу мекиенде қурайды.

	Ал оның түбіне жеткен әйелді ұзынтұра жер қаптырған. Қылышты лақтырып тастап, қырма сақалдың үстіне дауыс қойып құлаған қатынды ту сыртынан басып салды.

	Жанары ұдайы жыланып тұратын сүмелек соңғы күндері ширап алғанды. Атса да, шапса да, кірпік қақпайды. Жал ғыз ол емес, кәріжасы аралас солдаттар да солай. Мана Ударцевтің бұйрығымен кәріқұртаңды шапқылап жаттығу жасаған жауынгерлер ауылға қарққарқ күліп, мәзмейрам оралды. Сірә, бұлар үшін кісі өлтіру кәсіпке айналып кеткен болар.

	Ішекқарны шұбатылған қазақты қарақат өскен сайға қарай сүйретіп бара жатқан солдаттарға қарап отырып:

	– Кәсіп... – деп міңгірледі. – Бірдің емес, мыңдардың кәс ібі. Әлемді тыр жалаңаштаушылар қалап алған кәсіп!

	Қалың қараған жақтағы жазықтан көңірсік иіс шығады, атылыпшабылғандар шығар өртке оранып жатқан. Олардың жайын осылай таппасаң, қайсына көр қаза бересің?

	Бесін ауа Ударцевті жерледі, аспанның астына сыймай ісіпкеуіп жүруші еді, айдаладағы бұлақтың желкесінен екі құлаш жер бұйырды.

	Шалғынға белуардан көміле тігілген ақбоз үйге келе жатып, оқыстан оянған ойдан селк етті. Енді оның рухын мына жапанда өзі мүрдем кетіргендердің рухы қасқырша талайтын шығар.

	– Мейлі! – деді тістеніп. – Көрден суырып алып түтіп жесе де, мейлі!

	Үйге таялғанда үйіріліп тұрған әйелдерге көзі түсті. Бұларды не істесе екен?

	Жерошақтан еттің иісі аңқиды.

	– Тездетіңдер! – деді жұтынып.

	– Құп! – деп құлдырады ұзынтұра.

	* * *

	Тамақтан соң Ударцевтің сөмкесін ақтарған.

	– Ал керек болса! – деді былғары әмиянның ішінен шыққан екі куәлікті айналдыра қарап.

	Олардың бірін Қарағандының ревкомы берген, далалық атқыштар полкінің құрамындағы арнаулы жазалаушылар отрядының командирі екенін растайды. Екіншісі НКВДнікі.

	– Енді түсінікті болды, – деді қалтасына салып жатып. – Сенің екпіндеп, екі иығыңды жұлып жеп жүретінің осыдан, аты аталса, ажал азынап қоя беретін пәленің агенті болғандығыңнан екен ғой.

	Шашы желкесінен қиылған әйелдің суреті сарғая бастапты, сыртында сандырақ өлең жазылған, кілең күйемсүйем деген шалдыршатпақ бірдемелер.

	– Күйіпжанбақ түгілі, өртеніп кетсең де, енді саған Ударцев жоқ, – деп лақтыра салды.

	Беттері жыртылажыртыла жұқарған қойын дәптер толған есепқисап, ай сайынғы жалақысы, қай ауылдан қанша малмүлік тәркіленгені... Соңғы парағына келгенде:

	– Мына қызықты қара! – деп дауыстап жібергенін аңғармай қалды.

	«Николайдың алтын ақшасы – 2000» деп жазып, астын сызып қойыпты. Төменгі жағында «НСР» деген белгі бар, сірә, әлгі қыруар қазына тығылған жердің атын қысқартып көрсеткен.

	– Ойна Ударцевпен! – деп жыртып алды. Кім біледі, күндердің бір күнінде кәдеге жарап кетер.

	Сөмкенің қалтарыс қалтасында Халық коммиссарлары Қарағанды Ішкі істер басқармасының құпия шешімі жүр. НКВДның Қызыл армия бөлімдері командирлерінің деңгейіндегі агенттеріне арналыпты.

	– Солай да солай! – деді оқып шығып.

	Ударцевтің шалкемпірлерді қырып салып, тұтқын қазақтарға бүйідей тигенінің сыры, өзі айтқандай, Тасқоралыда ұшырасқан көштің қарулы қарсылық көрсетіп, он жауынгерін мерт қылғанында емес, басқада болып шықты.

	Қос жастыққа шалқайып, шаңыраққа сыйған аспанға қарады, тұмсығында әлдене салақтаған қара қарға күлд іреуішке қона беріп қайта ұшты.

	– Солай да солай, – деп қолындағы қағазға қайта үңілді.

	«Дала халқы революцияға қай жағынан да сәйкес емес. Ортағасырлық жүйе социалистік жүйемен ешқашан да үйлесе алмайды...»

	Осылай түсініксіз сірескен жолдардың түйінін зорға ұқты. Қырда қызыл террор ұйымдастыру керек. Қырған сайын – қырағысың, жойған сайын – жойқынсың. Атқан сайын – атақ, шапқан сайын – шен.

	Дөңгелек столдың үстінде тұрған сырлы аяқты басына бірақ көтерді.

	– Террор! – деп тістенді.

	Оны бұл НКВДның көк төбеттерінсізақ бастаған.

	Сыртқа құлшынып шықты. Қатынқалаш манағы жерде әлі ұйлығып тұр.

	– Қайдасың? – деді ұзынтұраны іздеп.

	Ол киіз үйдің көлеңкесінен қалбаң етіп жетіп келді.

	Мына далада жаңбыр жаумағалы қанша ғасыр өтті екен? Түксиген көк көлкөсір құйып берер ме еді!

	Дүниенің азабы – шөлдің қысқаны, жалғанның рахаты – шөліңнің қанғаны екенін кім білген. Өтіп кеткен жылдары мен алдағы көреркөрмесі белгісіз күндері бір тамшы суға қарап телміргені ме?! Телмірткен тасқаяқ тағдыры ма, өзі ме? Өзі туралы ойлаудан қорықты. Өзінөзі ойландырған пенде бар ма жалғанда?

	Бетпақтағы алғашқы, әлде бүгінгі түнде өзінен өзі үрейленгені есіне түсті. Өзінен өзін алып қашпақ болып аласұрған сонда.

	Неліктен еді сол жанталас? Өзінеөзі қайта оралғысы келгендігінен бе еді? Адасып қалған әуелгі бейкүнә рухын біржола жоғалтқанына қынжылғаны ма еді?

	Бетпақта тағы да жұмбақ хал кешті, сірә, жаназа ойлар торлай бастаған шығар.

	Еңгезердей қазақ ертоқымды қолтығына басып ұзынынан сұлаған. Ол бұларға қандай үкім шығарды екен?

	Шөл қысып барады, Дараттың түбіндегі бұлақтың сылдыры естілгендей. Жоқ... судың сылдыры емес, қыр соңынан қалмай қойған құрып кеткір ызың. Сол ызыңның сары уайым сарынын бұзыпжарып әлдекім қақ сүйегін қан қақса тып қарғайды. Бозамық сәуленің тұнығынан бозғылт жаул ық бозарады.

	Қан қақсатқан зәрлі үн құмдауыт жазықта аңыраған көп әйелдің зарына ұқсады. Сол бір желсіз кеште тау бөктері күңірене көшкен.

	Бірде көлбең етіп, бірде зымзия жоғалған арсылгүрсіл елес айқындала түсті. Қарсы алдында таяқ тастам жерде екі әйел қабаттасып тұр. Мылтықтың қарауылы кеудені кеміре тінтіп, жүрекке тікендей қадалды. Құлақты тұндырған гүрсіл жаңғырығып үлгермей екеуі де құлап түсті.

	Мылтық тағы да шаңқ етті, ұзынтұра қосақтаған үш әйелдің соңғысы тізерлеп барып жер таянды.

	Солдаттар даурығып қызыл кеңірдек. Тәпелтек жирен мен қартаң жауынгер бәс тігісіп жатыр.

	– Екі жүз метрден қақ маңдайдан тигізсем, не бересің?

	– Қалағаныңды ал.

	– Онда өлген шалдан олжалаған мүйіз сапты кездікті тік.

	– Келістік.

	Ағаш қадаға таңылған әйелді тәпелтек қарауылға алғанша өзі атып салды.

	Жүгіре жөнелген ұзынтұра ырсалаңдап жетті.

	– Құралайды көзден атады екенсіз, қақ маңдайдан қадапсыз.

	– Үш жүз метрді өлше, – деді қызынып.

	Бұл жолы да мүлт кеткен жоқ, төрт жүз метрде ғана сыр алдырды, маңдайдан төмен тиген оқ жақ сүйектің талқанын шығарыпты.

	Шаңшұң дауыс естілді, екі солдат бірбірін жағадан алып сілкілесіп жүр. Жандарына таялғанда қаздиып тұра қалды.

	– Бұл не жағалас?

	Ашарығы шағына жөнелді:

	–Жолдас командир! Мынау уәдесіне тұрмай кетті. Бәстің шарты бойынша жүз метр жердегі қатынның төбесіне қойған сиырдың жапасын ұшырып түсірсем де, тіккен ақшасын бермей сандалады.

	– Рас па?

	Жақ жүні үрпиген шикіл сары дүрсе қоя берді.

	– Олай емес! Екі жүз метрден деген. Өзі солай деген.

	Ашарық булыға бұрқылдады.

	– Оттама! Мен олай дегем жоқ.

	Жасыл қамзол киген етжеңді әйел жүрелеп отыр, екі қолын екі жаққа керіп, майда қарағанға байлап тастапты, алқымынан орай тартқан жіптің бір ұшы найзасы жерге сіңіре қадалған мылтықтың құндағына бекітілген.

	– Қайта бастаңдар! – деді бірбіріне оқты көзбен қараған екеуге.

	Шикіл сары бүтін жапаны әйелдің басына асықпай қондырды.

	– Жүз метрге келістік қой?! – деді ашарық.

	– Жарайды! – деді анау. Мылтық гүрс етті.

	– Әттегенай! – деп жерге бір түкірді ашарық. Әйелдің бетін қан жауып кетті.

	Киіз үйлерге қарай келе жатып сол қол жақтағы доғал шоқыға көзі түсті. Төменнен қарағанда аласа сияқты еді, төбесіне шыққанда айнала алақанға салғандай ашылды. Оң иықтағы Оғызтау қара жерге дөңкие құлаған, жемтігін алқымына басқан арыстандай жоталанып, алыстан айбат шегеді.

	Одан әріде Айдаһарлының қатпарлы биігі ымырт үйірілмей қалғып кеткен. Жалжал еңселі жартас шалғайдан қарақошқылданып дүрдиеді. Осынау зәрлі биіктен қоңыр кеште секемденген Қабантау жуан мойнын күдірейтіп тап беруге дайын тұр. Қарсы бетте қарауылдаған Дараттың тақыр шыңы «Бірің өліп, бірің қал» деп тіксінеді.

	Жамбаскөңнің тоғанына қарайғы ойпаңда қалың жылқы жайылып жатыр, одан беріде отаротар қой бұлаққа қарай тұтаса жылжып келеді.

	Етектегі жазық әлі гүрсгүрс.

	Үштөрт солдат көделі жазықта кемерлеген биік қарағанд ы шапқылап жатыр, өлгендерді өртке орайды да.

	Төрт жағын түгел тау көмкерген даланы өлгендер қайтып көрмек жоқ. Төрт тау есендігін түгендей алмаған өлексе өлкенің ендігі көрмегі не екен?!

	Таулы алқаптың жайлы кеші ымыртқа сездірмей ұласты. Көделі жазықта жалын жалаңдады. Жалынға жансыз дене жалпжалп лақтырылды, шоршыған от жанжаққа құшаққұшақ шашылды.

	Дараттың тақыр шыңы «Бірің өліп, бірің қал!» деп түксиді. Айдаһарлыға дөң айбат шеккен Қабантаудың қабағына көлеңке қонған.

	Айдалаға аяқ басқаннан бері көкірегінде күмбірлеген сұғанақ ой селк етті.

	– Сол дұрыс! – деді суынып.

	Тыр жалаңаштардың әлемді тыр жалаңаштап бітер түрі жоқ. Тыр жалаңаштанғысы келмеген дүние тыр жалаңаштардың жағасына жармасып жатыр.

	Ымырт үйірілген атырапқа жанары тыр жалаңаштана қарады.

	Тыр жалаңаштанып үлгерген далада қалғысы келді. Көделі жазықта жалмауыз жалын жалаңдады.

	* * *

	Жалаңдаған жалынның қызуы әлі қайтпағаны ма, сорлы Бетпақ жеті түнде күйіпжанады, әлде күйіпжанған өзі ме екен, өңтүссіз өлімсіреген, өзекке тебілген өмірі өртке оранған шығар. Әлде шалғайы шалып жығып, селеуі сүріндірген қу далаға қуылып келгелі көпірши берген көп өкініштің күйіг і күйдіріп бара ма?

	Қайқайсы да оңдырар емес, енді қай қайғының қабағы ашылар дейсің.

	– Бекер! – деді өзегі өртеніп. – Бекер!

	– Иә, Қарағандыға қалың малды айдаған жасақтан бөлініп қалғаның бекер болды, – деді ай астынан көтерілген дауыс.

	Қапелімде шоршып түсті, мұнысы тағы қай зобалаңы еді?!

	– Білем, – деді енді ол. – Білем.

	– Нені? – деп сезіктенді бұл.

	Ай асты шытыршытыр шытынады.

	– Қырға табаның тигеннен қырыңа алған елдің қыруар қазынасын айтам.

	– Жожоқ! – деп безілдеді бұл.

	– Доғар! – деді өктем үн. – Доғар!

	Түксиген аспанның бөксесінде бөктерілген айға үрейлене қарады.

	Ай асты айбаттана түсті.

	– Олжаңды жырылып қалып оқшауламақ едің ғой. Үйіріле қалған үрей үркіп кетті.

	– Тоқтат! – деп тулады.

	– Солай! – деді сорына көтерілген дауыс. – Солай!

	Күйіп бара жатқан Бетпақ ақ тер, көк тер алқындырды.

	– Жалған!

	Шырқыраған даусынан өзі шошыды.

	– Солай ма? – деді ай астындағы пәле. – Ақиқат ажал көргендей шоршытты ма?! Сен осы күнге дейін әзірейіл жалғыз деп келдің ғой. Жоқ. Әзірейіл жалғыз емес, егізі бар оның. Зауал деген сыңары бар.

	Шөлден, әлде мына жан алқымнан алған тажалдан, тілі таңдайына жабысты.

	– Жалған! – деп тұншықты.

	Ай астындығы дауыс алыстап бара жатты.

	– Әзірейіл жалғыз емес, – деген үн тұңғиықта талмаурады. Сазарған Бетпақ түк сезбегендей саз беттенді, албасты басқан ай көк сіңір көктің қанжығасында салақтағанына мәз. Жержаһанды жетім қозыдай маңыратқан ғайып түн жамылып тентіреген немені түпсіз түнекке тураптурап лақтырып тастар ма еді.

	Тыр жалаңаш ғарышты тыр жалаңаш кезген сол сайқалдан жұлдыз біткен тымтырақай үрікті.

	Ыңырсып сүйкенген ұзынтұраны иығымен қағып жіберді.

	– Өлімнен бұрын есінен айырылса екен!

	Ешқашан сенбеген, қазір де сенерсенбесі белгісіз тәңірден жалбарына тіледі.

	Еңгезердей күрккүрк жөтелді, тымсырайған көктің бөксесінде бүйрек беттенген айды иығына қондырып алған.

	* * *

	Күрең осқырына берген соң мылтық атқан, құла дүзде торуылдаған бөрі таң алдында талмауратып тап бермесіне кім кепіл? Ұрымтал тұстан нартәуекел ұмтылса, ат сауырын сойып өткеніне риза, қапқан жерін қаусырып, жүйткіген күйі қылққылқ жұтар еді, жырынды қорқау жығып та жейд і, жұлып та жейді.

	Қолындағы қосауыздың құндағын сағынышпен сипады, әкесі Жұмағұлдың мүлкі, Ақмолада татар көпестен екі аттың құнына алған. Соңғы күніне дейін атқа өзі мініп, өзі түскен қария қолынан тастамай өтті.

	Ысқақтың ауылынан суық хабар жетіп, ел жөңкіле көшкенде, Арыстан өткен жылы Қарағандыдан әкеліп берген бердеңкемен бірге ала кеткен. Жаз жайлауда шұрқырасқан жағалай жұрттан, ақаршақар араласқан ағайыннан, отаротар қой мен үйірүйір жылқыдан – бәрінен қалған жалғыз көз осы жарты құлаш көк темір ме?!

	Әлде бедірейген Бетпақтың, әлде оңалудан кеткен өзінің ойраны шықты. Төңірек көгістеніп барады, ай астында себезденген сәуле күлгін тартты. Көгістенген көктен күлімсі тозаң төгілді, сайқымазақ сайтан күйіп кеткен көп мұңлықтың күлінен көсегесі көгермеген Бетпаққа көк кебін кигізбек пе?!

	Телмірген түнді таң тақымдаған шығар. Таң таялса, шілің гір шілдеде ай аулаққа аунап түсер еді. Бетпақтың айы жұқалтаң бұлт бүркеніп көк ала.

	Тымтырыс көктен құс жолы тозаңытады, жарым ес жалғаннан жаңылғандардың күлге айналған рухы ма екен?!

	Жарымжан жалғаннан жырылып қалар күн қайда? Далбаса ғұмырдың жансыз жанарынан тамып түссе не арман?!

	Тоңазыған құс жолына бір шөкім тозаң болып қосылғысы келді. Өлімнен үрейлі өмірде жалғаннан озғандардың жаны күйзелген жалғыз жоқшысы болғанша, жаһаннамда жалын оранғаны артық.

	Дараттың тақыр тасында да осыған бекінген, бекініп тұрып, күлге айналған рухтардан, рухқа ұсаған өзінен аз ғана күнге мұрсат сұраған. Аз ғана күнге.

	Бұлттан шыққан айдан жанары тайып түсті, бозарған Бетпақ қосыла күрсінді. Көңілі – ескі жұрт, елсізде еңірейді. Бетпақ қатынның жатырындай тарылған дүние бұл үшін енді, сірә, кеңімес.

	– Сұмдықай! – деді түңіліп.

	Осы көксоққан күндердің де беймаза уанышы болады екен ғой. Дараттың тақыр тасынан қалың малды қопара айдаған жасаққа қарап тұрып:

	– Қырыңа алған қырсық құдай, мұныңа да шүкіршілік, – деген.

	Ақ жал мінген айуан кеткен көптен жырылып қалды.

	Содан соң жымын басып түн келді, мұның зарыға күткен түні болатын. Тарғыл тастан табаны жер иіскемей түсті. Жер иіскесе жер қабатын еді. Әудем жерде бозаңытқан боз үйге жұлынын созып жетті.

	Сарт еткен есік керегеге тарс етті, атып тұрған сақалды көкдолы соққыдан талып түсті, іргедегі қаруға қарғыған кеспелтекті омыртқадан опырды, сереңдеген ұзын сес көрс етпей семді.

	Содан соң тақыр тастан таң сығалаған, таудан түскен алаудың тар қойнауда аялдай тұрғаны болмаса, бұл көрген көп таңдардан айырмашылығы жоқ еді.

	Көлеңке көшкін дәмтұзы таусылған түнді айдалаға ала қашты. Алыстан алаңдаған Оғызтаудың биігі жарық, етегі түнек.

	Қараша үйдің шаңырағына қонған қара қарға қатарқатар қазыққа керілген үшеуге қарап қарқ етті.

	Жалаңаш тауға қызара бөртіп асылған мына күн де құрбандық шалып көтерілмек пе?!

	Көлеңке көшкен дала көлеңкеге ере көшті, қызыл көз күннің құлқынын сезді ме екен?!

	Керілген үшеу қыбырсыз, қарайған қарға қанатын қақты, қалықтап жүріп қарқ етіп қайтып, шет жақтағы сақалды ның кеудесіне қонды.

	Талай күн талақ еткен ұйқы талмаурата берген соң бұлаққа құлқын сәріде келгенді. Тастай су таңмен таластырды. Сүйектен өтіп дірдек қақтырып, іле қызқыз қайнатқан.

	Жан түршіктірген дауыс шалғынды шулатты, малта тастарға табаны тайып, жағаға сүрінежығыла ұмтылды.

	Қазыққа керілген үшеудің үстінде жалғыз қарға қанатын сабалады, шет жақтағы сақалды жылан шаққандай шарылдайды, жанарын қан жауып кетіпті.

	* * *

	Дараттың биігінен тас домалады, әлдене дөңкиген доғал тастың тасасынан қараң етіп жоғалды. Бұлаққа суға құламақ болып, төмендегі бұларды көрген соң үркіп кеткен арқар шығар.

	Ұзынтұра қия тас қиып түсетіндей санап басады, таудың алқымындағы қалың аршаға сүт пісірімде зорға жетіп:

	– Осы жерде, – деп отыра кетті.

	Көк қабыршықтанған жуан діңгек иретіліп барып сары ала тасқа тірелген, тамыр алған тұсы көпсіген тәрізді.

	– Қаз!

	Сүйретілген сүмелек қиыршық тас аралас топырақты итше тырналады, семсер бойы көмілген сандықшаны аршып алғанша сілесі қатты.

	Табақтай жамбы күн көзінде жарқырайды, астынан араласа шыққан алтынкүміс құйыла кеткен сәулені арбап алды. Мына бір гауһар жүзік талай жанарда жайқалған шығар. Ана ай келбетті сырға қай сорлының сағағында сылаң қақты екен?

	Жез мойын кездіктің ұшына ілініп қалған шолпы сыңғырлап тұрып алды, жаз жайлауда жайлы түнде үй сыртында сылдырсылдыр сырғыса, шаңырақта жұлдыз жадыраушы еді. Шолпы сиқырламаған түн түн еместі.

	Жіптей есілген алтын бауға төрт жүзікті көгендеген алтын білезік жанарын жасауратты. Шорағұл марқұмның үйіндегі үлкен жеңгесі көз алдына келді.

	– Алты үйірге бергісіз алтын салып келген қыз едім, – деп жеңін түріп көсілетін марқұм.

	Алтын жапқан арқар мүйіз шақша Ақмырзаның қолынан түспейтін.

	– Алтын үгіп, алшысынан атсам, алты алаш аузын ашар едіау! – деп алақанның қырына айызы қанып қағатын.

	Ана болат сапыны соңғы рет інісі Ақбидің белінен көрген.

	Жанарына толған жас төгіле жөнелді, шоқтай қарыған жүрегін күйіп кеткір көкірегі көріктей қоздырды. Тау үстінде табандап тұрып алған күнге жарқжұрқ шағылысқан сұсты қару тарғыл таста жалаң қақты.

	Ұзынтұра қалың аршаға ұзынынан түсті, тікенді қылқанды тырмалап зарлайды.

	– Тұр!

	Шауып тастар деп жанынан безген шығар, жанары шарасынан шығып дірдек қақты.

	– Жауыз!

	Шықшыттан шыңғырта тиген жұдырық сандық тастың түбіне шиырып түсірді. Ышқырынан әлдене суырыла сусыды.

	– Анау не?

	Еңбектеп әкелген алақандай алтын алқаның бауына қан қатып қалған.

	Содан бері де екі күн өтті.

	* * *

	– Өмірден күдер үзген жанға күн санап не керек?!

	Иә, енді бұған уақыт өлшем емес, ай, жыл, заман жайлы ойлаудың түк те қажеті жоқ. Айлар, жылдар бұдан, бұл олардан қалған.

	Көз алдындағы қияпат дала да бұл талай көрген баяғы шөл дала емес, жаһанда қаңғырған бұлыңғыр бірдеме. Аспанның астында қылиланған ай албасты басқан ғаламның алжыған шағында аясынан адасқан жиһанкез жанары ғана. Жұлдыз атаулы да солай. Тегінде жұлдыз дегенің бұ дүниеден үркіп көшкен, бұл жалғаннан үрейі ұшқан шошымал рухтардың шырқыраған шыбын жанынан басқа не дейсің.

	Солай ғой. Айсыз түнде Әлмағамбет жұлдыз санаушы еді ғой.

	Жұлдыз біткенді өлгендер жаққан шырақ дейтін. Өзі жағатын шыраққа оңтайлы орын іздейтін. Алжыған әлемнің алжымаған абызы Әлмағамбет емес пе екен?!

	Түнерген көк қабағын қақты, жұлдыз атаулы жаныпсөнді, адасқан жанар сықсия қалған.

	Ғайыптан осқырынып оралған ой арбап алар ма екен? Әлде өзінің сандалған әлемі, әлде санасыз ғалам күңгіркүңгір.

	– Күнсіздерге күн болған албасты жасасын!

	– Ардақтасақ, албастыны ардақтайық!

	Сенгісі келмей тұрып сенгісі келді. Күлімсі көкке күл болып ұшқан рухтар сендірем деп шулады.

	– Әлемді албасты баспаса, күлге айналар ма едік?!

	– Рас шығар, – деді бұл.

	– Рас болмаса, неге жалғызсың? – деп шулады рух. – Бетпақта

	Неге сенделесің? Қоңыр қаздай мамырлаған ауыл қайда?

	Ақшамдай жамыраған ел қайда?

	Есалаң әлем қаңғыркүңгір.

	– Жер жүзінің албастылары, бірігіңдер!

	Селк етіп басын көтерді, әлгінде аясынан адасқан ай түнерген көктің бөксесінен сығырая сығалайды.

	Түксиген көк түсін берер емес, мұндай да ұзақ түн болады екенау! Сирек жұлдыздың езуінен күлкі ұрлаған бозғылт сәуле ай астында аярланып, атар таңды адастырған шығар.

	Сайқал Бетпақ кімдерді табан жолынан жаңылдырмаған?!

	Арқандаулы күрең әредік құлағын қайшылайды, жалғыз бөрі жалғыз аттан әлі дәмелі ме? Мына жансебіл жалғанда мұны дүздің тағысынан басқаның бәрі торуылдап бітпеп пе еді, тасқаяқ тағдырдың сонда да айызы қанбағаны ма, әлде Бетпақта арбасқан қорқау сол тас емен тағдырдың өзі ме?

	Жастанып жатқан тоқымнан тер иісі шықты, аттың ащы тері.

	Күреңнің алқымы, мұның тақымы кеппегелі қашан, сілікпе болып, ет сіңірге, сіңір сіріге айналып, көн терідей сірескелі дүние арам безденіп адыра қалған. Адыра қалған дүниенің ақ көзденіп қараған жанарға асыла кетіп аңыраудан басқаға шамасы жоқ, жонында өлім өлермен жортқан жалған безіп жүріп боздайды.

	Кеспелтек манадан бері қадалып отыр.

	Қадалған көзге қарасан оқты қаға салса ма екен?!

	Түйілген жұдырық жалана жазылып, мылтықтың құндағына шап етті.

	Бетпақ безілдеп қоя берді.

	– Зарла! Запырандат! – деп тістенді бұл.

	Жалғыз бөрі зар иледі, түнгі дала түңіле ұлыды. Ұлыған дүз күйзеле күңіреніп алып, диуана зікірге салды.

	Ал қашты! Ал қашты!

	Алақ-жұлақ жан қашты!

	Ала қашқан – Албасты!

	Әлмағамбет сорлының даусы.

	Жапанда жалғыз сандалғанда көз көріп, құлақ естігеннің бәрі тұстұстан андыздайды екен, онсыз да тозтоз болған әлеміңді есеңгіретуте асығатын шығар, әңгүдік неменің сандырағы андасанда осылай сабылып жетеді. Сабылған сайын іркіттей іріген күндердің ащы айғайына айналып, алқымыңда алқынады.

	Киесі кетіп ел талақ,

	Иесі кетіп жер талақ,

	Шерменде болып шер талақ,

	Аруағы көшіп ер талақ,

	Даласы дімкәс қылтамақ,

	Олай қақ! Бұлай қақ!

	Ана күні бұлақта тұра қашып, тақыр тасқа шығып алып осылай саңқылдап еді. Оны бұлай сансыратқан қай құдірет, қай құдай? Түбінде бір тамұққа айналмақ жалғанның қасіреті алыстан арбап, арбаған сұмдығы ақылынан адастырған әулие болар ма?! Тегін бе сайсүйектен өткен пері үн?!

	Ала табан, ақ табан,

	Аптап қайғы қақтаған,

	Өлімді өлім таптаған,

	Кіл өлексе қаптаған,

	Көрде тыныш жатпаған,

	Қанжығаға қан қатқан,

	Аласұрған, ант атқан!

	Түршіктірген, сескендірген, күйреткен...

	Сырын бермейтін сазбет Бетпақ қана, дүлей дала дүрлікпейді де, түңілмейді де.

	– Сазар! Жендеттен! – деді бұл да қасарысып. – Сенің әлекедей жаланғаның керек маған!

	Арқандаулы күрең дүрдүр сілкінді.

	Әлмағамбеттің гөйгөйі үркіп кетті.

	Алжасқан ай түнгі аспанның бөксесінен сусып барады.

	Шолпаннан хабар салар сәт те жеткені ме?!

	Шолпан шолпы тағар кез бе бұл?!

	Орнынан алабұртып көтерілді. Қозғалуы керек. Күреңді ерттеп, сүреңі қашқан үшеуді тік тұрғызды.

	Әлі біраз жер шиырлайды, қазір батысқа қарай сүт пісірім жүріп, содан соң шығысқа қайқаяды. Таң атқанша бағытын солай әлсінәлі өзгертіп отырып, Арқадан үш көш жердегі Жалпақ сорға жетуі керек.

	* * *

	Межелі жерге жеткенде күн ысыды, ығыжығы сағым Бетпақты теңіздей сапырып жатыр, жанынан безген, бейберекет жөңкілген делқұлы дүниеде Батыс та, Шығыс та, оң мен сол да жоқ, көз алдыңда адасады, көзіне көрінгеннің бә рін адастыруға асығады.

	Әр жерде қарайған шоқшоқ көкпек қазір бар да, қазір жоқ, кірпігіңді қағып үлгергенше сандалған сағым аласкүлес ала қашады. Ала қашып, айдалада тақымдайды, сенделген даланың терлігі кеппейді, төзімі терде шіриді, тентіренткен жалғаннан тебініп жүріп жериді.

	– Сандалған сағым – сағы сынған жын, – деуші еді әкесі.

	Сағы сынған дүлей сағы күнде сынатындарды сандалтуға көшкен де.

	Жалпақ сордың үсті де июқию, сапырылысып жатқан сор татыған тозаң ба, соры қайнап малтыққан, елсізде еңіреген елес пе, елеске айналған есеңгіреген аруақ па, есіңнен адастырады.

	Оңтүстіктен есалаңданып ескен жел ессіз елестің емінген емізік лебі шығар.

	Көдесі жұқарып, селеуі сұйылған Бетпақ Жалпақ сорда теңбіл таз, әр жерінде жатаған көкпек әупіріммен көгереді, у жалатқан тұзға да тіршілік тамыр жайғаны ма?!

	Бетпақтан бетер безерген сорда көкпек деген өмір көктейді десе, кім сенер? Сағымнан басқа сыңары жоқ тақырда телегей теңіз арнасымен алысқан десе, кім иланар?!

	Баяғыда Бетпақтың бағы жанған деседі, жұмақтан көркін асырып, айызы қанған деседі, жердүние даңқына айтпай нанған деседі, көктен түскен періште қайтпай қалған деседі, алтын мүйіз жез киік желіп жүрген деседі, күн астынан хор қызы келіп жүрген деседі, Хауа Ананы өзімен ерте келген деседі, ақ айдында анамыз еркелеген деседі, сол айдыннан махаббат жаратылған деседі, тіршілік бап жаһанға таратылған деседі.

	Шешесі марқұмның елтіп айтатын ертегісі есіне қайдан түсті екен, Бетпақта бұ дүниеден баз кешпесін деп жапанда жанынан табылып, желепжебегені ме? Жаһаннам дала баяғыдан елестер мен рухтардың мекені ғой.

	Алыстағы апайтөс Арқа мен шалғайдағы Шуға тең орта осы, Бетпақтың талмау кіндігі, сол кіндікте адасқанның алды да соқпақ, арты да соқпақ, күн сағаласа – ажалы, ай сағаласа – азабы.

	Жалпақ сордан жанын жалдап өткенге шыбын жаны ғұмыр бойы олжа.

	Күрең ауыздығын күтіркүтір шайнап пысқырынды, жер шетіне шығандамаса да, жер ортасына жеткенін түйсінді ме жануар? Дәл қазір ол үшін де, өзі үшін де, сүметілген мына үшеуі үшін де Бетпақтың қалың соры – жаһаннамның өкпе тұсы, өксігі басылмайтын өкпек тұсы, өзегі талған өлексе тұсы.

	Жаһаннамның не екенін Бетпақта болып көрмегендер қайдан білсін. Жаһаннам жайлы айтқың келсе, Бетпақ жайлы жырла, тек қырсықтан басқаның бәріне жағы қарысып қалған кесір жырлай бастағаннан жыландай жиырылады ғой.

	Сортаңның ернеуі жылан қабыршықтанып, жақындаған сайын сұстанды, күрең құлағын жымитып осқырынды.

	Сағы сынған жын сағымды сапырып, жел көтеріліп еді, сирек қурайдың сабағында ызыңдады, сар далада сая тапп ай сарнағанда, қай құдайына шағынады екен? Шағынғанның бәріне шырай берсе, құдайдан қадір қала ма, зарлаған сайын зар илетер.

	Сорға таяу селдіреген ұшқат Бетпақтың күйіп бара жатқан күнінде ду етіп тұтанғалы тұр. Көні кепкен жаһан төс інде тебіндегеннің бәрін отқа орап лаулай жөнелсе, тамұқ дала о дүниенің тозағын адыра қалдырар.

	Құлағын қайшылай берген күреңнің тізгінін тартты, аттан түсіп, үш малғұнның қолын шешті, түбінде суы сылдыраған торсықты лақтырып тастап ерге қайта қонды.

	Әлемтапырығы шыққан үшеу өңі қашып ошарылды. Жалпақ сорда жайдақ ескен жел желіге бастады, сұрланған тақырда тұзды тозаң көтерілді.

	– Бітті!

	Көзін ала беріп торсыққа қарай бір табандап жылжыған үшеу тына қалды.

	– Бітті осымен! Бетпақта сағым жалдатқан, сабырын сарыққан сапар мен үшін сарқылды! Сендер үшін қашан сарқыларын сұрай алсаңдар, Бетпақтан сұраңдар!

	Сумаңсумаң сусыған тұз тозаңды қағына кеткен құйын құтыртты, бозала боран бозара қалған даланың қиянына бошалады. Күреңнің жалына бозқырау бозаңытып қонды, боздай жөнелген өңтүссіз өңір бұғынып жатып «Бозқасқа!» деді.

	– Мен сендерден енді азатпын! Сендер менен азат бола алсаңдар!

	Жалпақ сорда боз борандатқан аптап жел даусын айдалаға ала қашты.

	– Бола алсаңдар... бола алсаңдар! – Құйыннан соң құйын ойнады, сағы сынған жынның сағы сынғанына жыны келгені де, ойрантопыр сағым ойбай салып жатыр, тұз татыған дала тұз жалап сарнайды.

	Арқадан шыққалы соңында жүрген бөрі әлі күнге бөлініп қалмаған ба?!

	Ұйқытұйқы үшеуді ұйлықтыра таянды.

	– Азат бола алсаңдар! Қынадай қырылған елдің киесінен, қан сасыған даланың иесінен, тау теңселген тақсіретт ен, жанды жеген қасіреттен азат қала алсаңдар!

	Жалпақ сорда ақ жалын жалаң қақты, тұз жайлаған әлемнің ақ жамылған аруақ алауы андыздап келеді, Бетпақты бірде елдің, бірде малдың қамымен талай кезгенде, сан рет алдынан шыққан сордың дәл бұлай бұзылғанын көргені осы. Аласкүлес алқынған жел Шудан шулап жетті ме, Арқадан аттандап ат қойды ма, қай жақтан тепсінсе де, бүгін сабасына түсер түрі жоқ. Тіксініп келіп тінткілеп, тентіреп келіп тепкілеп, өзінөзі булыға буындырады.

	Сағы сынған жын ойрантопыр сағымын айранасыр ала қашты. Кірпігін қақса, жанарында тұз тұнады, әлде содан, әлде өз әлемін жайлап алған өз сортаңынан, жас парлап қоя берді.

	Бүлінген Бетпақ енді қайтып бүтінделмейтін шығар. Талқан болған дала тағдырын талқандап жатқан шығар. Жалғандығына күйінген Жалған жапанның жағасына жарм асқан шығар. Жарық дүние жарылқай берер деп алданған бұл жаңылдырған жаратқанды жазғырмақ па?!

	Жел өтінде теңселген үшеуге боз борандата шүйлікті.

	– Азат қала алсаңдар!

	Ақ жамылған аруақ алауға араласа айғайға басты. – Азат бола алсаңдар!

	* * *

	Саңғырудың шаты айырылған шатқалын кезген қырсық жел тар қуыста ысқырынды, шамданған шыңнан қартаң қыран шаңқылдап ұшып, шақырайған көкке шаншудай қадалды. Құламаны қырнап қиялаған қарағай мүйіз қара жон арқар қапталдағы қиын тасқа қияпаттана қарғыды. Тауда таяуда пайда болған қартаң қыран қашан ұшса да қағынып ұшатын, қырына алғаны қыбын қандырмаса, тасқа түсуден тайынбайтын қантүбіт қайқаң етіп қайырылғанша қарасын батырды. Терең қойнауға еңкейген атан бойлы тарғыл тас қанатқұйрығы суылдаған құсқа «Қырып ал»! деп қырсықты. Балақбауы салбыраған қыран кеше кешке жалпақ жонына саңғырып кеткен.

	Сиыр сауырланған құмдақ беткейден теректі қойнауға қарай төгілген бұлақтың сыңғыры күнітүн бір тынбайды.

	– Тау тау болғалы, есенсау болғалы сарқылмаған бұл сыбдыр не сыбыр? – деп дал болды.

	Биіктен екпін алған ағынның арнасын қасып қыдырған қиыршық бірбіріне шықшық тиіп ішегі қатты. Дөңкиген тарғыл қабағын шытты, төбесінде зорайған шыңнан тас құлады.

	Шың шың болғалы, шың екені шын болғалы осылай, маңайдағы биік біткеннің заңғары қанша аспандаса да, көкпен терезе теңестіре алмағанына күйіне ме, әредік дүрдүр сілкінеді.

	Бірбірін қуалай құлдилаған көп тас тасыртұсыр дүрлігіп, қылтанақсыз тақыр шатқалды шаңшұң шулатты. Атан бойлы тарғыл жапатармағай жаңғырыққан шыңқұзға құлағын түріп күрсінді.

	– Жарық дүниеде, жалғыз да болса, жаңғырығып алғанға не жетсін!

	Жаңғырыға алатындарды жаратқанның жарылқай бермейтінін білмеген соң солай демегенде не десін?! Жал ғанды жаңғырықтырып жатқандардың жаңғырығып жүріп жарапазандатып бітетінін сезбеген соң да осылай жаңылады да.

	Қыран жалжал көк тас төс айылдай тартылған шыңнан құламаны қиялаған құлжаны көріп көтерілгенді, шырқау биіктен құйылып келіп, сауырдан салып өтсе, шұңғыма шатқалға құлдилай жөнелер еді. Түйілген талайды көрген тарлан ба, қиынға қаймықпай қарғыды, тіктеп тиген қарағай мүйіз қатпар тасты қақ бөліп ұшқын атты.

	Құлжа «Құтылдым!» деп сілкінді.

	Қыран «Таудан тағы табыларсың!» деп ширықты.

	Тарғыл тастың түбінде талайдан тапжылмай отырған жалғыз қарсы алдындағы бір түп таушымылдықтың сабағын орай қысып ысылдаған сұр жыланға қарап суынды.

	– Кәпір қандай сұсты еді?!

	Бүркіт қонған биігінің кіндік тұсында түйілген тарғыл тастан қарауылдағанына бүгін екінші күн. Көз ұшындағы Айдаһарлыдан не күтетінін өзі де анық білмейді, бағанадан көз алмай қадалып отыр. Шалғайдағы тау, жанарын тайдырмай ұзақ қарағандықтан ба, бірде мұнарланып аласарады, бірде қалбаңқұлбаң қозғалақтап қалқи жөнеледі, кейде алыстап айдалаға қаңғып кетеді.

	Сұр жылан ысылдауын қояр емес, тау шымылдықты жиырыла қысса, сабағы сыртсырт сынады.

	Құдайау, мына жын жайлаған дүниеде бұған бәрі неге өш?

	Неге жайына қалдырмайды? Қытығына неге тие береді?

	Жанында жатқан бірдеңені қолына алды. Атан бойлы тарғыл тас күн күн болғалы, күннен соң түн болғалы алғаш рет жаңғырықты. Сұр жылан ортасынан қақ бөлінді.

	Мылтыққа сүйеніп орнынан тұрды, жан кетпеген жарты денені сүйретіп, тілін жалаңдатқан пәлені жез тағалы өкше жаншып өтті, қалың теректе қалған күреңге жеткенше сан ойланып, сан толғанды. Бетпақтан оралғанда орнын сипап қалған, Саңғыруды кешелі бері сан арылтып таба алмаған балашағаны енді қайдан іздемек? Қапыдан қатер төнбесе, олар бұл арадан қозғалмауы керек еді ғой. Дараттың бұлағындағы қырғыннан соң тағы қандай зобалаң күтіп еді мұны?

	Атқа қонған соң ұрымтал тұстан әредік қарауылдап Аюшатты арылтты, одан Жамбаскөңнің тоғанын сүзіп шығып, Атасудың қалың талын Айдаһарлыға дейін өрлеп барды да кері қайтты.

	Тіршілік атаулыдан көзіне түскені қоғалы қарасуды бауырына дейін жалдап үйездеп тұрған үш саяқ, таяла бергенде үрке жөнелді, талдан сатырсұтыр суырылып шығып, көделі жазықта жын қуғандай жосылды. Таулы өңірден ел қарасы өшкелі тағыланып үлгергені ме?!

	Сол жерде ат шалдырып, Дараттың бұлағына бет түзеді, Әлі мен бозбаланы одан жолықтыра алатындығына күмәнді болса да соға кеткісі келді.

	Бұлақтан бергі қалың қарағанға іліккенде, өзі ана үш малғұнды байлап әкеткенде тігулі қалған киіз үйлерді көре алмай аңтарылды, Дараттың етегі жымжылас. Сар желген күреңді еспе аяңға салып, мылтығын ыңғайлады.

	Ауадан жайсыз иіс білінеді, бұлаққа жақындаған сайын қолқаны қауып, жүректі айнытты. Биік шалғынның шет жағында әлдене бозара дөңкиеді, соған тұстұстан үймелеген топ құзғыннан үріккен күрең бұлт етіп бұлтарды. Қапелімде ерден түсіп қала жаздап, бойын зорға тіктеді, таялмай қойғ ан аттың ыңғайымен сонадайдан айналып өтті.

	Мынау бозбаланың бозы болмасын деген суық ой сусып үлгерді. Күреңнен қарғып түсіп, жүгіре жақындады. Құдайау, соның өзі ғой! Мойнын алқымына ала құлаған аттың еті бүлініп үлгеріпті, соған қарағанда кемі екі күн бұрын мерт болған.

	Айнала қарап жүріп, оқтың қақ маңдайдан тигенін көрді. Шауып бара жатып құлаған шығар, тартпасы үзілген ер сауырына қарай сыдырылған. Жүректі айнытқан қоңырсық иістен, әлде көкірегін шоқтай күйдіріп ала жөнелген күдіктен, шалғынды жалдап бара жатып қолқасы суырыла лоқсыды.

	Дараттың тақыр биігінен тас домалаған шығар, мүмкін өрекпіген жүрегі тарс жарылды ма, тізерлей бере тіксіне қайта тұрды.

	Жасаураған жанар жотадан әлдененің жонын шалып қалғандай болды. Қолынан түсіп кеткен мылтығын шап беріп шаншылды, жұпжұмыр жонында селдір сағым желдіртіп жымын білдірмеді.

	Ескі жұрт әлемтапырық. Бұлаққа таяу тігілген ақбоз үйдің орнында тысы тілгіленген құстөсек пен жастық бұрқырап жатыр, төңкеріліп қалған сандықтың үстіне қонған қара қарға жақын келгенше ұшқан жоқ, осы жерде қазыққа керілген үшеудің бірін жанұшыртып, жанарын шоқитын пәлеге ұқсайды, жайбарақат көтеріліп барып қарқ етті.

	Құмдауыт жақтағы киіз үйлер түгел өртелген, от қоймас бұрын ішіндегі дүниелерді сыртқы шығарып астанкестен ақтарған ба, сынған ыдысаяқтан, жанжаққа лақтырылған көрпежастық пен киімкешектен аяқ алып жүргісіз.

	Әлмағамбеттің қараша үйінің орынында да күл бұрқырайды, етегі күйген күпі жер сүзе құлаған адам сияқтанып шошытты.

	Әпендінің осы күпіні кейде шыжыған ыстықта киіп жүретіні есіне түсті.

	– Мұның не, батыр? – дегендерге жақтырмай шүйлігетін.

	– Жалғанға жалапжұқтап қарайтын жанарлардан сүйег ім сырқырайды.

	Бейшара қазір қайда екен?

	Ауылдың орта тұсына төрт жерге қазан көтерілген, соған қарағанда, иесіз ауылды талқандағандардың кемі жиырма шақты адам екенін шамалауға болатындай.

	Қарашаның қара суығындай жайсыз ой үйіріп өтті. Сонау күні қалың жылқыны айдап аттанған жасақтың қайта оралғаны ма?

	Соңынан ерген күрең тау етегіндегі ойпаңға өскен қалың қарақатқа қарап осқырынды. Таудан тағы да тас домалады, шақ еткен дыбыс анық естіліп қалт тұра қалды. Бұл не болуы мүмкін?

	Күдікті күдік қуалады. Әлгінде жұмыр жонда бұлаңдаған селдір сағым емес, мұны сыртынан торуылдап жүрген біреу болмасын?! Бұлақтың басында болғандар маңайды аралап шығуға аттанып, соңында қарауыл қалдырып кетуі кәдік қой. Тоналып, таланған жалғыз бұлар деймісің, әр жерде өзі секілді қолға түспей кеткендерді аңдып келсе, әр таста бір көз, ұстауы әбден мүмкін.

	Күреңнің шылбырын белдігіне күрмеді, мылтықтың оғын түгендеп, айналаны тымтырыс шолды, маңайда бөгде дыбыс жоқ, бұлақтың сылдыры ғана жұтылып естіледі. Дараттың биігі тақыр жотаның үстінен тіксіне қарап, тілсіз түйіліп тұр, қарағанды жазық күлгін сағымнан басы айналып меңіреу.

	Көрқыстау жақ шоқыдан әлде кезқұйрық, әлде қарақұс сорғалап келіп қалың қарақаттың түбіне қонып еді, бір топ қарға қарқылдап көтерілді.

	Сол тұстан жеткен болымсыз леп күлімсі иісті ала келді, айнала тегіс іріпшіріп кеткен бе, жағалай мүңкіп қоя берген тәрізденіп жүрегі аузына тығылды, екі күннен бері табанынан таусылып іздеген балашаға маңайда тарыдай шашылып жатқандай түршікті. Мазасыздана шегіншектеген күреңнің шылбырын жұлқа тартып ойпаңға асықты.

	Қалың қарақатқа барып тірелетін шалғын үш жерінен ұзына бойына жапырылған, екі адам әлденені сүйретіп апарып кері қайтқан сияқты, шеткі қос із ортаңғысына қарағанда терең. Белуардан келген бидайық пен қоңырөлеңге шалынып жүрісі өнбей қойды, қарсы алдында көлденеңдеген қарақатқа жеткенше ақ тер, көк тер болды, қол созымдай жер қалғанда селк етіп тоқтады, шөп арасынан адамның аяғын көзі шалды, етіктен жоғары жағы жалаңаштанған, қарғақұзғын киімін дардар айырып, тізеден ары сыдыра жеген етсіз сүйек жанарына тікендей қадалды.

	Ат әрі қарай жүрмей, табандап тұрып алды, айдалада итқұсқа жем болған сорлының кеуде тұсын қалқалаған шөпті мылтықтың ұшымен қайра беріп кері ыршып түсті. Көріп үлгергені – етсіз бас сүйек пен арсаарса алқымдағы қайыс баулы тұмар.

	– Байғұсай! – Еңсесі езіліп отыра кетті. – Қыршынынан қиылған боздақай!

	Қайыс баулы тұмарды Ысқақтың ауылынан келген бозбала тағатын.

	Үрей, күдік жарыса жамырады, күреңге күңіреніп ұмтылды, бұлақтың айналасын, қарағанды жазықты, таудың тікенді алқымын, Алабастың асуы жақтағы шоқының төңірегін ат сауыры сабынданғанша арылтты, бәрі жымжылас, бәрі шілденің аптабында шыжғырылып, жанарды қақтайды.

	Қайтып оралып, бозбаланың сүйегін қалың қарақаттың түбіне жерледі.

	– Қош, құлыным! – Күреңнің жалын құша еңіреді. – Бақұл бол, балапаным!

	Бұлақтың басынан боздап аттанды, ер үстінде еңіреп теңселді, Көрқыстаудың желкесінен қиып алып, Дараттың ту сыртынан шыққанша егілді.

	Тақыр тау аспанның асты ақырзамандатып аңыраса да, айылын жинар түрі жоқ, саяқ жота, бедеу жон қызғылт түстеніп, күн көзінде қызара бөртіп сұлқ түскен, беткейде дөңкиген доғал тас қатпарқатпар биіктің арам безіндей бұлтияды. Дарат Дарат болғалы, атағы алысқа тарап болғалы етінен ет кессе, қыңқ деді ме екен?!

	Атты үй орнындай қуысқа үркіп өскен шоқ терекке байлап, тауға жаяу көтерілді, көз жетер жердегі жүгірген аң, ұшқан құс жанарыңда жүзетін биіктен маңайды қарауылдап көрм ек. Иесіз ауылды қаусатып кеткендер қайтып оралса, аңдысп аққа бекінген.

	Қағынан жеріп, қан қақсата берген бұлаққа суына қарады.

	Тақыр тас күйіп тұр, жеңіл белдемшені екі бүктеп астына төседі. Жанторсықтың тығынын ағытып, аузына апара бергенде, ту сыртынан тықыр шықты, бұрылып үлгергенше әлде мылтық, әлде семсер, қыр арқасына қадала кетті.

	– Сайтан!

	Әлдемді қол желкесінен бүре сілкіді. Қарлыққан, өңешті жыртқан дауыс қаһарлы.

	– Қозғалма!

	Қыбыр етсе қырқып түсердей түршіктірген қару жотасын жансыздандыра қыдырып алқымына таялып келеді. Жалаңаш етінде сұр жылан сумаң қаққандай қалтырады.

	Жарық дүние қас қағымда жалп етіп сөнгені ме? Жантәсілімде шыр айнала бұлқынды, қарулы қол жағасын дар айырып әкетті, тақыр таста сүрініп тұрды.

	Әлде сапы, әлде семсер, жанарының алдына жарқылдады.

	– Қан қаптырамын!

	Албажұлма біреу бұрқсарқ төніп келеді. Бұғына жалтарып тобықтан теуіп өтті. Сол екпінмен мылтыққа қарай ұмтылып, қолы іліге бере жалт бұрылғанда, өзіне қарай шыңғыра атылған Әлмағамбетті көрді. – Тоқта!

	Ол бұрынғыдан бетер құтырды.

	– Албасты!

	Тақыр жонды есінен адаса жаңғырықтырды.

	– Тоқта, нақұрыс!

	Диуана дүлей жыртқыштанып алған, аузынан көбігі шашырап күркірейді.

	– Қараңды батырамын!

	Семсерді сайтандана сермеді. Бұл жолы да сытылып үлгерді.

	Айызы қанбай аласұрған меңіреу қатпар тасты жарқжұрқ осқылап, көгістене қылғынды.

	– Турап тастаймын!

	Ту сыртына тулап шығып, түлен түртіп таялды.

	– Жетер!

	Өршеленген сорлыны талмау тұстан сілейтті.

	* * *

	Аюшаттың түбіндегі соқыр бұлақ сарқылайын деген шығар, салынды сасиды, қос қапталдан көмкерген көк жасыл қоға тартылатартыла тоқымдай жерде тұнған саязға тұнжырап төнген, бөдене батпас сыңар су суалып тынса, қуарып тынатынын ойлай ма екен?

	Салынды үстінде бұлтиған көлбақа сусып таялған сарбас жыланды аңғара алмай ант атты. Қоғаға қонған бозторғай безек қағып, боз далаға безіп кетті. Сарқындының сыртында үңірейген үңгірден үрке қашқан үйірүйір ұшқат шалғынды сайдың қаймағындай қалқып, Саңғыруға ұласқан сары белдің сауырында батқан күннің қанжылым шапағы қалғыды. Әлгінде солай қарай сорғалаған бүркіт қара ноқаттанып қайырылып келеді.

	Екі кеште ереуілдегені несі екен?

	Біресе көкке шаншыла шығандап, біресе төменде теңбілденген ойпаңға құлдилап, аңтаң аспанда солғын сәуле шарбы бұлтқа сүрінді.

	Қалғып бара жатқан айнала күлгіндеген көктің бауырын сойып өткен шаңқылдан селк етті. Дүмбілез кешті дүрліктірген қыран тау асқан тазқараға тас төбеден түйілді, тасқаяқтаған тағы таялып қалған құсқа тұяғын төсеп, тақыр жонға жотасымен жосылды.

	Бұрқ еткен бауыр жүн «бозқасқалаған» аспанда бозаңытты. Тарс еткен тақыр топ еткен тазды тайғанақ тастан теуіп тастады.

	Жағадан алған жау аздай, жан берісіп жағаласқан Әлм ағамбет салы суға кетіп отыр. Көрмеген аз күнде жағы суалып, шүңірейген шүрегей жанар тереңнен сілесі қатып сығалайды. Мұны біразға дейін таныған жоқ, шырамытып барып есіне түсірген кезде еңіреп қоя берді.

	– Сенбісің? Жұмағұлдың Смайылымысың? – деп аңырады. – Мен сені қаптап кеткен көп әзірейілдің бірі екен деп шауып тастай жаздадым ғой.

	Өзін іш тартып, көңілі босаған осы сәтте сөзге тартып қалуға асықты.

	– Әзірейіл дегенің бұлақтың басында болған жауыздар ма? – деді суыртпақтап.

	– Енді кім деп едің?! Олар шетінен жалаңдаған жаналғыштар ғой, – деп суынды ол.

	– Солардың тағы бір тобы, түгел өртеп жіберді, тірі жан таппай аласұрды, таутасты кезіп қолға түсіргендері улапшулаған балашаға ғана. Жалмауыздардың мәзмейрам болғанын көрсең сонда, мылтықтарын тарстұрс атып, жалындатып от жағып, азанқазан тойлады келіп.

	Лаулай жөнелген ұшқатқа қарап, сұрланып отырып қалды.

	Сауалмен жетелеп көрмек болды да, бүлдіріп алармын деп тоқтады, жанары шатынап бара жатыр еді.

	– Иә, азанқазан тойлады! – деп айғалап жіберді бір кез де. – От айнала билеп естері шықты. Әзірейілдердің сары сайтан секілді жалын жалап сайрандағанын кім көрген?! Әзірейіл әумесер әзәзіл емес қой. Әзірейілді де албасты басқаны да.

	Отқа қарай емініп қалшқалш етті. Шатаспай тұра тұрса екен деді бұл іштей.

	Ол орнынан жұлқына атып тұрды да, қайтадан сылқ етті.

	– Әзірейіл алжасса, тәңірдің де шатасқаны ғой, – деп қажыды.

	Содан соң бұған жалт бұрылып, тесіле қалды. – Сен айтшы, турасын айтшы! – деп қадалды. – Тәңірдің орнына албасты отырып алған жоқ па?

	– Жоқ, – деді бұл. – Мен білемін ғой, анық білемін.

	– Қайдам... – деп күрсінді ол. – Тәңірдің орнына албасты отырып алмаса, әзірейіл сары сайтанданбайды ғой, тәңірінің құлдарын жағалай қырмайды ғой.

	Тамағына тас тығылғандай тына қалды, жарылып кеткен ерні дірдір етеді.

	– Иә, тәңірі тағынан таймаса, әзірейілді албасты баспайды, – деп мұңайды.

	Қарауытқан ойпаңға жиіркене әрі үрейлене қарап қабағын шытты, осы сәтте өзінен де, өзге дүниеден де біржола күдер үзгендей тым қайғылы еді.

	– Қара жердің әзірейіл секілді жұтынуынай! – дегенде өзегі өртенді.

	Манағы қыран көкте әлі дабыл қағып жүр, Дараттың биігін шаңқшаңқ жаңғырықтырды.

	– Сорлы неме! – деп қыжылдады Әлмағамбет. – Кәрі бүркітке айналған қақпас аруақ! Сенің қолыңнан осылай жаныққаннан басқа не келмек?! Менің қолымнан диуана сарынын сарнатқаннан басқа не келмек?!

	Әлде жапалақтан, әлде үкіден жанұшырып паналаған жері осы болды ма, жалғыз торғай Әлмағамбеттің жанына қонып, сәлден соң қайта ұшты.

	– Ылғи осылай, – деді Әлмағамбет, – сабылып жүргендері.

	– Нені айтасың? – деді бұл.

	– Шыққан жанды, – деп күйзелді ол. – Бұл күнде кеудеден шырылдап ұшқан жанда да маза жоқ, көк пен жердің арасында албасты басып адасқан.

	Тұңғиықтың түбіндей жылымданып қарауытқан көкке жанары тұмандана қарады.

	– Сен білмейсің ғой, – деп тұнжырады. – Аруақ байғұсқа адасқан жаннан ауыр қайғы жоқ қой. Не көкте, не жерде емес, сенделеді де жүреді.

	Батқан күннің соңғы шапағы да әлдеқашан сөнген, батыс кемерден Есекқырған көрінді, төменіректе солғын жұлдыз сөніпжанып әуре, тау іші түнгі сарынын тауып, тақыр тасты елес үн кезді. Дараттың сыңар биігі күрсініп алып аласарып, көз байланар делсал шақта тәңірінен дамыл тілеп мүлгіді. Алыстан, бәлкім, жақыннан байғыз бұғына сыңсыды.

	– Сорлы мұндар! – деп күйінді Әлмағамбет. – Сайсүйекті сырқыратып неге сыңси береді?!

	– Кімді айтасың? – деді бұл.

	– Бейшара періштелерді, – деді ол. – Олар таудан асып бара жатып осылай сыңсыған еді ғой, аруақ біткенді ботадай боздатқан.

	Қарауытқан ойпаңнан әлдекім булыға жөтелді, сірә, үкі болар, түн баласында жемтігін басып отырып осылай тұншығ а үн салатыны бар, құрбандығына иман тілеген түрі шығар.

	Желке тұста тұтаса сұлаған тау сытырсытыр суынды, күн еңкейгеннен салқындайтын жарықтық кәрі сүйегі сықыр лап тоңазыған шығар.

	Жылы суға езіп берген құртты басына бірақ көтерген Әлмағамбет те тыншығанға ұқсайды, жалындаған отқа сығырая қарап тілсіз, жанары аруақ шақырып жалқынданбай бір мезет сабырын тапқан.

	– Оларды түгел айдап әкетті, – деді әлден соң. – Жылап кетті байғұстар. Бәріміз – тау да, тас та, дала да, шілденің шақырайған, шыжғырған күні де – тілеуін тіледік, сары сайтанданған көп әзірейілдің қырып салмағанына құлдық ұрдық. Содан соң иесіз қалған бұлақтың басында тәңірге ұзақ жалбарындым, әзірейіл біткенді тәубесіне түсір деп жалындым. Олар тіптен құтырып кетті ғой, аждаһаланып алды. Ал періште атаулының бәрі дәрменсіз.

	Қолындағы ағаш аяқты жанына қойып, бұған көңілі бұзыла қарады.

	– Сен білмейсің ғой, боз мінген байғұс періште бұ дүниеден боздап кетті ғой.

	Қалтасынан құрманың сүйегінен жасалған тасбиғын алып айналдыра ұзақ қарады.

	– Ол түн ішінде келді, – деді бір кезде. – Боз аспаннан бозаңытып түсті, бозара қалған жалғанның боздағын шығарып жүйткіді. Ай астында бозбұйдаланған боз сәуле дерсің. От айнала улапшулаған қалың әзірейілді қақ жарып ағып өтті, жан алған жалмауыздар жан беріп қан қақсады. «Жасаған жар бола көр!» деп еңіредік, тас та, тау да, бір өліп, бір тірілген сансыз жұлдыз да солай зарладық. Ал көкайыл көктегі тас керең тәңір қашанда қатыгез ғой, сірә да жібімейді ғой.

	Жанары жалынға шағылысып жарқ етті, түн жамылып тылсымданған ойпаңға әзірейіл көргендей қалтырап қарап, қалшылдап қоя берді. Тағы да бүлінедіау деп қынжылды бұл.

	Әлмағамбет селкселк етіп ұшып тұрды, шытыршытыр жанған отты айнала жүгіріп зікір салды.

	Тәңір болмақ кәрі сайтан,

	Тағдыр болмақ сары сайтан,

	Көрінгеннің бәрі сайтан,

	Аулақ, аулақ, әрі, сайтан!

	Уһ-аһ! Уһ-аһ!

	Үңгірге қарай безе жөнеліп, тастантасқа секірді, күбіркүбір қайтып келіп, шатыршұтыр алаулаған ұшқатты айғай салып ала қашты.

	Адам бекер, сайтан хақ,

	Жұмақ жұмбақ, тозақ хақ,

	Жылай алсаң, жылап бақ,

	Өмір жалған, өлім хақ!

	Уһ-аһ! Уһ-аһ!

	– Бітті! Бұл енді қайтып оңалмайды! – деп түңілді бұл.

	Ол мүлде құтырынып алды, от үстінен ерсіліқарсылы қарғып сақсақ күлді, іле ботадай боздап егіліп, артынша түксиген көкке күркіреп айбат шекті.

	Албастымен жарасқан,

	Қарғыс атқан қара аспан,

	Адам азды екен деп,

	Тәңір неге адасқан?!

	Уһ-аһ! Уһ-аһ!

	Желдей есіп келіп жанында жатқан қамшыны қағып әкетті, салынды иісі шыққан сарқындыны жалдап жүріп сабалады, ұйысқан қоға қырқылып түсіп жатыр. Қай кезде қайдан ұстап алды екен, бір қолында құлаштай сарбас жылан салаңдайды, жиырыла алмай шұбатылған пәлемен үстібасын жұлына осқылады.

	Желдеп жүрген жесір жылан,

	Кердеңдеген кесір жылан,

	Есінемей есіл, жылан,

	Кеше алсаң – кешір, жылан,

	Жасағанның жағасына

	Оратылмай, шешіл, жылан!

	Уһ-аһ! Уһ-аһ!

	Қамшыны бір жаққа, жыланды бір жаққа лақтырып тастады, сарқындыдан салдыргүлдір атып шығып, қалғыған тауға шарт жүгініп отыра кетті.

	Өзегі талып өлген тау,

	Өзін-өзі көмген тау,

	Көміп жатса, көнген тау.

	Тасың тырдай жалаңаш,

	Жотаң арық, жоның аш.

	Тыр жалаңаш жаныңды

	Тыр жалаңаш ала қаш!

	Атып тұрып жанжағына аласкүлес қарады да, мұның жанында жатқан сапыға тұра ұмтылды. Бұл одан бұрын қимылдап, тақымының астына баса қойды.

	– Әкел! – деді алақжұлақ етіп.

	Екі жүзді болат сапыны мана қолына алғаннан таныған, Ақбидің қаруы, өзіне ұзынтұра көрсеткен көп қазынаның ішінде еді, мынау қалай тапты екен?

	Әлмағамбет сұрлана таялды.

	– Әкел! – деп қалшылдады.

	– Жоқ! – деді бұл да даусын көтеріп.

	Ол иығы қусырылып, әпсәтте пұшайман бола қалды.

	– Әкелші, – деп жалынды.

	– Бере алмаймын, – деді бұл. – Тағы да жауша жағаласпақсың ғой.

	Әлгіндегі арсылгүрсілден әбден болдырған ба, құр сүлд ері зорға отыр.

	– Шаршадың ба? – деп еді басын изеді.

	– Қажыдым ғой, – деп күрсінді. – Қажыған қартаң жын не қарасын батырмайды, не тыншымайды. Қашанғы кәрі жолдас болған соң көңілін қимай дегеніне көнемін деп болдырып біттім емес пе!

	– Мына сапыны сол тауып берді ме?

	– Иә.

	– Қайдан?

	– Тас астынан.

	– Тағы не берді?

	– Алақандай алтын берді, күңгіркүңгір күміс берді, хор қызындай гауһар берді, жауқазындай жүзік берді.

	– Олар қайда?

	Әлмағамбет жалт қарады, жанары қайтадан жалқындана қалған, тізерлеп отырған қалпы санын сабалап сұңқылдай жөнелді.

	Алтын беріп албастыдан сатып алдым жаһанды,

	Алтынымды сол албасты толғай алмай қақалды.

	Күміс бердім жалын күнге күлім қағып жүрсін деп,

	Тамұқ көктің түңлігін күнде келіп түрсін деп.

	Шолпыны алып Шолпан қыздың жанарына жалаттым,

	Сақинаны жұлдыздарға жүзіп жүріп тараттым.

	Алқаны алды алақайлап, аяр екен ана ай,

	Ертеңіне кетті бірақ, барып едім, қарамай.

	Жүзігімді хор қызының саусағына кигіздім,

	Гауһарымды алаулатып таң нұрына сүйгіздім.

	Болат кездік тарғыл тасқа қайта-қайта қайрадым,

	Қайрап алып заңғар шыңның белдігіне байладым.

	Алтын теңге арқаладым таудың түнек түнінде,

	Жалт-жұлт етіп жатыр енді терең шатқал түбінде.

	Күміс сырға сыйға тарттым сай жайлаған қайыңға,

	Сылқым қайың сыр айтады сұлу сырға жайында.

	Білезікті бедеу жылан сұрап алды қиылып,

	Сұсты сапы тағып алдым жаратқанға сиынып.

	Бәлкім, мен де кәрі жындай қажыдым да алжастым,

	Сары алтынмен кәрлі тауда мен осылай арбастым.

	Әлмағамбеттің даусы баяулай берді де үзілді, жанары қоламтадай күлгінденіп «Уһ!» деді.

	Қарауытқан ойпаңды естілерестілмес сарын жайдақ кезіп барады, есі бірде кірген, бірде адасқан мына сорлының кәрі жыны қаңғып кетті ме екен, әлде торғын түнде қалың аруақ елсізді елес болып ен жайлай ма, әйтеуір бір емісеміс есілген үн үзілмейді, ғайыптан үздігеді де тұрады.

	От сөніп барады, тау арасын сылбыр кезіп келген леп көгістене бастаған шоқты соңғы рет қызартып баяу ағып өтті. Түнгі сыңар сарын бір мезет таудан сыңсып асқан балашағаның тас ішінде сенделіп қалған жетім үні секілденді, жын жайлаған, түнерген, тірі дүниеге сірә да шырай бермеген өлексе өңірден енді не қайыр күтіп емексиді екен?

	Саңғырудың биігіне құйрықты жұлдыз құйылып келіп жоғалды, боз мінген боздақтың боздап қалған рухы безерген көкте күңіреніп жүріп күйіп кетті ме екен?





IV. Көкжал мен үшеу


	Арлан таң алдында тәуекел етті, әуелі Шуға қарай сүмеңдеп, одан шығысқа шығандаған үшеудің соңынан дәмелі түсті.

	Шығар күннің сүйінші шұғыласы ұлы шөлдің көкжиегінен шыжғырылып көрінді, кәрі Бетпақ көде кірпігін көтере беріп күрсінді, көкжал күреңіткен көкке қарап арс етті, тұз татыған даланың бүгін де жалын атып жаланатынын сезді.

	– Мейлің! – деді Бетпақ, күлімдемей көгістенген көкжиекке күйдіргілене қадалды. – Мейлің! Ұлып шығып, қыңсылап бататын күн тағы да күйдірер деп күйзеле алмаспын!

	– Мейлің! – деді қорқау, түн түнегін түре алмай түтеленген көкке кектене қарады. – Сор сасыған өңірде тағы бір аптап апшымды қуырады екен деп алған бетімнен қайтпаспын!

	Көз көрімде қараңдаған үшеудің соңынан бүкеңбүкең жортты. Сұрланып барып сарқылған сортаңнан кейін басталған көделі жазық, жарыса кеткісі келіп желікті, төсінде үйірүйір киік ұршықша үйірілген, үйірүйір құйынның соңынан үйірүйір үміт үздіккен ұшқыр күндерін аңсаған шығар.

	Шығыста селдіреген сирек ши шұғыла шыжғырылған көкжиекке құлдырап барады, қу далада қурап қалғанша шығар күнге шығандап барып күйіп кеткісі келді ме екен?!

	Қарсы бетте шоқ қараған таң асып қаңтарылып тұр, түбінде әлдене қараяды, тері сасыған өлі иіс білінді, жанарын жалаңаштаған тірі жемтік тұрғанда аялдап қайтем деп өте шығып, ұзай бере қайта оралды.

	Көкжиектен ұрлана сығалаған күн Бетпақта өзімен бірге ұрандап көтерілетін ұрын желді күтті, өңі қашқан өлі дала жанарын жасқап, сары ала таңда өлім жайлы ойлағанына күйзелді.

	Ол ұлы шөлді көрген сайын осылай тітіреніп, тымтырыс тынатын, көкжиекте көміліп қалғысы келетін, құдіреті күшті көк сеңгір болмаса, сүйексүйегіне дейін қураған құла дүзге көрініп несі бар?! Өлім жайлы күн сайын күңіреніп несі бар?!

	Ал өлі дала өлім туралы сірә да тебіренбейтін, өлім өмір екенін ғана әредік ойлап қоятын, өзінен басқа дүниенің өлімнен өмір көктеп жататындығын түсінбейтіндігіне қайран қалатын, өңіріне өзекті тірлік өлім іздеп келетіндігіне шүкірлік ететін.

	Өлгендердің бәрі бақытты, тірілердің қайғысызы қайда бар?!

	Өлім жайлы өліптіріліп ойлау өмір мен өлімді егіз жаратқан жасағанның жақсылығына жапа шектіру ғой.

	Құла дүз күрсініп алып, қарағанның түбінде тұлданған қорқауға күмәнмен қарады, ол өмір іздеп жүріп өлімге айналып кеткенін әлі күнге білмейтін шығар.

	Бөрі үшеудің соңынан қайта түсті, әлгінде іркестіркес кетіп бара жатқан сияқты еді, енді аралары ашылған, соңғы сүметілгені тәлтіректеп барып отыра кетті де жер тіреп зорға көтерілді, алдыңғыларға қолын бұлғап қылғына қыңсылады, олар тоқтаған жеріне жалпжалп құлады. Көкжиектен сығырая сығалаған күн қымсына көтеріліп, құла дүздің кемерінде дөңгелене қалыпты.

	Қорқау шоқ басқандай шоршыды, қан қызыл күн ішекқарнын қос бөрі қылққылқ жұтқан қаншықтың қанталаған жанарындай қарып түскен. Бетпаққа беттегелі осы, албастыланған аждаһа жанар түсінде таптап беріп, арсаарса талайтын, кейін қарсы алдынан қапелімде шыға келіп шыж ғыра қадалатын болды.

	Шақырая бастаған күннен сырт айналды, бір топ қурайға тіреліп қалған қаңбақтың тасасына шөкесінен түсті.

	* * *

	Ұзынтұраның естен тандырған ойбайы қасқырдың түнгі сарынына ұқсас еді, кеспелтек құлағын басып теңселді.

	– Тоқтат! – деп шарылдады. Ол естімеді ме, шыққан күнге шарт жүгініп алып үдете түсті.

	– Бітті! – деді күйзеліп.

	Бүгін мынау, ертең өзі есінен адасып, Бетпақта жынданып өлер. Тілімтілім ерні удай ашиды, аузына сыймай ісінген тілі көмейіне кептеліп, тұншығып өлетін шығар.

	Ұзынтұра енді өзіне қарай еңбектеп келеді, жанары жансызданып алған сұмырай кешелі бері тістене таянуды шығарған, не ойлағанын сайтан білсін, әйтеуір бұл сырғақтаған сайын таяла түседі.

	– Жоғал! – деді сескеніп.

	Шілденің күні таяқ бойы көтеріле бере ысыды. Бәлкім, әбден қалжыраған, өне бойы үздіксіз күйіпжанған бұған солай көрінген шығар, мынау әдеттегі табақтай күн емес, аспанның астын жайлап алған алапат жалын, біресе аппақ алау болып лаулайды, біресе қыпқызыл шоққа айналып қариды.

	Ұзынтұра тағы да сарнады, маңайындағы көдені жындана жұлып, әлде мұны, әлде өзін атабабасынан бері қарай сыпырта жөнелді. Тісі ақсиып, көзіне көзін қадап алып тесіледі.

	– Аулақ! – деп шегіншектеді. – Аулақ!

	Орнынан тұрып еді, буынбуыны сырқырап, басы айналды, Бетпақтың тамұқ даласы, аспанның астында әбжыландаған жалын төбесіне төңкеріле құлап келеді. Теңселіп кетті ме, әлде жүріп келе ме, айыра алмай шатасты, бір сәт алаулаған құла дүз өзіне қарай құлдырай жөнелді, заулаған, желдей ескен күйі бозғылт әлемге сүңгіп кетті.

	«Ажал осылай айналдыратын шығар, – деп ойлады. – Оның келетін уақыты болып еді ғой».

	Дөңгеленген алау жаңа ғана күйдіре жөнеліп еді, енді сақылдаған сары аязданып қарып барады. Аздан соң дүние мамыражай тына қалды да, зілдей біреу кеудесіне қона кетіп зіркілдеді.

	Көзін үрейлене ашқанда, тістене төнген ұзынтұраны көрді, жандәрмен жұлқынып, үстінен аунатып түсірді.

	– Сен! – деп сұстанды ол. – Сен кінәлісің бәріне!

	– Құры! – деп шарылдады бұл.

	– Өшір үніңді! – деді ол. – Өшір!

	Тізерлеп алып қайта төнді.

	– Сен ит болмағанда, осылай азапқа түсер ме едім?!

	– Не оттап отырсың?!

	Ырық бергісі келмей өршеленіп еді, ол егесе ентікті.

	– Жайдақ елді жайратып салған кім? Қан құстырып, қан кештірген кім? Қынадай қырған кім?

	– Сандалма!

	Ұзынтұраның жағасынан ала кетті. Ол қолын қағып тастап қырылдады. Жағасынан шап беріп ессіздене сілкіледі.

	– Сен енді менен құтыла алмайсың!

	Бетпаққа іліккелі сүмірейген нақұрыс аяқ астынан қалай құтырып шыға келгенін түсінбей дағдарды, тарамыс саусақ бүркіттей бүріп тырп еткізетін емес.

	– Қаныңды ішемін! – деп қылғынды.

	«Қолына қалай түсіп қалдым? – деп қынжылды іштей. – Бұл енді айырылмас».

	Амалы таусылып ұзынтұраның шатынаған жанарына жасқана қарады.

	– Сен... тоқтай тұршы. Бұл мен ғой.

	Ол қызыл иегі қашып, сояусояу сойдиған тісі ақсия шиқылдады.

	– Менмін деймісің? Сені кім білмейді?! Қан сасыған жалмауызды білмей бұл жалғанға не көрініпті?!

	– Шатыспа, – деп күмілжіді, – Никита екенімді қалай ұмыттың?

	Ұзынтұра құтын қашыра қарқылдады.

	– Никитамын де, кәдімгі әзірейіл Никитасың ғой. Солай анық айтсаңшы.

	Жағасына жабысқан қолы жазылар емес, қарысып қалған шығар, білегіне оратылған тарамыс саусақ тарылып барады.

	– Әзірейілің не? – деп шоршыды. – Алжаспасаң солай дер ме едің?!

	– Ә! – деп төнді ол. – Мен бе алжасқан?

	Шатынаған жанар шақшиған күнге шағылысты.

	– Мен бе деймін алжасқан?

	– Сен! – деп жанұшырды. Ұзынтұра құтырына түсті.

	– Алжасқанды көрсетемін саған!

	Білегіне оратылған саусақ жазыла беріп алқымына сарт етті.

	Онсыз да тұманданған көз алды қарауытып барады, тынысы тарылып жанұшырды, барын салып жұлқынып жүріп алқымын зорға босатты.

	– Құтыла алмайсың! – деп жабысты ұзынтұра. – Құтқармаймын!

	Тізерлеп барып көтерілген мұны жерге бұрап түсірді.

	– Малғұн!

	Әрі қарай жағаласуға дәрмен жетпеді, басы айналып, жанарының алды қайтадан аударылыптөңкерілді.

	Ұзынтұра да екі иығынан дем алып отыр, жағасында тарбиған саусағы бұрынғыдай әлуетті емес.

	– Алысып өлемін! – деп қожылдады, даусы сесінен айырылып, булығып естілді.

	– Сен... сабыр етші, – деп мүсәпірленді бұл. – Тыңдашы.

	Ол қыстыға жөтеліп, қалтырап қоя берді, безгегі ұстағандай селкілдеп, өзіменөзі әлекке түсті.

	– Сен! – деді бір кезде. – Сен, қарғыс атқан қарақшы, жағалай күнәға батырып, опоңай өле қалмақсың ба?

	Тілімтілім ерінін тыжырана жалады.

	– Жоқ, жепжеңіл өле салмайсың, тозақ отына тірідей шыжғырыласың! Мен күнәмнан солай арыламын.

	«Мынау мені өлтірмек пе?!» деп үрейленді.

	Жалпақ сордағы тұз боран қайтадан құтырынған ба, қайда қараса да бозаңытып шыға келеді, бірақ үф еткен жел жоқ, сірә, бұл алысжақынды айыра алмайтын болған ғой. Ұзынтұра біресе кішірейіп, біресе зорайып көрінеді.

	– Солай, – деді ол, – мен мына дүниеден тазарып көшемін.

	– Сандалыпсың! – деп қырсықты бұл. – Кеңірдегіңе дейін қанға батқан сен тазару туралы ойламайақ қой.

	Ұзынтұра өрекпи беріп түкірігіне шашалды.

	– Күнәмнан құлан таза арыламын, – деп ықылық атты.

	– Сенің көзіңді құртқан адам тәңірінің сүйген құлына айналады.

	Үстіне қона кетпек болып жұлқынды, бар болғаны көтеріле беріп қайтадан сылқ етті.

	– Сандырақ, – деп ыңыранды бұл.

	– Солай, – деді анау, – сені жаһаннамға жіберген жан о дүниеде күңіренген рухтардың қошеметіне бөленеді.

	– Сандырақ! – деп айғайлады түршігіп. Ұзынтұра естімегендей жалғастыра берді.

	– Әлде түсімде, әлде өңімде рух сорлы солай деді ғой маған.

	Анық айтты. Сенен әзірейілдің өзі жиіркенетін болған соң осылай демегенде қайтсін.

	– Сандырақ!

	Ызыңдаған нақұрысты өлермендене сілкілеп шарылдады.

	– Сандырақ! Дүлейленген сен де, есі ауысқан рух та, баржоғы белгісіз тәңірің де сандырақ! Бәрі жалған, бәрі қауқарсыз елес қана!

	– Елес! – Көзінің оты жарқ етті. – Елес деймісің?!

	Ұзынтұра бұл жолы көкжелкеден қондырды.

	– Сенен басқаның бәрі елес, тек сен ғана ақиқатсың ғой!

	Үстіүстіне соққылап аттандады.

	– Елеске айнал ендеше, сар далада сағымданып сарна да жүр!

	Жұдырығы ісініп кеткен ерніне тиіп зар қақсатты.

	– Елес! – деп долданды бұл да. – Жапан далада жайылып жүрген жабайы елестер! Обал да, сауап та жоқ оларға, тәңірің басқа бір теуіп қаңғытып жіберген сұмырайлар өңшең!

	Ұзынтұра жоқ болып кетті ме, дүние тыптыныш бола қалды.

	Әлден соң дәл жанынан әлдекім ыңырсыды.

	– Сол ит шығар, – деді. – Сілесі қатып сұлқ түскен де.

	Қалың көдеге жармаса жылжыды, мына нақұрыстан аулақ кетпесе, есін жиып алып қайтадан құтырар.

	Соңынан ышқынған дауыс естілді.

	– Тоқта! – деп айғайлады ол. – Тоқта! – Даусы тозақтан шыққандай түршіктірді. – Тоқта, қанішер!

	Ұзынтұра тісі ақсиып қуып келе жатқандай үрейі ұшты, жер бауырлап барып бойын әреңәрең түзеді, албастыланған хайуаннан тәлтіректеп ұзай берді.

	* * *

	Қорқау қурайдың тасасында кешке дейін жатты, Бетпақтың кірпігіне ілінген үшеу бір құлап, бір тұрып алыстап кетсе де қозғалған жоқ.

	Олардың кешеден бергі жүрісін түсіну қиын, осы арадан үштөрт күндік жердегі Арқаға бет түзеудің орнына, біресе қияндағы Шуға, біресе елсізге бұрылып әуресарсаң. Жалпақ сордың батысындағы шыңырау да ойларында жоқ, Бетпақты жалдаған жолаушылардың ішінде сол терең құдыққа соқпай сандалған тек осылар шығар.

	– Мейілдерің, – деді арлан қурайдың тарамыс сабағын күтіркүтір шайнап. – Сендер үшін енді бәрібір. Безерген Бетпақ қылққылқ жұтынатын күн қыр астында тұр.

	Содан кейін мына үшеудің Арқадан ұлы шөлге неге қаңғып келгенін ұқпай дал болды. Кеудесінде жаны бар тірлік шыжыған шілдеде Бетпақтан безе қашатын, тәңірі талақ еткен тамұқ даланың жалғанға жалана жантәсілім тілейтін шағы бұл.

	Батып бара жатқан күннің қан қызыл шапағын жамылған жалбыр бұлт ту биенің көк жасыл шалғынға шашылып түскен ішекқарнындай шұбатылып, аш өзегін тырнады. Қурайдың түп сабағын қаршқарш шайнап қағынды, Арқаның аңқұсы армансыз тоқ күндер жамырап қоя берді, жеті түнде желігіп келіп көп жылқыға жұлына араласқан айбатты сәттер андыздады, қысырдың сауырын құйғытып сауып, қоң етін қылққылқ жұтқан, айбынына ай астының айызы қанған шырайлы шақтар шамырқантты. Бағланнан бал тамызып, тоқтыторым тоқымқағарға ғана жүрген тәубасы жоқ тоқмейіл уақыт еске түсіп у жалатты. Өңешінен шикі өкпе аңдаусызда өтіп кетсе, құсып тастап өрекпіген өңшең өркөкірек күндер қу далада құлдырады.

	Шарбы май шалықтатып, көк бауыр кекірегінде кілкіген кесірлі айлар екі кеште көккемерде кекірейді. Бөлтірік бүйрек берсең бедірейген бетсіз шақ шаң қаптырып шығандап, Арқадан шалғайда тауы шағылып шатасты.

	Жатқан жерінен аш әлемі әлемтапырақтанып көтерілді, манадан бері қара үзіп кеткен үшеудің соңынан өшіге салды.

	Жоталана жортып алып, батқан күнге бауыр басып қарап еді, Бетпақтың қияны қанталап қағына қалды.

	Осы арадан жылқы жығар жерде қалың қау төңкерілетін, Арқаны алты ай жайлап, сары ала күзде Шуға шулап шұбыратын табынтабын киік соған сапырылып келіп, аунапаунап алушы еді. Бетпақты аңтаң аңыратқан аңға қырдағы қиқулы күндерден жалығып еріп, жаһанда желмен жарысатын. Төтеден қосылса сытыла сырғып, төскейден төгілсе төрде озып, қиырдан көрінсе қиянда қалқып, қарасын үзіп кеткенде, кәрі Бетпақ тепеңтепең тебініп, қызылсырап қиқулайтын.

	Көлденеңдеп келіп қалған әбжыланнан қарғып өтіп, қаңсыған қара жерді түтетүтесі шығып тырналады, сумаңдаған сұсты немені азуында тураптурап түкіріп тастаса сауап болар ма еді?

	Алдынан ашыла кеткен ақселеулі алаң ағараңдап аласарды, ай аунаса түгі қалмас, ат аунаса тері үгілмес тайғанақ ойпаң көлеңке үйірілген кірпияз шақта дөңгелене тай тұяқтанды. Бетпақтың есі түзу елгезек кезінде осындай ойдымойдымда дуадақ бұлтбұлт бұлтаратын, салып ұрып сапыра тиіссе, қанат каққанша қағып алушы еді.

	Сүметілген үшеу елсізге еміне еніп кеткен бе, бауырын жаздырып барып қара танытты. Кешеден бері кейіндей берген денелі бұл жолы да алдыңғы екеудің соңында қалыпты, ашу шақырар аралыққа дейін таялып, төңкерілген көдеге арс етіп аунап алды.

	* * *

	Жынданып алған ұзынтұра шығар, біреу арт жағынан тажал көргендей шыңғырды, әуелде өзін көкбеттеніп қуып келе ме деп қауіптенген, әлгі шырыл үдеп бара жатқан соң сескене іркілді. Соңынан қалмай қойған нақұрыс қаққан қазықтай қатып қалған, одан әріде әлдене Сергейді жығып салып жұмарлап жатыр.

	– Никита! – деп бақырды есінен адасқан есуас. – Никита, сұмдықты қара!

	– Не? – деп ошарылды бұл.

	– Қасқыр! – деп бажылдады ол. – Сергейді қасқыр жеп жатыр!

	– Мынау әбден алжасқан екен, – деді тыжырына күңк етіп. – Қасқыры несі?

	– Қан жоса жарып тастады! – деп ойбайлады ол енді. – Жайратып салды!

	Өзі біресе солай қарай ентелеп, біресе бұған қарай бүкең деп сенделіп жүр.

	Көз байлана қоймаған ала шарбы шақта серейіп қалған

	Сергейдің үстінде әлдененің қорбаңқорбаң еткенін анық көрді, ырылға ұқсас ызалы үн емісеміс естілді. «Шынымен қасқыр ма?!» деген үрейлі ой қанжардай қадала кетті.

	Әлгі шарыл батқан күннің көкжасыл шапағына шыңылдап жаңғырығып, дірілдеп тұрып алды. Жанжағы жағалай шырқырап қоя бергендей құты қашты, ұйысқан селеудің үстінде тайғанақтап барып құлап түсті.

	– Жеп жатыр! – деп шыңғырды ұзынтұра. – Тірідей түтіп жатыр!

	Сүрініпқабынып тұрғанша «Қайдасыңдап» жеркөкті басына көтерді, жан даусы шыққан күйі Сергей жаққа бүкеңдеп барады.

	– Қасқыр, – деп мәңгірді соңынан қарап. – Бетпақтың жын қуған жыртқышы Сергейді емес, сені жайратуы керек еді.

	Содан соң келе жатқан бағытымен көлеңке қонған далаға сүлдерін сүйрете сүмеңдеді.

	– Қасқыр! – деді ұзай бере. – Қасқыр болса қайтпекпін?!

	Оң қол жағында қараңдаған ұшқатқа бұрылып барып, жуантық біреуін сындырып алмақ болып еді, шарт бөлінбей майыса берді.

	– Қарғыс атсын! – деді күйініп. Ұзынтұра қалған жақ дардар айырылып жатыр.

	– Никита! – деп аттандайды ол. – Қайдасың?!

	– Қайда болушы едім, – деп күңк етті бұл. – Кетіп барамын, өз бетіммен қаңғып барамын.

	– Қаныпезер сұмырай! – деп долданды ол. – Көксоққан доңыз!

	– Қылғына түс! – деді бұл. – Буынып неге өлмейсің!

	Бетпақтың күрең жорға тәулігі сөнген күннің соңында күңгірт жортады, түменденген даланың жалқынданған кемері құла дүздің көмейінде кептеліп қалған.

	Ұшқаттың арғы жағынан көрінген аласа шиге қарай қозғалып күңкілдеді:

	– Қасқыр дейді ғой. Жайратып жатыр деп шарылдайды. Жайратуға жаралған жауыз жайратып салмай қайтпек? Бөрі жортқан жаһаннамда тажал да жортар әлі.

	Ұзынтұра мұнан адасып қаламын деп қорқа ма, шыбыншіркейі шығып жатыр.

	– Тоқта, доңыз! – деп барқырайды. – Тоқта, иттің баласы!

	Аласа шиден әрі көкпекті тақыр, сор қайнатып тұз борандатқан Жалпақ сор көз алдына оралды.

	– Мұнысы несі тағы?! – деп кілт тоқтады. Бетпақта екі күн сенделгенде, айналып жүріп, сол тозақ сорға қайтып келгені ме?

	Шарылдап жатқан ұзынтұраны естуден қалды, көкпекті тақырға жасқана таялды.

	– Жоқ! – деп дауыстап жіберді шетіне іліге бере. – Мынау тозаңытқан түз емес, жылмиған ай тақыр ғана.

	Ілбіп отырып одан да өтті.

	– Қасқыр дейді ғой! – деп күйінді. – Болса қайтейін?! Сүйретіліп келе жатып қараң өшкір қазақтың Бетпаққа қашан айдап әкелгенін есіне түсіруге тырысты. Алжаспаса, содан бері екінші күнді артқа тастады, оған дейін Жалпақ сорға жеткенше үш күн сабылған, егер бұл дұрыс келе жатса, енді бірер күнде Арқаға ілігеді.

	– Төзе тұру керек, – деп қайрады өзін. – Шыдай тұру керек.

	Ұзынтұраның даусы алыстап бара ма, қалай?

	– Қайдасың, қарақшы?! – деп айдалада азынап жүр.

	– Өлім деген сырбаз ғой, байғұсым, – деді артына қарап алып. – Ол асықпайды, кезеккезегімен жалмайды, бүгін Сергей, ертең кім, өзіне ғана аян. Ал сен шарылдайсың келіп.

	Қарсы бетте биік қараған ба, әлде Бетпақта қаңғып кезігетін тобылғы ма, қарауытып тұр, жанына келгенде тығыз өскен сасырдың қураған сабағына жапырлап тіреліп, үймежүйме үймелеген қаңбақ екенін көрді.

	– Солай, – деді тасасына тізе бүгіп жатып. – Өлім асықпайды.

	Қаңбақтың қылтанағы желкесіне қадалып ығысып отыр ды.

	Өлекселенген аспанның жидіген өкпесіндей ақжемденген ай ажарын жоғалтып аңтаң. Ұзынтұраның даусы қарлығыпты.

	– Жер жұтты ма, доңыз?! – деген үн барлығып естілді.

	– Әзірге шырылдай тұр, – деді бұл. – Өлім кезеккезегімен жайпайды. Ол, бәлкім, Бетпақтың ашқұрсақ қорқауы болып келген шығар, қайдан білесің. Өлім дегенің сәт сайын құбыл ып тұратын сайқымазақ сайқалдың дәп өзі ғой.

	Қаңбақтан сырғып түскен кесіртке тізесінің үстінен жүгір іп өте шықты, Бетпаққа аяқ басқалы көрген тірі мақұлығы осы сумаңдаған сұмырай ғана.

	Ұзынтұраның қарлығыңқы даусы өңсіз айдың астында қаңғып барады.

	– Иә, әзірге шарылдай тұр, – деді тілі таңдайына жабысып. – Сенің де кезегің келер. Ана жалаңдаған пәле Сергейді ұзақ ермек етер деймісің, көп болса ертең салдыраған сүйегін ғана қалдырады. Содан соң соңымда салаңдаған саған ауыз салар. Жылыжұмсағыңды жайғап, қаңқаңды кеміргенше тағы бірер күн өтеріне күмәнданбайақ қой. Солай, жарқыным, осылайш а екеуің маған екіүш күн өмір сыйлайсыңдар. Оған дейін есім барда ел де табармын.

	Ойда жоқта алқымынан ала кетіп албастыланған ұзынтұраның лаңы мен ғайыптан шыға келген бәрінің үрейі білдірмеген бе, тұла бойы сырқырап барады. Буын дейтін буын да жоқ, қолаяғы былқсылқ, кәрі Бетпақ сілкініп қалса, шашыла салғалы тұр, у құйғандай ашыған көкірек барабара өртене жөнелетін шығар.

	Көз байланып, солықтаған ақжем ай ажарланған секілденді, тұңғиықтанған түнгі аспанда сирек жұлдыз жылан көрген тышқанкөзденіп алған.

	Ұзынтұраның даусы құла дүзде жұқарып жұтылды.

	– Алжасқан рухтарыңмен бірге адаса тұр, – деді қаңсыған көкірегін тырналап. – Сендей есуасқа есі дұрыс рух серік болар деймісің.

	* * *

	Арс еткен дыбысқа жалт қараған, есік пен төрдей жерден әлдене Сергейге оқша атылды.

	– Қасқыр! – деп дауыстап үлгерді.

	Бөрі айғайлауға да мұршасы келмей қолын сермелеген сорлыны салған бетте үйіріп соқты, көзді ашыпжұмғанша алқымынан орып жіберіп, ішекқарнын ақтарып тастады. Шарылдап таялған бұған қан тамшылаған азуын ақситып гүргүр етті.

	Үрейі ұшқан ұзынтұра сескеніп кері шегінді.

	– Қайдасың?! – Бетпақ тымтырыс, Никита доңыз тіл қатпай сорлатты. – Енді қайттім?! – деді безектеп.

	Қорқау төрт тағандап керіліп, іле садақша иіле қалды, жемтігін қызғанды ма, тыпыр етсе бас салғалы тұр, көкайылданған жанардан буынбуыны мұздап сала берді.

	– Қайдасың, хайуан?!

	Даусы жыртқыштанып шыққан шығар, бөрі одан бетер бүлінді, қан жұққан қалың қауды қауып өтіп, ту сыртынан күркіреп ойқастады, сәт санап таялып, апшысын қуырып келеді.

	– Никита!

	Үні өшкен сұмырайдың келмейтінін, енді қайтып дыбыс бермейтінін білсе де тамағы жыртыла айғайға басты. Қорқау гүргүр етіп таялып, жалы күдірейе көлденеңдеді, табанының астында сыртсырт сынған қу шөппен бірге қабырғасы быртбырт сөгілгендей қалтырады.

	– Бітті! – деді дымы құрып.

	Арс еткен, ажалдай алып ұрған үн құлағын тұндырды, сылқ етіп тізесімен отыра кетті, үстінен қабыландана қарғыған қасқырдың ақшулан бауырын көріп үлгерді.

	Әлден соң сүреңсіз айдың боз қырау сәулесін діріл қақтырып сұр жыландай зәрлі үн қолқаны суырды, күрең далаға сүңгіп кеткен қорқау түнеріп келе жатқан түннің түкпірінен ұлыды.

	Орнынан буынбуыны үзіліп зорға тұрды, қолаяғы қалтырап қарға адым жер қайғы болды. Сергейдің арсаарсасы шыққан мүрдесінен алыс кетуте асықты.

	Бетпақтың созылып тұрып алатын ақшамы сарқылып, көз байланып келеді, Никита оңбағанның бұларға қарайламай сіңіп кеткен жағы қара күрең мұнар, өлімсірген айдың солғын сәулесі жерге жетпей талықсиды.

	Даланың алыс қойнауы қорқырап басылды, ылғи осы, түн ішінде шалғайда беймәлім қорыл әредік талып жетіп, айналаңа алақжұлақ қаратады. Тозақ даланы тағы қандай тажал кезіп жүр екен?!

	Қарсы жақтан қараң еткен қараған жаңағы аждаһаланып алған қорқау секілденіп жүрегі аузына тығылды. Ол бөрі емес, бұларға алабөтен келген пәле шығар.

	Никита зымзия.

	– Қай қарағанның түбінде бұғып жатыр екенсің?! – деп кіжінді. – Көрге кіріп кетсең де таппай қоймаспын!

	Әлгінде үрей қысса, енді шөл шыдатпай барады, қолдан келсе, соған дәті жетсе, өз қанын өзі сарқып алып, сылқсылқ сімірер еді. Әлі құрып келе жатып, бұдан әрі шөл туралы ойламауға тырысты.

	– Ол не, тәйірі, – деп далбасалады, – сүреңсіз бірдеңе ғой, тек сол сүмелек жайында ойлай көрме, сүметіліп еріп жүреді де, итше қыңсылап қаңғып қалады.

	Құдайай, мұндай антұрған даланы кім көрген, күндізтүні қаңсиды, аласа қарағанұшқаттан басқа қылтанағы жоқ, шілденің ертелікеш күйдіретін аптабында шөкімдей көл еңке таппай талықсисың. Әредікте сылбырап жел ессе, желігіп шыға келеді де, онсыз да шоқтай қарыған күннен жалын сауады.

	– Бөрі мені неге жайыма қалдырды? – деп ойлады жанжағына секемдене қарап. – Бүгіндікке біреуі де жетер деді ме?

	Содан соң әлгі қорқаудың қасқыр екендігіне күмәндана бастады, жұтаған қыс емес, сары ала жазда бөрі адамға шабушы ма еді?

	– Жоқ, бұл айтып келген ажалдың тап өзі, – деп түршікті. Өңезденген айдың сұйық сәулесі боз көденің үстінде дірілдейді, қайда қараса да сыбыссыз сырғыған түссіз сағым.

	О заман да, бұ заман түнде сағым ойнағанын кім көрген, бәлкім, Бетпаққа келгелі түсіне жиі кіретін рух шығар.

	Көзі ілінсе болды, маңайына ақ оранған біреулер толып кетеді де шулай жөнеледі.

	– Азат болғың келе ме? – дейді шыр айнала жүгіріп.

	– Иә, – дейді бұл.

	– Онда ананы жайратып сал.

	Бәрі жапыржұпыр сазарып тұрған Никитаны көрсетеді. Келекеле оларды ұйқылыояу отырып та көретін болды, тек түсіндегідей шулап жүріп алмайды.

	– Азат болғың келсе, – дейді де сол заматта жоғалады. Әуелде ауыса бастаған шығармын деген, дені сау адамның көзіне рух көрінуші ме еді, рухтың еншісі о дүние ғой. Барабара үйреніп кетті де, өзінеөзі күмәндануды қойды, оның орнына Никитаға деген өшпенділік өрши бастады.

	Бұл рухтардың алдында ағынан жарыла алса, сол хайуанды оларсыз да өлтіргісі келгенін мойындар еді.

	– Иә, – деді айдың себездеген сәулесін жалдап келе жатып. – Мен оны тау етегіндегі бұлақта өлтірмек едім.

	Мұндай ұры ой алғаш рет елжұртын өздері қырып салған екі ауылдың алтынкүмісін таудың тасына тыққан күні келд і, қыруар қазына түнімен дөңбекшітті.

	– Мен осы кім үшін, не үшін басымды бәйгеге тігіп жүрмін, – деді ашық қалған шаңырақтан жұлдыз санап жатып. – Революция дегені күнненкүнге іріп барады, ханды да, қараны да қырған түсініксіз бірдеңе, жерден де, көктен де, ойдан да, қырдан да жау іздеп жалаң қағады. Осы бетімен көзіне көрінгеннің бәріне қырғидай тиетін болса, біраздан соң ұрынарға қара таппай, көлеңкесін қырып алып қылғындырып отыратын шығар. Қазірдің өзінде бірінебірі ауыз сала бастады. Қайдан қаптап кеткенін сайтан білсін, іштен шыққан жау көбейді, басшы да контр, қосшы да контр, ұрлана, ұрына қараған жанарлар жалаң қағады.

	Тентіреп кетпей тұрғанда төркінін тапқаны дұрыс шығар, бұл күні ертең өздерін Қарағандыда не күтіп тұрғанын білмейді ғой, үшеуінен жау жасау үшін қапияда қатынның қолынан өлген Ударцевтің өлімі де жетеді, жазалаушылар отрядының жаужүрек командиріне қасақана қастандық ұйымдастырған деп айыптағысы келсе, аққараңды айырып жатпайды.

	– Жетер! – деді ширығып. – Қарауылда қалтыраған бүйткен өмірмен қош айтысатын кез келген шығар.

	Осыған біржола бекінді, ана екеуін оңтайы келгенде жайрата салады да, қыруар қазынаны өңгеріп қан сасыған бұлақтың басынан жалғыз аттанады.

	Никитадан сыбыс жоқ.

	– Қараңды батырдың ба?! – деді бұрынғыдан бетер өшігіп. – Жылыстай тұр әзірге. Менен сытылып кетсең де, ана айтып келген ажалдан құтыла алмассың.

	Бетпақтың онсыз да қансөлсіз айына бүгін не болды екен, қағынды келген қарасанның шикі өкпесіндей өңсізденіп, өзінің де, тозаңытқан түнгі аспанның да сұрқын қашырып тұр. Күлгін дақ теңбілдеген беті алапестеніп алыстан жүр егіңді айнытады, сүреңсіз сирек жұлдыз үркіп барып, Же тіқарақшының шаужайына жармасқан, көк тәңірінің жапанды күзеткен жалқы жанарындай жарқыраған Темірқазық қана кірпігін қақпай, тапжылмай тесіледі.

	Әбден шаршаған шығар, үй орнындай майда қарағанға жеткенде аяғыаяғына шалынды.

	– Аздап демалсам да болар, – деді қисая кетіп. – Никитаны содан соң іздермін.

	Бұл оны қалай да табуы керек, ана күркіреген тажалдан бұрын табуға тиіс. Көзі ілінсе шуылдап жетіп келетін ақ оранған рухтардың алдында ант еткен, азат бола аларына серт берген.

	Олар бүгін де келер ме екен?!

	Шыныдай мөлдір сәуле шашып жүретін сол көп елесті көрмесе қоңылтақси бастайтын болып алды, о дүниелікке бет бұрған адам, сірә, осылай оңтайлана беретін шығар.

	Шөл шыдатпай барады.

	– Рухтар қайда жүр екен? – деді көзі қарауытып. – Бір жұтым су сұрап жалбарынып көрер едім. Кім біледі, тәңірінің жақсылығы шексіз ғой, олар жанын жалдап айтқан жалғыз тілегін орындап та қалар.

	Табан аудармай тесіліп алған Темірқазыққа телмірді, кірпігін қағып қалса, тастай суық тамшы тамып түсердей емінді. Шіркінай, жымыңдаған көп жұлдыз бірбір тамшы су болып таңдайынан табылса, бұл жалғаннан армансыз өтер еді.

	– Иә, мен Никитадан құтылмақ болғам, – деді рухтарды күтекүте сарылып.

	Қыруар қазынаны алып Қытай асса, Сырдың суы сирағынан келер ме, есі түзу ел солай қарай ауып та жатыр ғой. Мына қызыл қырғынның соңында азынаған аштық барын сезген жұрт сеңдей соғылысқан, енді алаңдайтын ештеңе қалған жоқ, атысшабыс созылған сайын тақырланып барады, ашкөз деніп, аласұрып барады, бірінің етін бірі жейтін күн қыр астында қылққылқ жұтынып тұр. Өзіне келсе, артында қарайлайтын ешкімі жоқ, өмір бойы арбакеш болған әкесі осыдан екі жыл бұрын өлген, таңертең атын жегіп жатып құлап түсіпті. Шешесі болса, былтыр көз жұмды, бұл ес білгелі дімкәс байғұс пеш түбінде телміріп жатып, жанында тапжылмай отырған бұған әлдене деп иек қақты да, үзіліп кетті.

	Үйреншікті күндер үйірсек, әкесінің орнына арба айдады, өзі тұрғыластардан кем өмір сүрген жоқ, қоңыр төбел күндеріне өкпелеген емес, құдайына да, құдайсынғандарға да құлдық ұрмай, өз бетінше жүріп жатты.

	Сөйтіп жүргенде желіккен желөкпе күндер басталды да кетті.

	Қызылмыз дегендер қызылкеңірдектеніп шыға келді.

	Бетпақтың көксау даласы ма, әлде бұдан қашып құтылмақ болып сырғақсып кеткен сұмырай ма, күрккүрк жөтелді.

	– Алысқа ұзай алмаған екенсің ғой, – деп елеңдеді. – Зымзия жоғалып едің, табылдың ба ақыры?! Жарайды, жатқан жерінде жайрай тұр. Аздап демалайын, сонан соң айналысармын сенімен.

	Мұны қызылдарға қосқан – осы ит.

	Қаланың ортасындағы абажадай үйдің сыртындағы сарайға көмір тасып жүрген. Бұрын мұнда қала басқармасы болатын, енді қылыш, мылтық асынған әскерге лық толған, іші де, сырты да қаптаған қызыл жұлдыздылар.

	Атының қисайып кеткен доғасын түзеп жатқанда екі қоқырайған қалпақты жанына келді.

	– Сәлем, бауырым! – деді кеспелтек ересектеу.

	– Сәлем, – деді бұл немқұрайлы.

	– Көмір тасып жүрмін де.

	– Иә.

	– Атың кім?– Ұзынтұра.

	– Лақап атың шығар?

	– Иә?

	– Шын есімің қандай?

	– Саған бәрібір емес пе?!

	– Мынауың шамданады, ей! – деп таялды ол. – Адам болғың келе ме?

	– Түсінбедім.

	– Біз сияқты жауынгер болуға қалайсың? – деп тиянақтады ол.

	– Жоқ, маған осы тірлігім де жетеді.

	– Қаралаторала болып көмір тасып жүре бермексің ғой.

	– Қолымнан келетіні сол.

	– Өзің сұңғақ, қарулы жігіт сияқтысың, көркің де жаман емес, мына кәсібің тіптен де жарасып тұрған жоқ.

	Бұл кетуге ыңғайланып еді, алдын орады.

	– Былай болсын, – деді қадалып. – Ертең таңертең мына үйге келесің де мені сұрайсың. Жоғалып кетсең өзім іздеп табамын, бірақ олай бола қоймас деп ойлаймын, өйткені мен сөзімді аяқ асты еткендерді ұнатпаймын.

	Соны айтты да қалтасынан бір жапырақ қағаз алып қолына ұстатты.

	– Түсіндің ғой?

	– Иә, – деді бұл еріксіз.

	Мұның осылай жаңа өмірі басталды, кеспелтек қолаяғын жерге тигізбей үйірді де әкетті. Астына ойнақтаған құр ат мініп, бес қаруын асынып шыға келді.

	Әскердің сартсұрт тәртібімен сақылдап жүріп білгені – бұл қырдағы елге шығатын, жаңадан құралған жасаққа алыныпты.

	Бірі еркімен, бірі ықтиярсыз келгендердің арасында орыс та, қазақ та, татар да бар, көбісі көміршілер, қалғандары тұрақтап жұмыс істемеген сыбайсылтаң, қағып кетіп, соғып кетіп үйренген ұрықары сияқты.

	Алғашқы жорық Шерубай Нұраның бойындағы ауылға жасалды.

	Бұлардың осында келетінін күні бұрын біреу хабарлаған ба, өзенді орай тігілген киіз үйлерден шалкемпірлер мен балашағадан басқа жан табылмады. Кеспелтек бәрін иіріп қойып астанкестен долданды. Сақалы беліне түскен қарияға тапаншасын кезеніп айғай салды.

	– Қалғандарың қайда?! Қарттың құлағы мүкіс пе:

	– Не дейсің? – деп аңтарылды.

	– Ауылдың басқа адамдары қайда?! – деп ақырды кеспелтек.

	– Кімді сұрайсың?

	– Атаңның басын!

	Шықшыттан тиген соққы қарияны ұшырып түсірді. Кеспелтек енді таяққа сүйенген шалға шұқшиды.

	– Қайда?

	Жаңағыдан кейін жасқанып қалған ақсақал:

	– Жүр де жанжақта, – деп шегіншектеді.

	– Қайдағы жанжақ?

	– Бірі малда, бірі шөпте.

	– Жалған!

	Тапанша гүрс етті, шал шалқалап барып құлап түсті. Кеспелтек терісіне сыймай арсылдады, шулап қоя берген елдің басынан асыра атқылап жымдай қылды.

	– Біздің келетінімізді кім хабарлады?!

	Жұрт тымтырыс, үрейі ұшып кеткен әйелбала дыбыссыз сыңсиды.

	– Соңғы рет айтамын! Кім хабар берді?! Ел құты қашып бірбіріне тығыла түсті.

	– Жарайды!

	Сыздана сұрланған кеспелтек киіз үйлердің бақандарын жинатып дар ағашын жасатты.

	– Мынау жынданған шығар! – деді бұл түршігіп.

	– Әкел! – деп бұйырды ол.

	Солдаттар шапаны шұбатылған аппақ қудай қарияны дар ға қарай сүйрей жөнелді.

	– Қызықтың көкесі деп осыны айт, – деді жанында тұрған қысық көз қара.

	– Сұмдық! – деп дірілдеді бұл.

	Көз алдарында болып жатқан мына лаң ананың қаперіне кіретін емес.

	– Біз, жігітім, мұнан да зорын көргенбіз, – деді жайбарақат. – Әліақ етің үйреніп кетеді. Кісі өлтіру дегенің, шырақ, соншалықты қиын шаруа емес. Тіпті бар ғой, кейде қолың қышып тұрады, желіктіріп жіберетін бір пәлесі бар.

	Кеспелтек қарияны ызғарлана айналып өтіп қарсы алдына тұра қалды.

	– Кім хабарлады?

	– Білмеймін! Шыныменен білмеймін! – деп қиналды ол. – Тоқсанға келген алжыған шалмен ақылдасады деймісің!

	Ұйысқан, үрейленген топтан бір әйел жанұшырып шықты.

	– Босат! – деп шырылдады.

	– Бәлкім, сен айтарсың? – деп түйілді кеспелтек.

	– Мен де ештеңе білмеймін! – деп еңіреп отыра кетті әйел. – Кім хабар бергенін ер азамат қатынқалаш пен шалсуанға айтушы ма еді?

	– Яғни жігітжелең, мырзапырзалар малда да, шөпте де емес, қашып кеткен болды ғой? – деп жекірді кеспелтек.

	– Кетті әйтеуір! – деп көз жасына шашалды әйел.

	– Тарт! – деп шаңқ етті кеспелтек. Солдаттар қалтқұлт етіп жағаласпақ болған қарияның мойнына дардың тұзағын салып жіберіп шірене тартты.

	– Қарғыс атсын! – деп аңырады әйел.

	– Қарғыс атсын! – деп жаңғырықты өзен бойы.

	* * *

	Бетпақтың алыс қойнауы тағы да қорқырады, аждаһа дала неге жұтына береді екен?!

	Көз алдына Сергейдің қанжыны араласқан денесі елестеп және түршіктірді, ол да кеспелтек секілді қанқұйлының өзі еді, енді айдалада арсаарсасы шығып көмусіз жатыр.

	Майда қарағанның үстіне қонған бозғылт сәуле бүлк етіп үріккен тәрізденді, мұның көзі іліккенін күтіп айналсоқтап жүрген рухтар ма екен, әлде олар өзінің кеспелтекті жайратып салатын сәтін күтекүте күдер үзіп, құбыжықтанған қорқауға айналып кеткен шығар, ана тажалдың аяқ астынан андыздап шыға келуі тегін бе?

	Әлгінде есіне алғандықтан ба, аппақ қудай қарияны арашаламақ болған әйелдің аңыраған даусы естілді.

	– Қарғыс атсын!

	Құла дүз күңіреніп кетті.

	– Қарғыс атсын! – деп жаңғырықты Бетпақ.

	Бұл да құданың шатастырғаны шығар, кейде талайғы үн ұмыттырып жіберіп, ойдажоқта тауып ала қояды. Енді қысық көз қараның даусы құлақ түбінде ұйтқып тұр.

	– Кісі өлтіру дегенің, шырақ,– дейді ол, – соншалықты қиын шаруа емес. Тіпті бар ғой, кейде қолың қышып тұрады, желіктіріп жіберетін бір пәлесі бар.

	Мұнысы шындық екеніне сонда сірә да сенбеген, кейін ақиқатқа айналды. Кеспелтекпен бірге талай қырғынды көріп жүріп қаны қарайып алды. Неге осылай өзгерді, қалайша қарақшыланып кетті, түгін түсінбейді.

	Ой, сұмдықай! Ойқастап шыға келген салқын ойдан селк етті.

	Бұл Никитаға кісі өлтірмей тұра алмайтын болған соң да шүйлігіп жүрген шығар. Ол екеуінің қолы қанданбағанына бесалты күннің жүзі болды ғой.

	– Рух дегенің де далбаса болып жүрмесін, – деп жүдеді. – Мен оларға құдайдай сеніп едім. Баржоғы өз ойымның сандалған елесі болып шыққаны ма?

	Әйтсе де олардан күдер үзгісі келмеді.

	– Менің азат болғым келеді ғой, – деп үздікті. – Азат болғым келеді.

	– Кімнен? Неден? – деді ту сыртынан біреу.

	– Жасаған күнәмнан, жазықсыз жайрағандардың обалынан, – деп жасқана тіл қатты.

	Ту сыртына бұрылуға сескенді. «Рух енді менімен өңімде сөйлеспек болған ғой» деп ойлады.

	– Сандырақ! – деді ол қатайып. – Сенің күнәң – екі дүниеде кешірілмейтін күнә!

	– «Азат болғың келсе» деп өзің үміттендіріп едің ғой, – деп күмілжіді бұл.

	– Сынағым келген, – деді ол. – Қайтер деп едім. Сен өзің үшін жауыздықтың қандайына болса да бара алады екенсің.

	– Ол әзірейілдің нақ өзі ғой, – деп ақталды енді. – Қан сасыған елдің кегін алмақ болдым емес пе.

	– Сен кектің құдіретті кие екенін білмейді екенсің ғой, – деп ширықты рух. – Күнәкардың қолымен киелі кекті қайтара алмайсың.

	– Мен оны бәрібір тірі қоймаймын! – деп қатайды бұл да. – Азат бола алмасам да, жайратамын!

	– Мейлің!

	Даусы жұтылып шықты, өзінен алыстап бара жатқан сияқты.

	– Тоқта! Кетпе! – деп жалынды. – Айдалада жалғыз сенделте көрме!

	– Солай ма?! – деп жаңғырықты ол. – Азат болғысы келетін сүмелектің зар илеуін! Құдай қарғаған жауыздың қанына сатылатын рухты қайдан көріп ең?

	– Сабыр етші! – деп жыламсырады амалы таусылып. – Аялдай тұршы!

	Қырын қарап кеткен рух жібімеді, шалғайдан шаңқ етті.

	– Жоқ! Аялдай алмаймын! Аялдайтын да ештеңе қалған жоқ!

	Сендер менсіз де біріңнің етіңді бірің жейсің!

	Бетпақ өзінен өзі шала бүлініп жаңғырықты.

	– Жоқ! – деді күркіреп, қайырымсыз рухтың даусын қиянына ала қашты.

	Аппақ қудай шалға араша болуға асыққан әйел шығар, түнгі даланы дүрліктіріп жүр.

	– Қарғыс атсын!

	Тұла бойы тулап шыға келді.

	– Қарғыс атсын! – деп айғайға басты. – Қарғыс атсын бәріңді!

	Әлгінде өзімен тілдескен рух та емес, басқа да емес, Никита екенін білмеген күйі жер сабалады.

	– Қарғыс атсын!

	– Қалай екен?! – деп мырс етті кеспелтек түн жамылып алыстап бара жатып. – Жынданған үстіне жындана түс солай!

	Ол жанына жақын келіп аялдаған мұны біразға дейін аңдыған, қолына түссе, енді құтқармайтынын білді. Есінен адасқан ит қу даланың құлағында құрбақа ойнатып ойбалаумен болған жоқ па.

	– Жайратып салмай тынбаспын! – деп өрекпиді. Жынданған доңыз алған бетінен қайтар деймісің, соңынан өшіге түсіп сандалтады ғой, ал мұның әлі сәт санап құрып барады, онымен жағаласатын шамасы жоқ.

	Сол жақ бүйіріндегі майда қарағанның шетінде қарайып отырған дүлейге бұғына қарап, есінен мүлде адастырсам ба екен деп ойлады. Еңбектеп келіп ту сыртынан шықты.

	– Азат болғым келеді, – дейді малғұн.

	– Ал азат бол! – деп тістенді. – Сен енді аршылмақ болған күнәңнан емес, өзіңнен біржола азат болып мәңгіріп кетерсің!

	Ол шыныменен жынданған шығар, жағалай қарғыс айтып зар қақсап жатыр, даусы бұ дүниеден емес, о дүниеден естіледі, өлеусіреген өңез айға шағылысып шаңшұң.

	– Қарғыс атсын! – дейді аласұрып. – Қарғыс атсын бәріңді!

	Ұзап кетуге асығып жүріп біраз жерді өндіртіп тастаған сияқты, табаны тайғанай берген жұмсақ көде таусылып, тізені қаққан жусан басталды, көкіректі шайдай ашқан қышқылтым иіс аңқып қоя берді, Бетпаққа келгелі кеудесін керіп еркін тыныстағаны осы шығар.

	Ұзынтұра сол орнынан әлі қозғалмаған ба, даусы талмаурап естіледі.

	– Қарғыс атсын!

	Бір тал жусанды жұлып алып талғажу етіп көрмек еді, үзілмей шаршатты.

	– Сандалған сорлы! – деді қажып. – Сені мен мені қарғыс атқалы қашан!

	Жұлынбаған жусанның бүршігін үгіп алып аузына салды, ащы дәм аш өзекті шұрқыратты.

	Ұзынтұраның өлексе айға шағылысқан даусы ма екен, жусанды жазықты сүйкімсіз сарын кезіп кетті.

	– Бізді қарғыс атқалы қашан! – деп күрсінді.

	Әлгі сарын күшейіп бара жатыр, бұларды қаңсыған Бетпақта қарғыс торуылдап жүрмесін.

	Жусанның ащы бүршігін шайнапшайнап түкіріп тастады.

	– Мейлі! – деді құрысып. – Мейлі! Жер де, көк те жағалай қарғысқа айналсын, маған енді бәрібір!

	* * *

	Жемтікке үймелеген көп күшіген бөріні алыстан байқап қопарыла ұшты. Андыздап жеткен қорқау селдіреп қалған қу сүйекке күйіне күркіреді, қара қабырғаны қапсыра қауып, сартсұрт айқасқан азу сыртсырт сына жаздады.

	Айнала шәтшәлекей, жөңкіле қашқан, табаны жерге тимеген делқұлы дүние. Аңызақ дала аумағымен сағымға айналып сабылып кеткен, төңірек түгел түріле дүрлігеді.

	Көп күшіген төбесінде әлі қалықтап жүр, жемтікті жәукемдеп алып, енді бұдан дәмелі ме?

	Қалың көдеге арс етіп аунап алып, маңайды түгендеді. Кеше кеште серігін қорғамақ болған сүмелек көрінбейді. Сіңіріне ілінген сорлы шамасына қарамай қанын қарайтқан жоқ па, қағып түсіп қарпып өтуге шақ қалған, табан тіреп тап бермей, безгектене безілдегенде ызылдаған ызаның тоғы қайтып қалды, алыса кетпей азынап, тісі тимей тентіреп тез жерітті.

	Көдесі жусанға, жусаны ай тақырға ұласып алапестенген далаға осқырына қарап, алдағы күндерінің алдамшы екенін ойлады. Бетпаққа беттеген төртеудің соңынан қара тартып түсіп, түбінде қияндағы өзенге құлармын деген дәмесінен дәм кеткелі сабырсыз. Жалпақ сордың сыртынан Шудан қайтқ ан бөрінің қаңқасын көрген. Бөкен желіспенақ жер апшысын қуыратын тағы шалғайдағы Шудан арыпашып қайтпаса, Бетпақта қаңсып қалмас еді.

	Тозақ түзде дәмтұзы таусылған бөрінің күшіген шоқып тастаған терісін иіскелеп жүріп Дараттың тақыр тасындағы көкжалды таныды. Үйірімен ұйтқып, жолындағының бәрін жайпап, азуын айға білейтін адуын Арқаны бұдан көп бұрын тастап шыққанды. Соңында қаншығы мен былтыр алғаш қар басқан үш бөлтірігі бар болатын. Олардың сүйегі көрінбегеніне қарағанда, түбіне мынаның өзі жеткен секілді.

	Қамысын құлатып ағып, толқыны шулап төңкерілетін Шу енді түсіне кірмейтін шығар. Көкжал тұралап қайтқан қиян да ай тақырға айналған Арқаның кебін киген ғой.

	Ат арқаны айналатын аумақта дөңгеленген майда қарағанды орап өтіп із кесті, жалғыз жаяу бұл жерге аялдамай, қол созымдағы тақырға қарай ұзапты. Былай шыға бере соның сорабынан тағы бір табан із бөлінді, екеуі бірде тоғысады, бірде ажырайды.

	Делқұлы дүние делебесі қозып дүрлігіп жатыр, кәрі Бетпақ қайда барып бас сауғаламақ екен, өзінен өзі қашқан, өзінен өзгені қоса ала қашқан әпенді даланы көргені осы. Қағыпқағып алып, қақ айырып, лақтырып тастар ма еді, қақ бөлінген Бетпақпен бірге ғайыпқа қарасын батырар ма еді.

	Ай тақырдың апшысын қуырып жосылды, тақырдан соң көлденеңдеген жалжал көкпектен қаны тасып қарғыды, бұғынып өскен бөдене бойлы бетеге шашасына шаң жұқтырмады, қызғылт құмдақта қылтиған жұқалтаң тікенді тістене тіліп өтті.

	Сағымның арасынан жалғыз жаяу қараңдады, жұлынып жетіп жын үйіріп озды. Көз ұшында тағы біреуі күйбеңдейді, қапталынан қағып өтіп, құлдырап барып қарсы алдынан тосты.

	Делқұлы дүние түтетүтесі шығардай түңілді.

	Кәрі Бетпақ тағы бір сұмдықты сұстана тосып сызданды.

	* * *

	Жанынан ағып өткен бөрі кеспелтекті бүйі тигендей бөрліктірді.

	– Мынау қайдан шыға келді?! – деп түршікті.

	Ол сонадайдан ызғар шашып шөкесінен түсіп жатыр.

	Тоқтаған жері құмдақ, балапан тікен балағына жармасып, не істерін білмей састы. Қорқауланып сұстана қалған маңайда жалғыз жанталасып, жан дәрменде ұзынтұраны жалтақжалтақ іздеді. Соңынан ойбайлап қалмай қойған есуас зымзия, бағана қараңдап еріп келе жатқан сияқты еді, сапырылысқан сағым сарқып алғандай ұштыкүйлі жоғалған.

	Бөрі тапжылатын емес, қозғалақтаса ырылдап айбат шегеді, оң жағында ұйысқан шиге қарай жылыстай бергенде алдын орап арс етті. Жеткен жерінде содан өзге бас сауғалар түйір жоқ, сазарған Бетпақ етегін түріп тастап тыр жалаңаш. Онсыз да қағынып тұрған қорқауды одан сайын құтыртып қарсы бетте құйын үйірілді. Ұйтқып шыға келген ұршық жел үстінен ұлып өткенде, қарғыпқарғып алып, құрақ ұшқан қаңбақты қаршқарш шайнады.

	Тізесі дірілдеп, тұла бойын үскірік үрей тімтіне тінтті, шақырайған күн шатқаяқтап барып шалқасынан түскендей, жанарының алдында жасын ойнады. Қанқызыл жалын көкжасылдана құбылып қымқиғаш араласты.

	– Қайдасың?! – Ұзынтұраны шыбын жаны шырқырап іздеді. – Қайдасың, малғұн?!

	Ол тымтырыс, естімей ме, әлде естісе де елемей ме, әйтеуір қарасы өшкен.

	Оң жақ бүйірдегі қалың шиге іліксе жаны қалатындай, жалаңаш далада жанары тоқтаған жалғыз ықтасын осы, көкжал енді сол тұста көлденеңдейді.

	Теңселіп тұратұра табаны тозды, қаңсып біткен қара саны қақ бөлінетін шығар.

	Ұзыннан түскен қорқауға ұрлана қарап шегіншектеді, осылай сездірмей сырғи берсе, сытылып кететіндей дәмеленді.

	Құмдақты тырнап өскен тікен табанының астында быртбырт сынды, бөрі жота жүні тікірейіп күркіреді, жалы күдірейе көтерілді, кірпік қақса киліге кететін түрі бар. Тозағы шығып тұрып, қорқаудың тасталқан айқаса кетер сәт іздеп сабырын сарқатынын сезді. Бұл сілесі қанша қатса да торуылдамай топалаң асыра беретін тоқтыторым емес қой, аңысын аңдып алыспақ шығар, әлде екеуіне де не өлім, не өмір дегізген Бетпақта бетпебет шайқасқа шақырған серті ме?

	– Қалай болған күнде де бұдан енді құтыла алмаспын, – деп түңілді. Жаңағыға дейін, мына сойқан ығыжығы сағымн ан суырылып шығып сүліктей қадалғанша, шөл далада шула ған өлімнен өлексесін сүйретіп жүріп сусып кететініне үмітті еді.

	Құлазыған құла дүзге құлазып қарады, ол қанша тозақтанса да бұл табалдырығында тұрған о дүниеден ыстық қой.

	Тізесі дірілдеп барып жер таянды, сұлап түсе жаздап зорға оңалды, қорқаудың қабағын жүрелеп отырып бақты.

	Әлгі үскірік үрей тұла бойына үмітсіздік болып сіңіп кеткен бе, бастапқыдай үйіріп соқпайды. Өлім алыста жүргенде ғана қорқынышты көрініп, жақындай келе жынын алдыр ған бақсыдай солығы басылатын шығар, бойы үйрене бастады, сескене қарап отырып, ол жайында ойламауға тырысты.

	Арлан қалың шидің етегіндегі көдеге жонын қасыта аунап алып көсілді. Ығына жығып қойып ызбармен ыңғайлай бермек шығар, әбжылан арбаған торғай албастының аузына өзі түседі.

	Ұзынтұра көрінбейді, таң алдында «Қайдасың?» деп қағынғаннан бері тілсіз, алжасаалжаса айдалада елес қуып кетті ме екен, қарғыс атқан екеуі Бетпақта қалай сандалам десе де ерікті ғой. Бұлардың ендігі еншісі – албастыланып алып о дүние мен бұ дүниенің арасында адасу.

	Көкірегін жалапжұқтаған жалын қашан басылар екен, шартабақтай күн кеудесіне талақтай жабысып алып қарып барады, сүйексүйегі сырқыраса, онсыз да сыздауықтай сыздаған жүрегі жарыла жаздап жанталасады.

	Бір сәт соның бәрін ұмытып, Бетпақта бөрі рухтанып алғысы келді, құлазыған ұлы шөлде қорқауланғандар ғана қорланбайды ғой.

	Арлан арбасуын қойып жайбарақат, аңдығаны алдынан ұзамасын білген соң алаңсыз шығар.

	– Не ойласаң да асықпай тұра тұр, – деді құрысып қалған аяғын жазып.

	– Менің дәл қазір өле салғым келіп тұрған жоқ. Содан соң: «Әл жинап алсам, алысып та көрермін, – деп ойлады. – Алқымынан ала кетсем, қарысып қатып қалармын».

	Шілденің күлгін кешіне әлі біраз уақыт бар, кім біледі, мынау оған дейін бүлінбес, бөрі ұры түнде ұрандайды ғой.

	Бәлкім, Бетпақтың қиянында, бәлкім, шалғайдағы Нұраның үстінде шарбы бұлт жолақтанады. Тастақтың тастай өзені сарқырап жатыр ма екен?!

	Талайталай ат жалдатқан талды су түнде түсіне кірген, таудан төңкеріліп түскен түйдектүйдек толқын шамырқанып шулайды, шалқып алып, шымыршымыр қайнаған айдынмен шұрқырасып табысады.

	Ғажапай, ұлы шөл ақкөбіктенген арнаға ақ шаңданып жөңкіліп барады, арқыраған күйі арсылгүрсіл қойып кетті, тулап шыға келген таудай толқын қағып алып қақпақыл ойнады. Көк шалқар айдында қалтқыдай қалтылдаған Бетпақ «Шөлім бір қандыау!» деп шалқыды.

	Тусыраған толқыннан ту тіккен арна арқырап алып ағылды, тастақ жағаны арсарс қауып, аласапыран алысты, қалқыған шөлді шөкімдей көрмей шиырып тастады.

	Шөл қысқан бұл шиыршық атқан айдынға шімірікпей шолп етті, тастай судың тереңінде телегей теңіз тебіренгісі келді, безерген Бетпақтың бетсіздігін айтып аңырағысы келді.

	Тұңғиықта дүлей толқын дүрлікті, түйіліп келіп түйіп өтті, қас қағымда жағада түтетүтесі шығып жатты.

	Әлде тұңғиықтың тереңінен, әлде шөлі қанған Бетпақтан біреу айғай салды.

	– Қайдасың?!

	Оянып кетіп бозаңытқан түнгі далаға түсінбей қарады.

	– Қайдасың?! – деп барқырады әлгі тағы да. Азынаған ит есуастанып жүр.

	Бетпақ бәзбаяғы күйі тәйтері кебінденіп қаңсып жатыр.

	Арқыраған арнада тулаған толқынның шуылы әлі естіліп тұр.

	– Тастай тереңде тұңғиықты неге сіміріп салмадым?! – деп өртенді.

	Таудан құлаған асау өзен енді өзінің тереңінде сарқырады, төңкерілген көк толқын буырқанған ақ жалынға айналып қуыра жөнелді.

	– Өгейсіген дүние түсімде де өзегімнен тептіау! – деп күйінді.

	* * *

	Тізесіне тікен қадалған соң жамбасына аунап түскен, қара саны қан қақсап, зар илеп қоя берді.

	Бөрі арс етіп көтерілді, қарғып келіп, қалтырап қоя берген мұны ызғарлана айналып өтті, құмдақты тұра қалып тырналап тұлан тұтты.

	– Бітті! – деді тынысы тарылып.

	Ту сыртынан, әлде күннің астынан әлдене өңешін сығып сыңсыды. Қорқау табанының астын алайтүлей боратып, солай қарай сұғынып барды да, кері салды. Жосылған күйі қағып өтіп, қалың шиді ерсіліқарсылы ойрандады.

	– Айуан! – деп қатайды әлгі үн.

	– Қайдасың? – деп бұғынды бұл. Бәлкім, солай дегісі келген шығар.

	* * *

	Терісіне сыймай түтігіп жүріп зорға басылған арлан бағанағы жеріне қайта сұлады. Айдалада шалықтаған ұзынтұра болмаса, әлгінде жайратып салар ма еді? Оның есуас даусы әредік естіліп жүріп, ақыр соңында біржола жоғалды, шілденің шыжыған күнінде қашанғы сарнасын, сілесі қатып, жеткен жеріне құлаған шығар.

	– Сен екеуміздің қолымыздан ендігі келетіні екі дүниенің ортасында алжасу ғой, – деді бөрінің әлгі лаңынан соң өзі де есінен адасқан сияқтанып. Мына тозақтан бетер жалғаннан не болып, не қойғанын сезбей ауысып өлу де бақыт екен ғой.

	Сағымданған Бетпаққа далбаса үмітпен қарады.

	–Айдалада албасты бастыратын жынсайтаны қайда? Қарғыстанып келіп қағындыра салмай ма?!

	Енді кірпік қағуға дәрмен жоқ, қан қақсаған қара сан қақырап барып қақ айырылса да тырс ете алмайды. Сырқыраған омыртқа отыз жерден бөлініп опырылып түссе де бүлк етпейді. Қырына алған тажал қыңқ десе, қырғын салады.

	Шілденің күні Бетпақтың нәр тамбайтын қысыр аспанын күйдірекүйдіре жалығып, бауырына бұлт балаламайтын бедеу көктің батыс қапталына қарай ойысқан, бесінді бесігіне бөлеп есінейді.

	Күйдіргі күнді күмістенген көкке көгендеп қояр ма еді?!

	Сөнер күн шалшық ғұмырын сарқып кетер ме екен?! Кірпияз кеште бөрі бүлік іздейді ғой. Ол ұзынынан түсіп қимылсыз.

	– Сергейді қалай жайратты екен? – деді қара көкжалы жалдап кеткен жонында жанары тайғанақтап. – Азу тісін алқымға азыната салды ма?!

	Өз ойынан өзі үрікті.

	Бетпақ шалғайында дүрлігіп басылды, қаңсыған дала қажып біткен шығар, қапталында қаңбақ жортса да дүңгірдүңгір дүркірейді.

	– Қалай жайратты екен?! – деді тағы да. – Сорғалап келіп сойып өтіп, сойқан салған шығар.

	Айтып келген ажалымен арбасаарбаса алжаса бастаған болар, өз ырқынан тыс қайталай берді.

	– Қалай жайратты екен?

	Безбүйрек Бетпақ безілдеп қосылған ғой, жанжағы жапатармағай жамырап қоя берді.

	– Қалай жайратты екен?

	Бесін ауып бара жатса да сағымы сарқылмаған бұлыңғыр дүзден әлдекім қараңқұраң көрінді.

	– Ұзынтұрамысың? – деп қуанды. Жыртқыштанып бүлінген есуас бүйідей тисе де кетпесе екен. Ол жүрісі өнбей, көзінің алдында көлбеңдеп тұрды да қойды, енді дауыс жетер жерде сағым сапырып отыр.

	– Мен мұндамын! – деп қол бұлғады бұл.

	– Көріп тұрмын! – деді ол.

	– Мынау ұзынтұра емес қой... – деп таңырқады.

	– Иә, ол емеспін, – деді сағым сапырған бейтаныс. – Танымадың ба?

	О, тоба! Бұл қайдан келе қалып еді, бұлыңғыр дүзде қараңдаған Гриша шалға ұқсайды.

	– Сен... Сен қайдан жүрсің? – деп күмілжіді.

	– Мен егесіп ерген елесің емеспін бе? – деп таялды шал. – Есіңді кетіруге келдім.

	Ол өзгермепті, бәзбаяғы қалпы, аппақ қудай сақалын қашанғы әдетімен салалап сауып отыр, сәл қызарған жанарында мейірім шуақтанады.

	– Ит өлімімен өлетін болдың ақыры, – деп жымиды. – Саған басқа өлім жараспайды ғой.

	«Өлім жайлы айтып отырып жымиғаны несі?!» деп таңырқады бұл.

	– Ит өлімімен өлгендер о дүниеде итше қыңсылап жүреді, – деді ол сол күлімдеген күйі.

	– Кешіре алмағаның ғой, – деп күйгелектеді бұл. – Кешіре алмайсың, әрине.

	– Кешірім жайлы ойланбайақ қой, – деп салқындады ол. – Кешірілмейтіндерді кешіргенді кешірімнің киесі атады.

	Өңі суынғанмен жанарында мейірім үйіріліп тұр.

	– Жарайды, – деді бұл. – Жайыма қалдыр мені.

	Шал керілген қорқауға қарап қайтадан күлімдеді.

	– Талайлардың жаны жай табатын болды.

	Бұл енді оған қарамауға тырысты, алжасқан адамға бәрібір ғой, елес пе, сайтан ба, сандалсын да сарнай берсін. Бұған о дүниеде жұмақ жайқалып тұрмағанын сүйегі баяғыда қурап қалған Гриша шалсыз да біледі.

	– Жайыма қалдыр! – деп жекірді.

	– Жаным жай табатын болды, – деді ол. Даусы бесіні ауған Бетпақтың қиянынан естілді.

	– Ұзынтұра қайда екен? – деп елеңдеді бұл. Оны неге іздегенін түсінген жоқ. Сірә есі ауысқан байғұсқа мұны да рух айналдырып жүргенін айтқысы келген шығар. Оны құла дүзде қаумалаған елес бұған қайрап салса, Гриша шалға қайтпаған кегі маза бермейді ғой.

	– Сәл шыда, – деді көрінбей кеткен қарияны көңілінде түлетіп. – Ит өлімін итше қыңсылатып жетермін.

	Шілденің күні елес келіп кеткен көктің бөтегесінде бұлтияды, Бетпақтың бүгінгі кеші жұтынып жетер ме екен?

	Сағымы саябыр тауып сабасына түсе бастаған дала самарқау, көкті күнұзын кезген көп күшіген көрінбейді. Арқаның алыстағы биігіне асылып барып қонған шығар, ертең тағы да алты айшылық жерден аңдиды да. Бетпақта безілдеп қалған бұған:

	– Жемтікке айналғанша! – деп кетті ме екен?!

	Жемтікке жерік болғаны несі екен?

	Өзін өзі осылай мазалай бергісі келді, ақшамы жамырағ ан сәтінде аялдай тұрғысы келді.

	Қалың шидің түбі көлеңкеленіп барады, енді сәлден соң шалқайып алған шамшыл аспан аласарды. Шілденің боз бұйда түніне ілесе келетін өңез ай тағы да жұлдыз санап өлекселенетін шығар. Қарғыс атқан Бетпаққа айдың да ажарланып бітпегені ғой.

	– Жаным жай табатын болды, – деді әлгінде жоғалған Гриша. Бұл өзін әлі төңіректеп жүр ме еді, итше қыңсылайтын шағын көзімен көріп кеткісі келеді де. Ол мұның өлімін тағатсыз күткелі қашан!

	Өлім аузына түсе бергеніне түршікті, әлгі шалдың елесі секілді айналшықтап жүр ме екен, әлде мұны осылай әредік мазалап қоятын Гриша ажалын өзімен бірге ала келген шығар. Сұлаған жерінен қозғалмаған бөрінің үстіне де көлеңке қонақтайын депті, шыбынсыз Бетпақта көз шырымын алып ап, ширығып тиіспек пе?!

	Өмірден күдер үзгендердің ойы да сүреңсізденеді екен ғой, есіне түсіргісі келгеннің бәрі тұзы татымай жерітеді, ертеден бар ескі сырқаттай әлсінәлі белгі беретін, Бетпаққа келгелі соңына түсіп, енді асқынып алған үрей көңіліне үйірілгеннің бәрін үмітсіздендіріп тозтозын шығарады.

	– Өлгеннен соң мен де рухқа айналар ма екем? – деді сандалып отырып.

	– Атаңның басы! – деді елестей берген Гриша. – Дәмесінің зорын! Жаныңды жаһаннамға жолатар ма екен. Бетпақта қаусайтын қаңқаңмен бірге мәңгі қаңсисың!

	Бұған осынша кектенбесе қайтеді екен, аузын ашса алыса кетеді.

	Енді ештеңе де ойламауға тырысты, бұл жалғанда елес те жоқ, елес ерсіліқарсылы көшетін көк те, жер де жоқ, өлімді күткен өзі де, өлім болып аңдыған бөрі де бекер, тіпті жаһанмен жағаласқан Бетпақ та жалған.

	Отыраотыра жамбасы жерге жабысып қалған, құмдаққа қолын тіреп көтеріліп көрмек болып еді, сүйексүйегі жарыса сырқырады, неше күннен бері қысқан шөл тірісінде қаңсытып, қуратып бітірген шығар, қырсыққан қорқау тарпа бас салса, қаусап жүре беретін түрі бар.

	Бөріге алғаш рет түсінгісі келіп қарады, ол өзін өлім болып қамағанынан қаперсіз ғой, бұл үшін өлтірмек жоқ, өмірі үшін күрес қана бар, сондықтан да қайғысыз.

	Талайлардың тағдырын тәлкек еткен бұл да мұңсыз еді, өзінен өзгеге өршіп шыға келетін өшпенділіктің өртін басу үшін арпалысып жүріп қайғы дегенді ұмытқанды.

	– Ғұмыр бойы сол қарасы өшкір өшпенділіктің құлы болдым ғой! – деп күйзелді. – Ол мені қатыгездендіріп алып, өмірі барларға қайрап салды да отырды.

	Көзін тырнап ашқаннан осылай, әуелі өмірге өлекселеніп келген өзіне, содан соң айуанданып кеткен анасына өшікті, удай мас болып құлап жатқанда талай рет үнін өшіре салғысы келген. Ессізденіп алып ойына келгенін істейтін сұмырай өз ажалынан өлсе, оған тек мұның біржола қорқаулана қоймағандығы ғана кінәлі еді.

	Кейін көзіне көрінгеннің бәріне өшігетін болды, олард ың өзі секілді бұралқы иттей бұратылып жүрмегендігі үшін, күңіренбей күлгені үшін, жетімсіремей жетіскені үшін...

	Сыныққа сылтау тауып өшігетін, өшіккен сайын өлерменденетін. Өшпенділіксіз өмір өмір еместі, өшіге алмайтындарды өлердей жек көретін. Өшінен айырылса, өмірі қаңырап бос қалатындай қасарысатын.

	Қарғыс айтып қыңсылап жүргендер өшін ала алмай өлекселенгендер ғой, олар қашанда өкініп өледі, өшік етіп өшкендердің күйзелісінен сақтасын. Өзегі өртеніп тұрса да өшіге білмейтіндер – баяғыда өліп біткендер.

	Мұңсызбын деп жүргендердің бәрі өздерінен өш ала алмайтынын сезеді. Қайғылының бәрі алынбаған өшінің соңында ғұмыр бойы салпақтайды.

	Өмір өшіктіру мен өш алудан тұратынын ұқпағандар өшін қуғандарды қайдан түсінсін. Тәңірдің өзі бұларды тозақтан бетер жұмыр жерге өмірден өшін алу үшін жамыратып жіберген жоқ па?!

	Шілденің күнін еңкейтіп әкеліп, батыс кемерге тұсап қойған кеш таң атқалы кезек бермей сарылтқан уақыттан өшін алып күреңітті. Сәлден соң түксиген түнмен ымыжымы бір ымырт өшіге жетеді, батар күннің соңғы шапағын өшпенділікпен жұтып алып түнере қалады.

	Шілденің күні Бетпақты шыжғырып келіп қонақтаған сайын күйіпжанатын күлгін кемерден күлімсі иіс шыққан секілденді.

	Бұрқ етіп тұтанып, өртене жөнелмейді ғой. Құла дүзде бөріге таланғаннан өртеніп өлгені жақсы ғой.

	Көкейіне келгеннің бәрін күңгірлете бергісі келді, көкірегін сарқып айтып қалғысы келді. Ал аузын ашса, тіліне өшпенділіктен басқа ештеңе оралмайды, қазір де ымырты үйіріліп келе жатқан

	Бетпаққа өшіге шүйілді.

	– Өшігіп жүріп ақыры сол өшпенділіктің құрбаны болдым, – деді сөніп бара жатқан соңғы жалқынға үздіге қарап. – Бетпаққа әкеліп қаңғыртып кеткен сұмырай өшін алып тынды ғой.

	Соңғы жалын жұқарған сайын тынысы тарылды. Әлгі Гриша қайда екен, ана суынып бара жатқан қан қызыл шапақты үрлепүрлеп, құла дүздің көлеңкеленген көгіне іліп қой деп жалынар еді.

	Ол бағана өзіне кектеніп кеткеннен бері көрінген жоқ, жанында ширығып айтқан сөзі ғана қалды.

	– Бетпақта қаңқаңмен бірге қаңсисың!

	Ауыр тисе де ренжімеген, несіне көңіліне алады, ол бұған не десе де ерікті емес пе, елес боп келіп жүріп, баяғыда есінен ауыстырып кетпегені үшін құлдық ұрса жарасады ғой.

	Содан соң:

	– Менің рухқа айнала алмайтыным рас па екен? – деп аңтарылды. – Гриша біліп айтса, о дүниеде де жағалай өшігумен күңіренеді екем ғой.

	Бөрі жатқан жерінен керіліпсозылып көтерілді, батқан күннің соңғы жалынына қарап арс етті.

	– Өлімді көріп тұрған адам не ойлайды екен? – деді орнынан сүйретіле тұрып жатып. – Қарауылында талайталай қалтырағандар не ойлап үлгерді екен?

	Алыстан, бәлкім, ұясына қонған күннің астынан біреу:

	– Қайдасың? – деп қарлықты. Даусы өзінің көкірегінде сыздаған үрей секілді ұлиды. – Қайдасың, малғұн?!

	– Ұзынтұрамысың? – деді бұл. – Мені іздемейақ қой, Бетпақта босқа сабылып қайтесің, о дүниеде кешікпей кезд есерміз.

	Ғұмыры қорқауға кезіккелі бесін мен ымырттың арасынд а ұзарды. Өштесумен өткен өміріндегі соңғы олжасы бұл.

	– Ал баста! – деді көкжалға қарсы жүріп.

	Бөрік үдірейе қалды, шегіншектей беріп күркіреп атылды, ақсиған азу алқымын көздеп келеді. «Тамақтан қадалады екен ғой» деп ойлап үлгерді.

	– Жаным жай тапты ғой! – деді біреу. Гриша екенін аңғарған жоқ.

	* * *

	Арлан қалың шиде екі күн аялдады, осыған дейін қара санын қауып жейтіндей ашыққанын ұмытып, Бетпаққа еті үйрене бастаған. Құла дүз өзімен бірге тоғайып, кәдімгідей көтеріліп қалды, күн түске тармаса азынап шыға келетін аңызақ желі саябырсып, сағымы бүлкбүлк шымырлады да жатты.

	Қалай десе де шілденің соңы емес пе, кешегі түн мүлде жайлы тиді, іңір жусауынан кейін Шу жақтан ескен самал таңға дейін үзілмей, тынысы бір кеңіген, құла дүзде айды аунатып бауырына басқандай арыстанданып еді.

	Бүгін түс ауа дүрдүр сілкініп алып, қызғылт құмдақтан айналаны қарауылдады, төңіректен иіс шалып, шығыстан көтерілген суырма желдің ауанын бақты.

	Бетпақта түсініксіз сандалған үшеудің соңғысы табан жолынан жымын білдірмей жаңылдыратын жылмиған далада алысқа ұзамауға тиісті.

	Жорық жалданып, көкірегін күркіретіп алып Арқаға қарайғы жусанды жазыққа төтелей салды. Есі түзу кезінде жонында үйірүйір киік жосылған, үйірүйір киікке дәмелі бөрі қиыннан қосылған қызба дала желігін құтыртты. Баурынан жараса, құла дүз бауырынан жаратуға жараса, қиқулы Бетпақтың қай егесінен тартынған, сусыған жел бауырынан суырылып, айғай даланың жанарынан жас парлатты. Жусанды жазық алқымын терлетуге жарамай таусылды, алдынан аламандап ашылған ақселеулі алқап айызын қандырмай сарқылды, төбел тазданған тақырға іліккенде тоғы басылды.

	Соңынан сорына түскен бөріні көрген ұзынтұра қу далада жалғыз қалғанын сезіп бөгелді.

	Құла дүзде құйын үйірген қорқау жоғы табылып тоқтады.





V. Ызғар


	Смайыл Дараттың тақыр тасы мен Саңғыруда қазанның соңы қар құсып, тау ішінде таяу қыстың ызғары білінгенше жүрді. Арқада сақылдаған сары аяз бен бүлік тілеп буырқанатын ақтүтек бірде ерте, бірде кеш, әдетте қараша қату қабақтанып, желтоқсанға жалғасар тұста тулап шыға келетін, биыл жұт жеті ағайынды болып, қыс ерте түсті. Таудың биігін қар алып, терең қойнау, қиын шатқалдарда қара суық ертелікеш азынады да тұрды.

	Соңғы бірер күн Аюшаттың үңгірін паналаған, айнала суынған тас қабырға жаққан отты сыртқа теуіп, түнімен дірдектеп шықты. Бүгін тас кезіп келіп, Саңғырудың қалың терегіне енгенді.

	Тығыз өскен сүмбілдің түбі тыныш, ұшар биігін жел шайқап, жағалай қонған көп қарға қарққарқ тербеледі. Кісі белі үйген қу бұтақтан өрілген жалын жалаң қағып, таяу ағаштың қалтырап қалған жапырағын жалмап алды, жақын өскен жалаңбұт шілік шоршып тиген шоқтан тұтана жаздап шырт етті.

	Өлмегенге – өлі балық, тас кезгенде қарауылға іліккен қырғауылдың етін қақталмай жатып қарбытты. Әлмағамбет екеуіне кешелі бері бұйырған несібе осы.

	Ол отқа тімтіне таялып үнсіз отыр, бұлақтың жағасында өртке оранбай жалғыз сау қалған қараша үйінің құрым киізінен долбарлап берген жамылғыға оранып, қырғауылдың қыр жіліншігін күтіркүтір шайнайды. Суық түскелі сіңіріне ілініп сүреңсіз, сақалы қыстан көтерем шыққан көпей тоқтының жабағы жүніндей жалбырап, ұйысып кеткен.

	Қара суық тау кезіп келіп тар қойнауда ашөзектене ұлыса, қалың терек қабырғасы қайыса сықырлайды, көк қабық сүмбілді ығына алған кәрі ағаш сытырсытыр сына жаздап сестенеді.

	Тағы да қар жауайын деген шығар, қырбық қылау биіктен баяу қалқып келіп, тал арасына қалың түскен жапыраққа қонып жатыр. Таудың тақыр тасына сіңген ызғар үскіріктенгісі келіп, ұйытқыған желге қосыла кетіп ызылдайды.

	– Ертең Атасудың бойындағы Қарғабайдың қыстауына кетеміз, – деді Әлмағамбетке қырғауылдың төс етін сыдырып беріп.

	– Қаратөбедегі өз қыстауың бар емес пе? – деді ол.

	– Онда әзірге баруға болмайды.

	– Неге?

	– Көріп жүрген жоқсың ба, Қарағанды жақтан ойда жоқта қылт ете қалатын әскер Жезқазғанға қарай асса да, Қу, Мұңылыға беттесе де Айдаһарлы, Қабантау мен Қаратөбені бір арылтып шығады. Оның үстіне Ұлытау жақтан, әлде Сарысу, Байқоңыр бойынан жаяужалпы шұбырып, Қарағандыға ағылған елдің де төте жолы сол. Қарғабайдың қыстауы қиыс әрі өзеннің бойы, су жағаласақ өзегіміз талмас.

	– Ел неге шұбырып кетті екен? – деп бүрісті ол.

	–Алдындағы малын айдап алып, қыс түсе құрығын ұстап қалған жұрт тыр жалаңаш далада қалай қалады? Қалаға қара танып ағылады да.

	Қылаулаған қар қалқып түспей, тал арасын ұйытқып қыдыра бастады, алаулаған жалын бірде таяу ағашқа, бірде өздеріне қарай шалқиды, от іргесінде тұтанған қу жапырақ жана беріп сөнді, қалың терек үйіре соққан желдің өтінде сықырлапсықырлап алып ұзын сарынына салды.

	– Тыңдашы!

	Жамылғышын қымтана бүркеніп бір уыс болып қалған Әлмағамбет жанары жасаурап күбірледі.

	– Байғұстар ық жағалап жүріп сыңсиды.

	Не айтып отырғанын түсінбеген бұл жанжағына қарап аңтарылды.

	– Олар біраздан бері төңіректеп жүр, – деп елеңдеді енді ол. –

	Иманды болғыр марқұмдарды айтам. Ұмытып кетпесін дей ме, әлде иесіз тауда ызғырықта қалтқұлт еткен бейшараларын желепжебегені ме? Көзді ашыпжұмғанша бәрінен құлан таза болған, жалаңаш таста тағыланып бара жатқан бізге тәңірі қырын қарап кеткенін қайдан білсін.

	Сыңсыған теректі төңіректе үн салған аруақтарға теліп отырғанын енді аңғарды.

	– Олар қашан да бірге ғой, өмірлерін өксітіп өшіргендер бізді де тыныш қоймасын біледі ғой, – деп жалғады ол.

	Күшейген жел қалың ағашты биігінде үйіріп алып суылдайды, бұтақ сайын қарайған қалың қарға бір ұшып, бір қонып, байыз таба алмай шулады. Өзі әлгінде тақырлап мүжіп лақтырып тастаған қырғауылдың сүйегін ала қанат сауысқан сүйреп апарып, жуан теректің тас уыстап тарбиған тамырының астына тықты. Ту сыртында қаңтарылған күрең дүрдүр сілкініп алып тыншыды.

	– Ертең бұл жерде қалуға болмайды, – деді қайтадан тұнжыраған Әлмағамбетке қарап.

	Мына азынаған тауда енді бірер күн аялдаса айырылып қалар.

	Пана болудан қалған тасты бұл қайбір қимай жүр, жасанған жау қырда жаз бойы арылған жоқ, апта аралатып, кейде одан ұзатып, сау етіп түсе қалады. Күзге қарай көрінбеп еді, қазан бел орталана бере тағы да қара танытты.

	Бұл жолы Дараттың бұлағына аялдап алып Өгізтау асқан. Араға үш күн салып оралғанда, қарасыны мол көрінді, ызылдаған жаяу мен үйірүйір жылқыны лекітіп айдап келіп, Жамбаскөңнің тоғанын бір күн жайлады.

	Биіктен дүрбі салған бұл:

	– Ала жаздай тақырлағанда таусылмаған қайдағы мал? – деп таңырқаған. Кілең бүйірлі боз Сарысудың құмға сіңер тұсындағы аз үйлі тамаға да бұғалық түскенін аңғартқандай болды. Кезінде жүзді ерке қызының жүзігі үшін бере салған, мыңды мырза көңілінің көрімдігі еткен Жидебайдың бүгінгі балалары сыбайсылтаңданып қалды деп естуші еді. Боз мініп қылаңытқаны болмаса, өрісі тарылып, өрде оза алмай жүргендейтін, тоғанның бауырында тарлаулы жазыққа иірілген жылқының қоғамы, әрі кетсе, үш айғырдың үйіріндей еді.

	Ашық жерде жел өтінде ошарылған ел жүнжіп үлгеріпті, қаусаған шалкемпір әр жерде тарыдай шашылған, бірыңғай бөлектеген қызқырқын қылышы салақтаған, сұрқай киінген, шетінен ыздиған солдаттар жақындаған сайын қоғадай жапырылады. Олар бірбіріне тығылған сорлыларды жалғызжарымдап шөккен түйелердің ығына, тас арасына әкетіп жатыр.

	Бұдан кейінгі күндерде дала ат дүбірінен арылған сияқты еді, қара суық басталғалы жаяужалпы шұбырған елді көретін болды.

	Сондай бір топ осыдан екі күн бұрын Дараттың бұлағына ілігіп жығылған. Алыстан аңысын аңдып, қарусыз, қарақан басының қамымен қажыған жұрт екенін көрген соң жөн сұрай барды.

	Бұлақтың желкесіне жаққан отты айнала отырған елдің ұзын саны он шақты, үш шал мен мыжырайған екі кемпір, қырықтың қырқасындағы екі жігіт, қалғаны әйелбала.

	Пұшпақ тақиялы қария сәлемін селқос алды. Жөн сұрағанда да ағытыла қойған жоқ.

	– Халдің несін сұрайсың... – деп етігінің қыртыстанған қонышын тартқылады.

	– Қайдан келесіздер?

	– Қараағаштан.

	– Тоқа Шоңның Қараағашы ма?

	– Иә.

	– Қырға қырғидай тиген жау ол жақты да жайпап өткен екен ғой?!

	– Жайпады дегенің жай сөз, шырағым, жайратып кетті. Жазда келді – малды алды, күзде келді – жанды алды. Аласкүлес басталған аз күнде не көрмедік.

	Шапанының ішіндегі көнетоз қамзолының қалтасынан насыбай шақшасын алып етігінің өкшесіне қақты.

	– Байғұсау, кеше бітті деп отыр едің ғой, несіне қаққыштайсың? – деді жанында отырған кимешекті кемпір. – Қазір жоқты іздеп тағы да шала бүлінеді бұл.

	Смайыл кісесіне ілген алақандай шақшаны алып шалдың алдына тастады. Насыбайды андасанда ермекке ататын.

	– Алыңыз, басы бүтін сіздікі, – деді. Алақанының шұқырын толтырып ерніне тастап жіберген қария:

	– Уһ! – деді.

	Кішкене шөңкеге бұқтырған бидайды көсіп қойып отырған әйел:

	– Аллаай, не жазып едік?! – деп көкірегі қарс айырылды. – Қу далада қырылғанымыз ба?!

	– Жағдайдың түрі осы, – деді қария. – Ер азаматтан жұрдаймыз, ана жалаңдаған иттер жазда көзінен тізіп айдап әкеткен.

	Жазығы – құр ат мініп, тоқ жүргені. Олардың әйелбала, келінкепшігі де кетті зар еңіреп. Біренсаран қарсылық білдіргендер оққа ұшты, екі сөзге келмей атады, айтқаның ұнамаса шабады.

	Қара жер хабар бермесін, Шоңкеңнен қалдық пәлеге. Бұл кімнің ауылы – Шоңның ауылы. Бұл қай ел – болыс Шоңның елі. Қай жұрт – АлтайҚарпықты аузына қаратқан Шоңның жұрты. Осы жетті түбімізге. Қарға тамырлы қазақ емеспіз бе, Шоңкеңе біріміз ағайынбыз, біріміз жегжатпыз, біріміз құдандалмыз – түгел сыпырды.

	Үштөрт жастағы баласын алдына алған жігіт бұлақтың маңын үнсіз шолып отыр. Өртенген үйлердің орындары, шашылып жатқан ыдысаяқ, Әлмағамбеттің қараша үйінен қалған керегеуық ой салды ма:

	– Бұл маңда ұлардай шулаған сияқты ғой, – деп тоқтады.

	– Біз көрген тозақтың қайсысын айтып сарқыла алам, – де ді бұл.

	Болған жайды қысқа қайырды.

	– Құдайай, қандай заманға тап қылдың?! – деп кемсеңдеді кимешекті кемпір. – Бес уақ намазы қаза болмаған, аузынан тәубасы түспеген, кірген жыланның басына ақ құйып шығарған, ала жіптен аттамаған ел не жазып еді, қай қылығынан тауып еді?!

	Шал жанары боталап күрсінді.

	– Өзің кім боласың? – деп әңгіменің бетін өзгертті.

	Жөнін айтып еді, естімеген сыңай танытты.

	– Қара жаяу қалғандарыңызға қарағанда, тігерге тұяқ тастамай, түгел әкеткен болды ғой, – деді қайтадан қамыға тұнжыраған қарияны сөзге тартып.

	– Малдың өзі түгілі, тақырға түскен ізіне дейін қырып әкетті, – деді шал. – Жаздай тісіміздің қанын сорып шықтық. Жақсыжайсаң түгел ұсталып кеткен соң жөн сілтер жан жоқ, не істерімізді білмей сенделдік. Ақыл – алтау, ой – төртеу болды, қалай толғансаң да шығарға жол таппайсың. Сол сандалумен қара суыққа ұрынғанда, елдің шеті сөгілді. Бірі Жезқазғанға, бірі Ақмола – Қараөткелге, бірі Қарағандыға кетті. Ұлытау жағы

	Байқоңырлатып Сырға сырғыды деп естиміз.

	Солай, шырағым, алты алаш аумағымен аунапқунаса мұрты сынбайтын есіл жер елсіз қаңырап қалды. Артың – өлім, алдың – үрей, шарасыздықтың құлы болып сандалған түрім із осы.

	– Қараағаштан қашан шықтыңыздар?

	– Бүгін алтыншы күн. Ескене, Жайылмалатып, одан Манақа құлап сүрініпжығылып келеміз.

	Бала ұстаған жігіт ауыздығын күтіркүтір шайнаған күреңге қарады.

	– Үйірүйір жылқыдан қалған жалғыз шығар? – деді.

	– Иә, – деді бұл.

	Ол аттан көз айырмай қадалды. «Мынау не ойлап отыр?» деп секемденді.

	Отқа әлгінде бір құшақ қараған әкеліп салған балуан денелі жігіттің көзқарасы да ұнамады.

	– Ал, ақсақал, – деді кетуге ыңғайланып, – менің қолымнан келетіні тілекші болу ғана.

	Атына қарғып мініп желдірте жөнелді де қайта қайырылд ы.

	Жігіттер орындарынан ереуілдеп тұрыпты, күреңді олжалап қалуды ойлағандығына енді күмәні қалған жоқ.

	– Алдарыңызда әлі төртбес күндік жол бар, – деді айдалада тірі аруақ сияқтанған шалға қарап. – Қарағандыға аманесен жетсеңіздер бір кәделеріңізге жарар.

	Әлмағамбет жұрдай қылған көп дүниенің орнынан тапқан алтын ақшаның бірін сыңғыр еткізіп тастай салды.

	* * *

	Отқа бетіңді беріп отырсаң арқаң мұздайды, ұйысқан теректі түгел өртеп жібермесең жылынар түрің жоқ, күн сары аязданып қатайып барады. Тал түсте мынадай болса, түнге қарай таза шыдатпайтын шығар. Әлмағамбетті атқа мінгестіріп алып, Қарғабайдың қыстағына қазір тартып кетсе ме екен?!

	Осы ойға он бекініп, он айныды. Амандық болса ертең қозғалар, ал бүгін қалың ағашты тастап шығудың реті жоқ, Атасудың бойындағы қоражай талай жер әрі онда жеті түнде жетіп барудың түбі немен тынары белгісіз, иесіз болмай, арыпашқан босқындардың үстінен шықса қатер. Дараттың бұлағында жолыққандардан аманесен кеткеніне тәуба қылғаннан бері Қарағандыға қарай шұбырған елге жолаған емес.

	– Аллаай! – деді отты қоғамдап жатып. – Бөлінбеген еншім бар десе, танымайтын адамына астындағы атын түсіп беретін мырза елді бірбіріне ашкөздендіріп қойған жоқтықтың басы мынау, аяғы немен тынар екен?!

	Сол күні, бұлақта, алпамсадай екі жігіт қапияда бас салса, алысжұлыстың соңы екі жақтың бірінің жазатайым болуымен бітуі мүмкінді.

	Бүрісіп қалған Әлмағамбеттің жамылғысын қымтады, байғұс қалтырап тоңса да ашықтесік отыра береді, қазіргі қалпында тірі өлік те бір, ол да бір, шытыршытыр жанған отқа қадалған күйі кірпігін қақпай қатып қалған.

	Жалғыз суықторғай манадан бері айналшықтап жүр, жанына шыр етіп қонады, лаулаған отқа секектеп таялып, пыр етіп ұшады, шалажансар даланың кеудесіне қонақтай алмай, қара үзіп және кете алмай, шығаршықпаста сандалған шыбын жан секілді дәйексіз. Қараша тумай ұлыған ала қаншық өңірдің жұмырына жұқ болмай жұтылып кетер ме екем деп дірдектейді.

	Аңырап қалған Арқада сақылдаған сары аязды сарнап жүріп сапырған ызғар кімдерді қабығында қалтыратпаған?!

	– Сыңси бермей неге кетпейді?! – деп кейіді Әлмағамбет.

	Жалаңаш бұтағы жел өтінде ызылдаған тоғайды әлі күнге аруақтың сарынына балап отыр ма, қалың теректің қойнына күрсініп қарады.

	– Қайтақайта шақырып, мазамды алып бітті, – деді әлден соң. – Сірә, бұл өмірден озатын кезім келген шығар.

	Бұл алабұртқан жүзіне ұрлана қарап үнсіз отыра берді.

	– Онсыз да өлім шақырып өзеуреген өлексе өңірде өлім жайлы тіс жарма, – деді. Ішінен айтты.

	Ол жамылғысын серпіп тастап, сілкініп барып басылды.

	– Кәрі жынның қар үстінде қалтырауын!

	Отқа таяу секектеген суықторғай шырылдап ұшты.

	Қабағын қарс жауып алған қарақшы күндерде қауқарсыз қажыған сорлының бір уыс болып қалған кәрі жыны ма екен?!

	Қыр астындағы қарашадан жақсылық күтпей, тақыр тасынан суынып жеріген тауды тасталқан кезген үскірік үдей түсті.

	– Алжыған жынның ақырғы ашуы ғой, – деп теңселді Әлмағамбет. Ол бүгінде ауыл болып әжуә ететін баяғы әпенде емес, аруақтанса ықтырған, дүрліккен дүниеде дауылдап жүріп, алдағы аласапыранды алыстан болжаған түсініксіз тылсым. Тақыр таста тулап айтқан көп сарыны көкірегінде жаңғырықса, жабыққан жалған жағасын ұстайды.

	Таудың тағыланып алған тарпаң желі көп теректің төбесінен төгілген қарды алайтүлей ала қашып, аптығып қайта оралып, от үстінде дөңгелентіп зікір салған тәрізденді.

	Киесі кетіп ел талақ,

	Иесі кетіп жер талақ,

	Шерменде болып шер талақ,

	Еңсесі түсіп ер талақ,

	Даласы дімкәс қылтамақ!

	Уһ-аһ! Уһ-аһ!

	Жел ұйтқытқан жалын лаулаплаулап алып жалп етіп, жалаңдап қайта лап етіп, ала жынданып аласұрды.

	Қырда қалды қақ сүйек,

	Тыпырлама, жат, сүйек,

	Сай табаны сар сүйек,

	Ой табаны ақ сүйек.

	Уһ-аһ!Уһ-аһ!

	Будақбудақ көтерілген көк ала түтін бұтағы тарбаңтарбаң айқасқан қалың ағаштың арасында адасып жүріп, саңылау таба бере саулай жөнелді.

	Жалаңбұт, жалаңбас,

	Мола тоқ, дала аш,

	Өлігіңді арқалап

	Өлмегеннен ала қаш!

	Уһ-аһ!Уһ-аһ!

	О, тоба! Ұлыған желге қосылып, көк ала түтінді көз алдынд а қуалап өзі де сарнап отыр.

	Ала табан, ақ табан,

	Ала қайғы қақтаған,

	Өлімді өлім таптаған,

	Кіл өлексе қаптаған!

	Көрде тыныш жатпаған!

	Көкейінде күйзелген сары уайымды сарқып алып сабырсызданды, жалқынданған жанарын жалынға қақтаған байғұс қағып әкетіп қағына жөнеле ме деп қорықты.

	Кейінгі күндері бейуақта осылай сабылатынды шығарды, қайда қараса да кеудеден тепкен, кері кеткен дала жалғыз жасытып келіп, торғайдай тоздырайын деген шығар. Табанынан таусылып жүріп сағалаған тақыр тау да талақ етуге айналған мұның Әлмағамбеттің кәрі жынындай қаңғалақтайтын кезі әлдеқашан жеткен.

	Көкірегі сол сорлының гөйгөйіне толып, қайтадан жаңғырықты.

	Үйірілген үскірік үсіп өлер күн бар ма? Жағаласқан жалғанды сілкіп тастар күн бар ма? Күн астында күйінбей жанып кетер күн бар ма? Жанып жүріп жаһаннан кек қайырар күн бар ма?

	Қарқ етіп үріккен қарғамен бірге көтерілді. Отыра берсе – өлгені, күйіне берсе – көнгені. Күйзеліп жүріп кектенеді, сарнап жүріп сұстанады. Сықырлаған көк теректен сақылд аған сары аязға қарсы салды.

	Тарғыл тастың түбінен сығалап аққан бұлақтың көмейі ғана бүлкілдейді, талға бұрымданып бұрылатын арнасы қатып қалған, кеудесіне қарай кеулеген көк мұз қалыңдай келе тұншықтырып тынатын түрі бар.

	Шалғайын алты ай жаз шаттандырған жалғыз қайнарын қайната алмаған тас құдайдан не қайыр?

	Тарғыл тасқа шамырқанып шықты, төменде төңкерілген түмен дала үскірік үйіріп тентіреп жүр.

	– Тентірей түс! – деп тістенді. – Төсіңдегі тірлігің түгел тентіреп кеткенде тентіремей көр!

	Ту сыртында Саңғырудың сыңар биігі суынады, енді солай қарай сұғынды, бірде қарсы алдынан ұйтқып қайырып, бірде бүйірінен түйіп бүлініп, қуалап жүріп қағынған тау желі сол биікке жеткізбеймін деп жанталасты. Ызылдапызылдап алып, шалқасынан түскен шатқалда шаты айырылды. Гуіл депгуілдеп алып қарқаралы құздан құлдилап құлады.

	– Құлазып қалған қиянда қылғынып неге өлмейді!

	Сыңар биікке сүрініп сүйенген сүйір шың желдің өтінде сүйегін жинай алмай әуре, қатпарқатпар қызғылт тас қабыршықтанып сарнаса, жықпылында жаланған үскірік жұлқылап жүріп еңірейді.

	– Қақ айырылып қақырап, қаусап неге түспейді!

	Жалына қол тимеген заңғар сүйір шыңның сұрын қашырып сұстанды, қар жамылған тәкаппар таялған сайын тасбауыр.

	Қырғи қонсат қитыққан, қыран қонса қыбықанған сеңгір ден жалғыз құлжа секіріп түсіп сестенді. Арша мүйізі айбаттанып, айқара таста арқырап тұрды. Апайтөс таудың ашуын адуын жел жосылған жонға ала қашты.

	Талай да талай келген тау табан тірер жерін тақымына басып алып таялтпай қойды, жоғарылаған сайын қалыңдаған қарға кей тұста күрп етіп түсіп кетеді, төсіне қылау қондырмай жалаңаштанған тақыр шетінен тайғанақ, ұшар шыңға барар жолда қураған жалғыз терекке түйе ойым өрмеледі. Бұдан әрі қияметқайым, тік қия бірінен соң бірі қиындап биіктей берді.

	Жуан діңгегі арсаарса жарылған қу ағаш қаусап түспей қалай тұр, ұйтқыған жел шатқаяқтатып шап берді, қар тұрмаған көк тасты тілгілеген тамырға табан тіреп:

	– Уһ! – деді.

	Шалғайдағы Оғызтау биіктен көз салғанға есек мінгендей ғана, қатарында сұлаған Айдаһарлының алыстан аңғартатын айбаты жоқ, қарлы ызғарда ұлан далаға ық болуға жарамай аласарған.

	Атасудың талды арнасы тімтініп жортқан түлкінің қырбыққа түскен ізіндей, борасын бұрқ етсе, көміліп қалғалы тұр. Қырда қара жонданған Қабантау алдағы алты ай қыстан аман шығарына сенбей жүдейді.

	Көзін тырнап ашқаннан көріп келе жатқан үш тауды көріп тұрып сағынды. Бауырынан бағзыдан байғазы өмір жамыратқан жарықтық жалғанда қалай жалғыз қалдырып жаңылды екен?!

	Жалғыздық жаратқанға да жараспайтынын сезбеді ме екен?!

	Қарайқарай жанары талды, қараған сайын жалғыз еместігіне иланғысы келді.

	– Жалғыз қалдыра көрме! – деп жанұшырды. Қар жамылған тау заңғарында жаңғырықты.

	– Жалғыз қалдыра көрме!

	Қу ағашты құшақтап алып еңіреді, қу ағаштай қурап қалмайтындығыма сендіре гөр деп аңырады. Қу ағашқа қу құдайлап құлдық ұрды.

	* * *

	Қалың теректің іші жымжырт, от сөніп қалыпты, Әлмағамбет көрінбейді. Суық сорған соң қыбырлайын деген ғой. Күреңді ағаштың бұлақ жағындағы қауға арқандап, қу бұтақ дайындауға кірісті. Түнге мол қылып жинап, таң атқанша жағып шықпаса, қатайып бара жатқан ызғар өңменінен өтер.

	Бағана биіктен тайынбай қарғыған құлжа көз алдына елестей берді, қолға түспейді ғой, шіркін, апылғұпыл сойып жіберіп, жаясын жайнаған шоққа жайып тастап жайын тапсаң, қазанның соңы қыркүйектей шыбынсыз жазға бергісіз болар едіау.

	Ертең аңдып көрсем бе екен? Қарғабайдың қыстауына қанжығасы бос бармай, тоқ барса, шым үйде шылқып бір тершімей ме?!

	Әлгінде тауда бойын суық алайын деп еді, қу бұтақты бытырбытыр сындырған сайын бусанды. Әредік жанжағына көз салып қояды. Әлмағамбет байқалмады. От жағып жүріп те алаңдаумен болды.

	– Қой, іздеп келейін, – деді жуан ағаштың діңгегіне сүйеп қойған мылтығын алып жатып.

	Екіүш күннен бері мүлде тұйықтанып кетіп еді, әредікте тіл қатса, көрген түстей өте шыққан, күні кеше ғана бірге жүрген марқұмдарды есіне алып, олардың енді қайтып келмейтініне сене алмай сенделеді.

	Кеше шығар:

	– Олар тауда адасып жүр, – деп мазасызданды, ағаш арасын байыз таппай кезіп жүрді де, дөңкиген тарғыл тастың үстіне шығып, маңайды ұзақ қарауылдады. Қайтып келген соң да біразға дейін тыншымай қойған.

	– Іздеп келсең етті, – деп мұны түртпектеумен болды. Бұл әлгінде қозданақоздана қопарып тынуға айналған ызамұң қайнапқайнап алып, орнынан тік көтеріп, тау бездіріп жібергенде, сол марқұмдарды іздеп кетті деп ойлап, соңынан ере шықпады ма екен?

	Әуелі қай жақтан қарайтынын жобалады, жаңа өзі келген тұстан көре алмаған, қалың теректің қойнау қуып кететін қапталы ит тұмсығы өтпейтін тікенге ұласады, ал Даратқа шығатын сауыры ашық, одан әрі қарағанды ойпаң басталып, осы арадан бие сауым жердегі Аюшатқа дейін созылады.

	Ойланып тұрып, бірден солай қарай жүрді де кері қайтты, тобықтан түскен қарда із жоқ.

	Таудың ерте жететін кеші белгі бере бастаған ба, маңай көлеңкеленген сияқтанып, қарсы бетте дөңкиген тарғыл тас қарауытып көрінді. Арғы беті құлама шатқал еді, аруақ айналдырған сорлы қаңғалақтап жүріп соған арандап қалмасын.

	Таутаста терісіне сыймай тентіреймін деп, биік атаулыдан тауы шағылып қалған ба, әншейінде тез көтерілетін тасқа алқынып зорға шықты. Төменге құлдилай жөнелетін шатқалға қиялап түсіп, қиғаштап қайту да оңай болған жоқ.

	Жазған құлда шаршау жоқ, табанынан таусылып сүйір шыңға дейін барды, айғайлайайғайлай даусы қарлықты, енді күреңді ерттеп Дарат жақты арылтпаса, бұл төңіректен іздеу бекер.

	Салы суға кетіп қайтып келе жатқанда, қалың теректің тікенді қапталынан әлсіз дауыс жұтылып шыққандай болды. Тоқтай қалып тың тыңдаған, маңай құлаққа ұрған танадай.

	– Жалғызды құз атпай жындандырып тынар! – деді қаны басына шауып. Ылғи осылай, аяқ астынан әлдекім дауыстап шақырады, кейде тұншыққан талмау үн алыстан анық білініп жалт қаратады, айнала алаңдатып есін кетіреді.

	Бұл жолы алжастырып біткенше аңдысайын деген болар, әлгі дауыс тағы да естілді, бағытын өзгертпей жаңағы жерден үн салған.

	Ұрынарға қара таппай сенделіп келе жатқанда сабыры сарқылды, мойнындағы мылтығын жұлып алып үстіүстіне атты.

	Тас жарардай шаптыққан шаңқыл тау ішін әптертәптер жаңғырықтырды.

	– Ана сорлы тірі болса, үрейі ұшқан шығар, – деді қаруын қамдап жатып. Ол мылтықтың гүрсілінен өлердей қорқатын.

	Мынасы тағы несі еді?! Қалың теректің тікенді қапталына қарап қалт тара қалды. Ұйысқан ағаштың үстінде қою қара түтін будақтайды.

	– Өрт!

	Күтпеген сұмдығы есін шығарып жіберген шығар, үрке көз салып, тапжылмай тұра берді.

	– Өрт! – деп айғайлайды әлсінәлі. Қолынан келетіні тек сол ғана сияқты.

	Осылай қанша сілейгені есінде жоқ, терекке қарай жүгіріп келе жатып өзіне өзі келді. Нудың шетінде елеңдеген күреңнің арқанын асығысүсігіс шешіп, шылбырымен тұсай салды.

	– Әлмағамбет! – деп жанұшырған даусынан қалың ағаш шыңылдады. – Әлмағамбет!

	Одан белгі жоқ, қиын қойнауда ертеден ұйысқан тоғайдың үстінде будақтаған түтін қоюланып барады.

	– Соның ісі де, басқа не дейсің?! – деп ұмтылды. Теректің тікенді түкпіріне таялған сайын тынысы тарылды, алды алапат от, шартшұрт тұтанып, сатыргүтір жанған сан жылғы жуан ағаш жалаңдаған жалынды бірінен бірі іліп алады. Діңгегі кісі беліндей кәрі терек лап еткен қу бұтағын тарс сындырып лақтырып тастады, тілімтілім қабығын сумаңсумаң тінткен алау алқымына өрлеп барады.

	Көктей солған бір үйір шілік от тимей жатып лаулады, шөкімдей шоқты домалаңдап ала қашқан кірпі жолындағы томарға аунап түсіп бықсыды. Білеубілеу томырдың астынан атып шыққан аш күзен қоршап алған өрттің ортасында аласұрып, жалыннан жалынға қарғыды.

	Сүмбіл терек балтырынан бас салған отты теуіп тастай алмай теңселді. Қалыңда қаңғып өскен топ қайың жалыннан салған жаулығын жалаулата бұлғады. Тас сауған қартаң қара ағаш қиялап тұрып:

	– Қош! – деді.

	Өрт сәт сайын өршіп барады, гуілдеген, тасқынданған қалың сарында жалғыз аласұрды.

	– Әлмағамбет!

	Ол тіс жармай діңкелетті, енді теректен жүгіріп шығып ту сыртынан айналды.

	Қалың ағаштың еңіске сұйылып сіңген етегіне от жаңа жеткен бе, өрт бұл тұста әзірге бел ала қоймапты. Сол тұстан әлдене қараң етті.

	– Әлмағамбет! – деп безектеді.

	Ол жамылғысын жалпылдатып зікір салып жүр, тұтана бастаған ағашқа бір кіреді, бір шығады.

	– Қайт! – Дауыстай беріп жақпар тасқа сүрініп құлады. – Қайт деймін!

	Есіріп алған сорлының бұл жаққа қарайтын түрі жоқ, кәрі жынын шақырып қалшылдап жүр. Безек қағып таялған мұны көргенде тіпті құтырып кетті, жалынды жалын қуған өртке сүңгіп шықты, лақтырып тастаған жамылғы жана жөнелді, албажұлба киімі әр жерінен түтіндейді.

	– Қайт деймін!

	Шоқтана бастаған сирек ағашқа бұл да жетті. Еліріп кеткен Әлмағамбет шоршып түсті.

	– Таялма!

	Омырауын тістене дар айырды, жанары алақжұлақ алып қашып бір орнында тұрмайды, айтқанына көнбей жақында ған мұны атарға оғы жоқ, өшіге шүйіліп жарқжұрқ жасынданды.

	Қаңғалақтаған кәрі жын, аласұрған тірі аруақ ұшқын атып, жалындапжалындап алды ма, жалын аңсаған дүние лап етіп жанды ма, жаратқанға алаулап жарқырап жеткісі келді ме?!

	Қалыңнан қаптаған өрт қаумалап келеді.

	– Шық! – деп дызылдады.

	Әлмағамбет табанының астында жана бастаған жапырақты көсіп алып шашып жіберді.

	– От шашыңдар! От боп шашылыңдар! – деп алаулады. Ту сыртынан жалынға оранып құлап келе жатқан биік ағашқа шаттана қарап санын сабалады.

	Жұмақ жайлы әңгімені жауып қой,

	Өртеніңдер, өмір деген жалын ғой.

	Ығындағы жіңішке теректі түгел жайпап құлаған зілдей ағаш құшаққұшақ отты жанжаққа толқынтолқын лақтырды. Жоқ болып кеткен Әлмағамбет шоқ түсе қоймаған тікеннің тасасынан шыға келді, қимылына көз ілеспейді, бірақ қарғып қарсы алдынан, құйындай ұйтқып өрт ішінен табылды.

	От тәңірден ескен мына самалды-ай,

	Өртеніңдер, өртеніңдер жағалай!

	Саңқсаңқ етеді, шаттанғаны, күйінгені белгісіз, от ала қашқан сайтандай тез, бықсып жанған жапырақтар ерсіліқарсылы жосылса, жолақжолақ от соңында өріледі. Мылтығын лақтырып жіберіп қойып кетті.

	Құдайау, анау қалай жүр, қарып түскен жалын қайтадан серпіп тастады. Сыртынан долбарлап киіп, белінен буып алған киіз жамылғы түтіндеп үлгерді. Қолқаны атқан көк түтін күрккүрк булықтырып, көзінен жас парлады.

	Әлмағамбет әлгі екі ортада көрінбей кетіп еді, даусы тоғайдың арғы жағынан шықты. Солай қарай ұмтылғанша, қолына лаулаған қу бұтақты ұстап от арасында ойнақ сала жөнелді.

	Өрт тұрғанда енді неден қысылам,

	Өрт құдайы – күнге осылай қосылам!

	Жанып жатқан сол ма, бірі лаулаған, бірі түтіндеген көп ағаштың арасында от ала қашып жүр ме, будабуда жалын тұрақ таппай қыдырады.

	Қырбық қарға аунапаунап алып, отқа тағы да араласты, жалынжалынның жігімен жылжып, Әлмағамбетке таялыпақ қалып еді, ол қалың өртке қарай ығысты.

	– Жоғал!

	Тозтозы шыққан киімі әр жерінен түтіндеген, әйтеуір лап етіп жанудан аман. Қолы мен бетаузын күйік шалыпты, бір орында байыздамай дызылдап, ата жауын көргендей ақырды.

	– Жоғал!

	– Бұл мен! Смайылмын! – деп жақындай түсті. – Мен ғой!

	Тағы да таялса, түгел өртке оранған қалыңға қойып кеткелі тұр. Сол жақтан дозақтанған жалынның қызуы шыдатпай барады, бір бүйірінен құлап түскен теректен қапелімде зорға жалтарды. Табанын тескен шоқ қуырып ала жөнеліп, тоғайдың сыртына жанұшырып шықты.

	Ол соңынан ере жүгіріп, жақындай бере түршіге шарылдады, шашылып жатқан томар тастарға қарап безек қақты.

	Сүйегін кеміріп кесір отыр,

	Күйеуін кеміріп жесір отыр!

	Алла! Алла!

	Үрейін ұшырғаны сонша, айналасына шошына жалтақтады, шашылған қожыр тастардың қолына бірбір сүйек ұстатып қойғандай сескенді.

	Диуана сорлы сақсақ күліп, іле бұлқанталқан долданды, оттан сусып шығып қарсы алдында саңқылдады.

	Әкені ұлы қуырған,

	Шешені қызы қуырған,

	Жақынды жақын қуырған,

	Алысты алыс қуырған,

	Жағалай жұрт қуынған,

	Жанары жаман суырған!

	Уһ-аһ! Уһ-аһ!

	– Осылай сарнай бер, зікірден зікір сал, тек өртке жақындай көрме! – деді бұл.

	Білтеленген киімі әлі түтіндеп жүр, оң жақ етігінің табаны жалпжалп етеді, қаскірпігі үйтіліп қалған, екі қолының сырты да қаралаторала, жыртық шалбарынан көрінген тізесі күйе ме, шоқ қарыған ба, айырғысыз. Секіріпсекіріп алып, жалтжұлт бұлтарып, ұрымтал жерге келтірмей діңкені құртты, қыбыр етсе, үркек жылқыдай сусиды. Сол баяғы кәрі жыны ұстаған, ештеңе көрмейді, ештеңе естімейді, ешкімді жолатпайды. Біресе жел аударыптөңкерген көк ала түтінге, біресе кешқұрым дүлейленген тауға, біресе жалындаған өртке қарап өңешін жыртады.

	Алқам-салқам ел қаңқа,

	Арса-арса жер қаңқа,

	Өртке бөлеп тастайын

	Саудырламай кел, қаңқа!

	Не айтса да, қалай айтса да, аузынан аштық азынайды, қу жалған Әлмағамбет болып алжасып, Әлмағамбет болып азынап, Әлмағамбет болып жеркөкті өртейді.

	Бұрын еліріп алғанда ақ тер, көк тер қаусайтыны болмаса, тозағы шығып, тозбайтын, енді шабынбай жатып шалдыққан, болдырмай жатып барлыққан. Сайсай әжім суы тартылған жырадай қаңсиды, көзінің асты әлденеше қалталанып, бейберекеті шыққан бетінің жартысын алып жатыр.

	Ана түйілген қабақтың түйіні енді жазылмайтын шығар, шүңірек көздің үстіне түнере қонып алып түксиеді, өсіп кеткен сақалшашы өртке оранған тоғайдан шыңғырып шыға келген қара орманның қарт киесі ме дегізген. Тынымсыз зарлаған, әлденеге кәрі жыны қан қақсаған, әлдененің жайын таба алмай қыстыққан кие.

	Суалып қалған бұлағы,

	Қуарып қалған құрағы,

	Шешілмей жанды қинайды

	Құдайдың қиын сұрағы!

	Қандай қиынға қамалды екен, қай қайғының қаймағын қалқып жүр, осынша неге күйінеді?

	– Әлмағамбет, бұл мен ғой! – деп көріп еді, естімеді, есілдерті жарты әлемді жайпайтындай өршіп кеткен жалын, жан дүниесін жамыратып барады, кәрі жынын аңыратып қайта ды.

	Бір сәт алапат өртке тымтырыс тесіле кетті, қойнауды шулатып гүрсгүрс құлаған жуан ағаштарға қайран қалды, адуын жалын қарауытқан аспанға өршелене шапшып, гугу тілгілеп еді, қыбы қанды. Көкке қалын созып тізерлеп отыра кетті.

	О, қу құдай! Қу құдай!

	Өртім барда жай оғындай жосылмай,

	Неге тұрмын осылай?!

	Сатырлаған, аһылаған, үһілеген, жауар күндей күрк і репкүркіреп алып, жалынға жалын жайпатқан, өртке айн алған нуға бұрылып орнынан тұрды.

	– Өртенейік! – деп айғай салды. – Отқа оранайық! От тәңірі от шуағына орап алсын!

	Көзді ашыпжұмғанша ғайып болды, аранын ашқан алпауыт өртке қойып кетті.





VI. Арыстан


	Күздің қара суығы, ызғарлы қала ызалы. Таңы күдікпен атып, кеші үреймен батады. Түнгі дос – ертең жау. Сенгені – жансыз, иланғаны – имансыз. Жайдары қараса – жабыласың, арқадан қақса – атыласың. Жайыңды сұраса – жаназаң, атаңды сұраса – ақырзаман.

	Табалдырықта құлап жатқан байғұс аяғынан шап берді.

	– Ағатай, атып кет!

	Адам емес, қу сүйек, қозғалсам шашып алармын деп шошынды.

	– Өлтіріп кетші, ағатай!

	Әлсіз қолы балағынан сусып сылқ етті.

	Кеңсенің алдынан қозғала берген көшірін шақырды.

	– Мынаны үйге жеткіз.

	Қараша туғалы осы, Қарқаралы, Ақтоғай, Атасу бойының қазақтары Қарағандыға жетіп жығылып жатыр. Селкілдеген шалкемпір, аруаққа айналған азамат, ажары тайған, арыған қызбозбала, көктей солған көкорай...

	Ызғарлы қала ығын бермей ытырылып, ысқырынып тұр.

	Кеңсенің терезесінен көрінген сұрғылт көше сұсты. Сұр шинелді, сұңғақ бойлы солдат жабыса кеткен жалбыр тымақтыны сұлатып түсірді.

	Салт атты сарбаз сонадайдан көрініп еді, көшедегі қара талға сүйеніп отырған әйел тұра қашам деп мұрттай ұшты, жетегіндегі жас бала айналасына алақжұлақ қарап қар үстіне жата кетті.

	Терезенің пердесін жұлқып қалған шығар, дар айырылды.

	Суынған, суалған, соры қайнаған дүние түсініксіз түйнейді.

	Есікті теуіп ашып үш жағалы кіріп келді. Жүрегі су етті. Шені үлкені сәлем орнына өкшесін сартсұрт соқты.

	– Мынау ревкомның шешімі! – Мөр басылған қағазды алдына тастай салды. – Ертеңнен бастап басқа кеңсе іздейсің!

	– Неге?

	– Басыңды босқа қатырма!

	Тарстұрс шығып кетті.

	Шахталар басқармасына қарайтын көлік мекемесінің қызмет үйі көпкөрім еді, төңкеріске дейінгі кеңсесінен қозғалмай отырған. Қызыл кірпіштен көтерген екі қабатты ықшам ғимараттың үстіңгі қабатына таяуда ревкомның бір бөлімі көшіп келген, енді біржола иемденейін деген ғой.

	Киініп далаға шықты. Қараша қағынып тұр. Ызғарлы жел шыр айналды, бір құшақ қарды ашық қалған есікке бүркіп кетті.

	Қара ағаштың түбінде бүріскен әйел баласын бауырына басыпты. Жанына келіп еді, зар иледі.

	– Тиіспе!

	Баласы үштөрт жаста, жаутаңжаутаң қалтырайды.

	– Жүр.

	– Тиіспе!

	– Ана үйге барып жылын.

	Бетіне үрке қарап орнынан тұрды.

	– Бүгін түн сонда қон.

	Жетектеп әкеп кіргізіп кетті.

	Шахта басқармасына жеткенше шешесіне тас кенеше жабысқан баланың аштық пен үрейден аларып, есіріктеніп кеткен жанары көз алдынан кетпей қойды.

	Басқарма бастығы ашуланғысы келсе де ашулана алмады. – Ертең осында көш, – деді.

	* * *

	Қу сүйек жігіт Атасудың бойындағы Қоңырөлеңнің тамас ы болып шықты. Аты – Сүлеймен. Сұрамасаң жақ ашпайды, онда да жарытпайды.

	– Әскер қашан барды?

	– Жазда.

	– Малды түгел алды ма?

	– Түгел.

	– Кедейкепшікке бөлмеді ме?

	– Бізде кедей жоқ.

	– Онда кәмпескеге бәрің іліккен екенсің ғой?

	– Көбі.

	– Қарсыласқандар болды ма?

	– Болды.

	– Оларға қару жұмсады ма?

	– Жұмсады.

	– Атылғандар бар ма?

	– Бар.

	– Қанша?

	– Ағатайымды, сонсоң үлкен құданы, Майлыбайдың Төкенін, Ескендірді, Сейдәлінің Сапарын, молла Рахымды, шатақ Садырды, Байбатырдың Сыздығын, Есенәліні...

	Саусағын бірбірлеп басып тауыса алмай қойды.

	– Қалғандарын не істеді?

	– Қатынбаласымен айдап әкетті. – Ол тағы да санай бастады.

	– Түсін түстемейақ қой, – деді тоқтатып. – Қарағандыға қарай қанша адам шықтыңдар?

	– Жиырмадан астам.

	– Бәрің жеттіңдер ме?

	– Жоқ. Жартысы жолда өлді.

	– Атасудың бойындағы басқа ауылдар да шұбыра бастаған шығар?

	– Босып кетті ғой.

	Мұның көзін ала беріп жарты бөлке нанды қойнына тыға салды.

	Малдан айырылған жұрт қалаға қыркүйектің соңында келе бастаған, қазанда күрт көбейді, солардың арасынан әзірге өз елінің адамын кездестірген жоқ. Қайдардан айтқан сәлемінен соң Шу асып кетті ме, әлде қырға шыққан өңшең сен тұр, мен атайынның кәріне ілініп қырылып қалды ма, хабарошарсыз. Өзі талайдан арқандаулы, аласапыран басталғалы қолында үлкендікішілі билігі бардың бәрі ревкоммен НКВДның назарына іліккен, басқан ізі аңдулы.

	Есеп партиясының мүшелері қолға түскелі тексеру тіпті күшейді. Олардың арасында туған жиені Малғаздар да бар екен деп естіген. Соның салдары болар, НКВДның қалалық комитетіне шақыртып, шаһардан рұқсатсыз шықпау жөнінде қолхат жаздырып алған.

	– Қарағандыға қай жолмен келдіңдер? – деді Сүлейменге.

	– Атасуды бойлап отырып Дараттың тоғанынан асып түстік, одан Сұлу Мәдиналатып ШерубайНұрадан өттік, – деді ол.

	– Тоғанда ел жоқ па екен?

	– Көре алмадық.

	– Біздің ауыл күзде сол маңға көшіп қонушы еді, Қанболаттың Жұмағұлының ауылы. Ол жайында ештеңе естіме дің бе?

	– Жоқ.

	Жанары тұрақтамай үйдің ішін кезіп жүр, өз көзіне өзі сенбейтін секілді, көшеде бұратылып жатқан жерінен, аяқ астынан, осынша қарық боламын деп ойлаған жоқ қой.

	– Бағана неге өлтіріп кет дедің?

	– Қажыдым әбден!

	– Бірге келгендердің тірі қалғандары қайда?

	– Тараптарап кеткенбіз қайыр сұрап, артынан бірбірімізден адасып қалдық.

	– Қалаға келгелі әлі ешқайсысын көрген жоқсың ба?

	– Кеше Жаппастың Смағұлын көрдім, ана базар жақтан, өліп қалыпты.

	– Өзі өлген бе, біреу өлтірген бе?

	– Қарақұсынан аққан қан қатып қалыпты, астына баса құлаған бір жапырақ наны бар.

	«Мұны әрі қарай не істесем екен? – деді. – Осы қалпында қара жұмысқа жарамайды, өзінің қарамағында да қолайлы ештеңе жоқ, шахталардың күнделікті шаруасына жүретін ат арбалар бос емес».

	– Ағатай! – деді ол бір кезде. – Осымен құрып біткеніміз бе?

	Бұл үндеген жоқ. Үндегенде не айтады? Мына аласапыран ның ақыры немен тынарын кім тап басып айта алады? Шұбырған, сіңіріне ілініп, шыбындай қырылған елді осылай күресінге лақтырып тастай ма, әлде басын көтеріп аузына су тамыза ма, түгін білмейді. Ой бөлісер, түсінісер ешкім жоқ, алысжақынның бәрі аузына су ұрттап алған, екінің бірі тыңшы, әр адамның соңында қосқос аңдушы. Қайда барсаң да қадалған ызғарлы жанар, өңменіңнен өтеді.

	Көз алдына шешесіне тас кенеше жабысып алған сорлы келді, әлі сәби сүймегендіктен бе, балаға жұғымы жоқ болатын. Әйелі, топырағың торқа болғыр Жамал алдыңғы жылы дүние салғаннан бергі салт атты, сабау қамшылы өмір нәресте деген ұғымды ұмыттырып жіберген де секілдітін, жастайынан қолында өскен кенже інісі Зейноллаға ағалық сезім ғана жүрегін жібітетіндей еді. Қазір ол да қолында жоқ, мына арпалыстың сызы білінген жылы Алматыға мұғалімдер семинариясына оқуға жіберген, жазда демалысқа келді, сыртта жүріп ысылып қалыпты. Қайтарында бұрын жоқ мінез тауып көңілі босады.

	– Қарағым, құлағың түрік жүрсін, – деген. – Мына төңкеріліп түскен заманға. Соның ыңғайын бақ. Алдажалда істі болыпты, ұсталыпты деп естісең, салып ұрып жетіп келме. Мұңыңды да, сырыңды да білдірме. Танып тұрып – таныма, көріп тұрып – көрме.

	Осы күндері ерекше сағынған, көз алдында бейнесі жүзеді де жүреді.

	Қу сүйек жігіт құлағалы отыр, ар жағына ел қонған соң, талайдан нәр сызбаған байғұс әлсіреген ғой.

	– Мынаған жататын жерін көрсет, – деді дастарханның басында манадан үнсіз отырған Қайдарға. – Сонан кейін кеңсеге барып, бағана мен түнемелікке қалдырған әйел мен баланы алып кел.

	* * *

	Бесалты солдат аттарын ауыздығымен алыстырып, көшекөшеге қаптап кеткен ашжалаңаш қазақтарды қуып жүр. Оларды қалаға бұрын да жолата қоймайтын, кейінгі күндері жұқпалы індет тарай бастаған соң шаһарды күндізтүн қоритын болған.

	Жалынған, жалбарынған дауыстар, боқтаған, ит терісін басына қаптаған айғай құлақ тұндырады. Ызғарлы, ызалы қала ушу.

	Пар ат жеккен көк арба көлденең көшеден өтіп бара жатып тоқтады. Үстінен қарғып түскен екеу жерден әлденені көтеріп алып, артқы доңғалақ жаққа лақтыра салды.

	– Өлгендерді теріп жүр, – деді көшір.

	Базарға жақындағанда әлгіндей тағы екі арба көрінді, қораптарының ернеуінен түнде аязда қатып қалғандардың аяққолы сереңдейді.

	– Күнде осылай, – деді көшір, – азаюдың орнына көбейіп барады.

	Қара базар артта қалғанда, алдыңғы жақтан әйелдің шыңғырған даусы естілді. Осы арадан жүз қадамдай жерде ескі бақсымақ болатын, жөргектегі баланы қолтығына қысып алған еркек солай қарай қиралаңдап барады, соңында шашы додадода жайылып кеткен әйел сүрініп жығылады.

	– Анау мына бейшараның баласын алып қашып барады, – деп түршікті көшір.

	– Шап!

	Арба алдын орап тұра қалғанда, қарасұр еркек баланың аяғын кергілеп ысылдады.

	– Таялма! Қақ айырамын!

	Түрі адам шошырлық, тістері түсіп қалған, қызыл иегінен тілі жалаңдайды. Әлгі екі сөзді булығып зорға айтты.

	– Сабыр! Сабыр! – деп састы. Өлім мен өмірдің арасында алжасқан пәле не істеп, не қойғанын айыра алмай, нәрестені мерт қылуы мүмкін.

	– Сабаңа түс! – деп алдаусыратып, қалтасынан суырып алған әмиянды аяғының астына тастай салды. – Ананы ал да, баланы босат!

	Ол жылап жіберген, әлде ессіз күлген секілді түсініксіз қырылдап баланы жерге түсірді де, әмиянды ала сала баққа қарай ұмтылды. Шамасы жалғыз рет ышқынуға жетті, қисалаңдап барып құлап түсті.

	– Өліп қалды ма? – деп аңтарылды бетіне үңілген көшір. – Иә, өліп қалыпты. Сорлы соңғы сәтінде есінен ауысқан ғой.

	Жүгіріп барып сәбиді жерден көтеріп алды.

	– Тірі! – деп айғайлап жіберді.

	Әйел бұларға қарай әлі сүрініпжығылып келеді.

	– Бәйтемір! – деді бұл.

	– Ә?

	– Сен қолыңдағы бала мен шешесін үйіңде бірер күн күт.Әрі қарай бір ыңғайын табармыз.

	* * *

	Үйге қаусап жетті, көшірді аналыбалалы екеумен қоя беріп жаяу келген, жолшыбай тағы бір сұмдыққа тап болды.

	Әлгі бақсымақты төтесінен кесіп алып, орталыққа қарай созылатын тар көшеге шыққанда, пар ат жеккен арба көрінді, еңгезердей мұжық қорабына сүйеніп тұр. Қасына таялғанда жолын кескестеді.

	– Тамыр, постой, шаруа бар!

	– Не шаруа?

	– Напарник мас болып қалды.

	– Оның маған қатысы қанша?

	– Сен былай, ренжіме, помоги. Ана өлген қазақты көремісің, соны арбаға грузить етісіп жібер.

	– Жоқ! – деп кете беріп еді, алдына көлденеңдеп тұра қалды.– Қазақ твой, давай, помогай!

	Қар үстінде етпетінен жатқан адамды бүйірден теуіп жіберді.

	Ол ыңырсығандай болды.

	– Мынау тірі ғой!

	– Ну и что? – деп шайқалды мұжық. – Аздап тірі, это не проблема. За город шыққанша өледі.

	Қалтасындағы шөлмекті алып аузынан қылққылқ жұтты.

	– Я тебе больше скажу, – деп теңселіп түзелді. – Кеше такой полуживой қазақ за город шыққанша другой қазақты кусать етіп тастапты, съел короче. А я так долбанул его – раньше всех побежал к своему мусульманскому богу.

	– Жоғал! – деді түршігіп.

	– Что?! – деп едірейген мұжықты шықшыттан қондырды. Терезеден ызғарлы қаланың сұсы білінеді, жақыннан, үйдің дәл жанынан арбаның сылдыры мен тұяқ дүбірі естілді, НКВДның қара пәуескесі шығар, жеті түнде сол ғана жүреді, орыс арасында

	«Джек потрашитель» атанып кеткен оның төбесі көрінгеннен ел есінен айырылады.

	– Бұл жолы соққан жоқ, – деді, текеметтің үстіне сылқ етіп отыра кетті. Жан дүниесі астанкестен.

	Бүкіл дүние, қоғам, халық үміт атаулыдан бірақ сәтте қалай жұрдай болды? Бірді емес, жүзді емес, мыңды да емес, миллиондарды қарауылға байлаған, жан түршіктірген қатыгездік қайдан тамырланған? Елді елге, адамды адамға ата жауындай айдап салған айғайдың күші неде? Жұрт неге қан кешіп жүріп ұрандайды? Адамзат осылай кезеңкезең қан ұрттап тұрмаса, талайталай у құстырған қаншелек тарихтың қыбы қанбай ма? Есі барды – есінен, мейрімі барды – мейірімнен, ары барды – арынан қас қағымда жұрдай қылған нендей құдірет? Саналы өмір сәт сайын өмірге құштарланбаушы ма еді? Жақының анау – жаны үшін жан алмаққа жалаңдаған. Жұрт мынау – иманын итке лақтырып, жаратқанның жағасына жармасқан. Тәубәсізде тоқтам жоқ, тәңірсізде тойым жоқ, араны ашылған қоғам аждаһаланып алып жалмай бермек пе осылай?

	Сағын сындырған, сандалтқан сан сұрақ сағағында қалтырайды. Сол көп сауалдың бірі өзі, үзіліп түскелі тұрған үмітсіз үркек сауал.

	Көкірегінде сағыныш сапырылды, көзден кетсе де көңілден кетпеген көкорай шақты көксеген сары уайым сағыныш. Қыдырып ішкен қымызын бұлдаған, қыр астынан қызығын бұлғаған қырмызы күндердің сарқылып бара жатқан сыбыры естілетіндей. Күліп қарасаң – қытығы, қонақпен бірге қыдыры келген жылдардың жылап жеткен лебізі. Алты қырдан асқан әнге арғымақ мінгізген сері айлардың сыбызғы сарыны. Ұл туса кіндігін Ұлытауда кескен, қыз туса қырда қызғалдақ гүлдеген ақ көңіл айлардың аңқылдаған аңсары...

	ЕділЖайық еді ғой ел.

	Алтай жазда аттан түспей, аяғы жетер жерді алты қабат аралайтын көк дөнен көңіл ағайын алдына келген асқа айдарынан жел есіп қарайтын. Тартылған табақтан таңдайына жағары табылмаса:

	– Тұрысар жеріңді айт! – деп тулайтын шу асау шырайлы күндер бауырынан жарап, жүрген жерін шулатушы еді.

	Барға бәсеке жарасқан, бәсекенің соңы:

	– Бәрекелді! – деп тарасқан кездің тері кеппей желіп кеткен желігі не дегізбеді?!

	Сары уайым сағыныш сыздай келе иі қанбаған қыжылға айналды.

	Төс айылға тебінген жарау күндер, шап айылға шабынған қарау күндердің қайсында қалың ел дәл қазіргідей қансыр ап еді? Аттаны бар айғай, лақпағы бар ойбай күндерде де сөзі ұтылғанмен өзі ұтылмай, өршеленіп өрге салып келген жоқ па?! Дарасы дарынды, қарасы қарымды шығып, шашасына шаң жұқса, қарау желге қарсы шабатын.

	Енді сөйткен шу асау ағайын қайда? Сабырсыз салтанатты сайран қайда? Қадырсыз қара қабырғадан қатықсыз қара су айырған күнге зар болып, қарға адым сайын қырылған ел қорамымен құрып кетпесіне кім кепіл? Қырғынды қиядан ойлап, қасақана қырып жатпасына кім кепіл? Қырған сайын қызынып, қағына түспесіне кім кепіл?

	Текеметтің үстінде өзі де тентіреді, ойы да тентіреді.

	Орнынан тұрып терезенің алдына барды. Көшенің бас жағынан ат тұяғының дүбірі естілді. Тағы да қара пәуеске ме?

	Әйнекке жақындай түсті, елдің үрейін ұшырып бітірген сол пәлеге түн жамылып анықтап қарағысы келді.

	Ол неге қара? Неге сары, көк немесе қоңыр емес? Неге қан түстес қызыл жасаулатып тастамайды? Қара атты қатар жегетіні несі? Көшіріне дейін қара киініп қаздиып отыратыны қалай?

	Түнгі көшеде жаяу борасын қиыршық қарды қырып алып қыдыртады. Әлгі тұяқ дүбірі таялып келеді, денесі суынған тәрізденді, үйдің іші салқындаған шығар. Әйнекке демінен жұқалтаң қырау тұрды.

	Дүбір екі аттікі, одан кем емес, соның өзі ғой, түн таңға тармасқанда үрей қарадан басқа не жүруші еді?

	– Үрей қара? – деп қайталады.

	Тұяқ дыбысы тіпті жақындай түсті. Қос қара сар желіп келеді. Қара пәуескенің сылдыры қандай жағымсыз, түрпідей тиді.

	Қысқа түнде терезесінің алдынан екінші рет өтіп барады. – Екінші рет, – деп күбірледі.

	Неге, кімге айтқанын түсінген жоқ, бәлкім, өзіне шығар.

	– Түнгі жүрісін жиілететін болған ба? – деді содан соң. – Бұл жолы кімге құрық салды екен?

	Біреу терезенің жақтауына сездірмей шегелеп тастаған ба, ысырылып кетпек болып еді, қозғала алмады.

	* * *

	Таңертең Қайдардың даусынан оянды.

	– Тұрыңыз!

	– Бүгін демалыс емес пе?

	– Иә.

	– Онда неге оятасың?

	– Есеп партиясына ашық сот болғалы жатыр.

	– Оны қайдан естідің?

	– Солдаттар таң атпай жарапазандатып жүр.

	– Қайда болады екен?

	– Ревкомның алдында.

	Үш қабатты үйдің ат шаптырым ауласы бұл келгенше халыққа лық толыпты.

	– Әкеле жатыр, – деп гуілдеді алдыңғы жақтағылар. Кісі бойындай ағаш жайманың үстіне әуелі қаланың прокуроры, революциялық сот пен ревкомның, НКВДның басшылары, тағы біреулер көтерілді, айыпталушылар содан кейін көрінді. Бәрін мұнтаздай киіндірген. Малғаздардың үстінде өзіне қона кеткен қара пальто, басында шляпа.

	– Ұсталғандарды ұрыпсоғады деуші еді, өтірік екен ғой, – деді жанында тұрған шоқша сақалды шал. – Мыналарың жіптіктей.

	Сот кіріспесіз бірден басталды. НКВДның қалалық комитеті жүргізген тексерудің қорытындысын оқыған сырықтай сарының кім екенін айыра алмай қалды, ағаш жаймадан шыққан дауысты жел ала қашады. Естігені: Есеп партия сы – контрреволюциялық ұйым, оны құрғандар Ленин идеясының қазақ даласына таралуына тосқауыл қоюды, Қарағандыда совет үкіметін құлатуды, байлар мен билердің үстемдігін сақтап қалуды мақсат етіп, еңбекші халықтың мүддесіне қарсы әрекеттерге барған, революциялық комитеттің басшылары мен жалынды большевиктерге қарулы қастандық ұйымдастыратын топ жасақтаған.

	Сырықтай сары қағаздан бас алмай судыратты. Есеп партиясының жетекшілері мен мүшелері тергеу барысында өздерінің осы контрреволюциялық қанқұйлы әрекеттерін толық мойындағанын айтып сөзін аяқтады.

	Содан соң айып тағылғандар бірбірлеп ортаға шығарылды, әрқайсысының жанында денелі екі солдат иық тиістіріп айырылмайды.

	– Сен байқайсың ба, – деді жанындағы шал, – ана солдаттар болмаса, мыналар құлап түскелі тұр. – Бұл үндеген жоқ. – Ұрыпсоғатыны рас болғаныау! – деп үстемеледі ол.

	– Молчи! – Неслышно! – деп шап етті жардай әйел. Мынандай ірі істі бастанаяқ өзің тиянақтайсың деді ме екен, революциялық соттың төрағасы жауап алуға кірісті. Тергеуді Малғаздардан бастады.

	– Атыжөнің?

	– Малғаздар Айқынбайұлы.

	– Туған жылың?

	– 1894.

	– Туған жерің?

	– Қарағанды уезі, Атасу болысы.

	– Шыққан тегің?

	– Ауыл молласының әулеті.

	– Есеп партиясында қай жылдансың?

	– Құрылғаннан.

	– Дұрыс жауап беріңіз!

	– 1920 жылдан.

	– Тергеу қорытындысына алыпқосарыңыз бар ма?

	– Жоқ.

	– Анығырақ айтыңыз!

	– Тергеу нәтижесінде тағылған айыпты толық мойындаймын. Сот төрағасы оған бастанаяқ қарап алды да:

	– Әкетіңдер! – деді. Қалған алты айыпталушыны осы тәртіппен айналасы жарты сағатта тергеп бітірді.

	– Сот мүшелері кеңесуге кетеді, – деп орнынан тұрды. Алдыңғы қатар ұрандап қоя берді.

	– Смерть врагам народа! – деген көп дауыс алаңды басына көтерді.

	– Халық жауларына – өлім жазасы! – деген айғай сол қалың үнге көміліп қалды.

	– Жұрт неге әндетіп жатыр? – деді шоқша сақалды шал.

	– Жаназа шығарып жатыр.

	– Не дейд?! – деп шошынды ол. – Тірі адамға ма?

	– Иә.

	Кеңесуге кеткендер кешіккен жоқ, төраға ортаға шығып үкімді оқуға кірісті. Алыстан бастап, саясатты қалыңдатып, Есеп партиясының қылмысын қоюлата түсіп ұзақ тәптіштеді.

	Қорытынды үкім – бәрі ату жазасына кесілді.

	– Нет пощады врагам народа! – деп күркіреді алдыңғы жақ.

	– Халықтың, біздің көзімізше атыңдар! – деп айғайлады тағы бір топ.

	– Тілерсектерінен асып қойыңдар, тұрсын салақтап! – деп даурықты дәл жанынан сыптығыр қара.

	– Тек! – деп үрікті шоқша сақалды шал. – Жазықты болса да мұсылманның балалары емес пе!

	Сыптығар қара өрекпи түсті.

	– Бүйрегің бұрып тұр ма?

	– Әрі жүр! – деп сырғақтады шал.

	Солдаттар жазасы кесілгендерді сүйретіп ала жөнелді, Малғаздар табанын тіреп, жағаласып айғай салды.

	– Қош, қор болған ел!

	– Қош! – деді бұл ішінен.

	Тамағына тығылған өксік тынысын тарылтты.

	* * *

	Ертеңіне жұмыста отырғанда НКВДның курьері жедел шақырған қағаз алып кірді. Қол қойғызып шығып кеткенше сыр бермей, есікті сыртынан жапқан соң сылқ етіп отыра кетті.

	– Мұнысын қалай түсінсем екен?! – деп дағдарды. Әдетте біреу ұсталса, талайлар қоса кетеді. Малғаздардан бір осалдық болды ма екен?

	Іле басқа ой жетелей жөнелді. Егер солай болса, бұған шақыру жібере ме, бірден ұстауға келмей ме?

	– Мынаның мәнісі басқалау, – деді орнынан тұрып. НКВДның қалалық комитеті шахталар басқармасынан біраз жер, ат арбамен салдыратып жеткенше әлгі екі ойдың ортасында сенделумен болды.

	Ел «төрт әріп» атап кеткен сұсты мекеменің екі қабатты кірпіш үйі көшеге түксие қарап түнеріп тұр. Ызғарлы жендет жанар жанжағынан қадала кетті, көзге шалынбай шыр айналып аңдиды.

	Есік алдындағы сақшыға қағазын көрсетіп, екінші қабатқ а көтерілді.

	– Арыстан деген сен екенсің ғой, – деп жиырылды бетінде тыртығы бар қара торы. – Екеуміз бұрын кездесіп пе едік?

	– Жоқ.

	– Онда танысып қоялық. НКВД капитаны Жолшин.

	Содан кейін алдында жатқан қағаз папканы ұзақ аудар ыптөңкерді, әр параққа сүт пісірімнен шұқшиған шығар.

	– Осылай да осылай, – деді бір кезде. – Есеп партиясында туған жиенің бола тұра таптазасың. Кісі сенерлік емес, әрине.

	Бірақ амал жоқ, факт есть факт.

	Бұл тіс жармай отыра берді.

	– Ана Малғаздар Айқынбайұлының туғантуысы түгел жер аударылғанын білетін шығарсың? – деді ол столдың үстінде жатқан револьверді өзіне қарай жақындатып.

	– Жоқ.

	– Оның жарамаған. Жегжаттың жағдайын біле жүру керек.

	– Елмен араласпағалы көп болды.

	– Мен де солай. Қырға шығуға қол тимейді. Жұмыс көп, өйткені жау көп.

	Шылым тұтатып, көк ала түтінді бұған қарай будақбудақ жөнелтті.

	– Қысқасы, былай, – деді күрт суына қалып. – Есеп партиясының жалдаптары қолға түгел түскен жоқ. – Даусын қатайта беріп кілт тоқтады. – Естіп отырсың ғой?

	– Иә.

	– Сені шақырған себебім де сол. Бізге ұзынқұлақ керек.

	– Түсінбедім.

	Ол столды қойып қалып атып тұрды.

	– Құйтырқыланба!

	Бөлмені құрым етігі сықырлап ерсіліқарсылы кезді.

	– Әлде қона жатып түсінгің келе ме?

	Түрі танымастай өзгеріп шыға келді, бетінің тыртығы тереңдеп, қара торы адамда сирек болатын көкшіл көз шаншудай қадалды.

	– Тілің байланып қалды ма? – деп таянды. Қаны басына шапса да тілін тістеді.

	– Солай! – деді ол орнына отырып жатып.

	Сөніп қалған шылымын күлсалғышқа сала беріп бұған қарай шертіп жіберді.

	– Бүгіннен бастап сен менің айтқаныммен жүріптұрасың!

	Бар деген жеріме барасың, біл дегенімді білесің!

	Алтыатарды қолына алып бөлшектеп тастады да, асықпай қайта жинады, әр оқты барабанға сүртіп салып отыр.

	– Есіңде болсын!

	Орындығын сықырлата керіліпсозылып, құрыстұрысын жазды, столдың тартпасынан қол айна алып біраз шұқшиды.

	Осының бәрін қасақана істеп отырған секілді, мысын басып, жұқарта түсетін көп әдістің бірі болуы керек.

	– Есіңде болсын! Сені Есеп партиясы итаршыларының соңынан жөнелте салу маған түк те емес!

	Қаруын саусағында шыр айналдырып қорабына салды. – Әзірге сау бол! Керек кезіңде өзім тауып аламын!

	* * *

	Еттен өтіп, сүйекке жеткен қорлық жүрегіне беріш болып байланған, түйнеп мазасын алды.

	– Өңіңіз келіспей отыр ғой, бәлкім, үйге бұрылармыз? – деген Бәйтемірге сыр бергісі келмеді.

	– Кеңсеге! – деді де темекі сұрады.

	– Тартпаушы едіңіз ғой, – деп таңырқады ол. – Менде махорка, тоқтап орап берейін.

	– Онда керегі жоқ, жүре бер.

	Тыртық бет сұмырайдың сұсты жүзі көз алдынан кетпей шаршатты. Бұл оның «Айт!» десе абалай жөнелетін қабаған төбеті болмақ па?!

	Қалада соның және сондай талайлардың қанша алып кел, шауып келі жалаң қағып жүр екен?

	Кеудесін жасын жарып өтті, көкіректі емі жоқ дімкәс ойдың қара бұлты торлап алса, қамалып қалған ыза найзағай болып жарқылдамағанда қайтеді?!

	Көшенің бойында біреулер от жағып отыр, күйген жүннің иісі білінеді.

	– Аналар не істеп жатыр? – деді Бәйтемірге.

	– Білмеймін.

	– Көре кетейік.

	Үстеріне не болса соны орап алған екі әйел, қанден бе, күшік пе, талдың бұтағына түйреп шоққа қақтап отыр. Анадай жерде сақалы қар сызған қария осылай қарай еңбектеп келеді. Жүрегі тағы да шаншыды.

	– Қозғалайық, – деді кеңсеге тезірек жеткісі келіп. Сол кезде көшенің қарсы бетіндегі шым үйден тоны шұбатылған ұзын бойлы мұжық жұлынып шықты, қолында көлденең ұстаған айыры бар, аузынан ақ ит кіріп, көк ит шығып келеді, сірә, мыналар үйткен ит сонікі болар, арбадан секіріп түсіп жолын кескестеген мұны қағып өтті.

	– Гады! Живодеры!

	Ұстап үлгергенше әйелдің бірін көк желкеден кіжіне соқты, отқа етпетінен түскен байғұстың беті шыжылдап шыжғырыла жөнелді.

	Қыбы қанып бір боқтап алған мұжық енді екінші әйелге шүйілді. Сол кезде Бәйтемір тобықтан қағып құлатты.

	– Хайуан!

	Іштен сылқита соғып кеудесіне қона кетті.

	Отқа құлаған байғұс қатты соққыдан өліп кетсе керек, кеудесінде жан жоқ. Екінші сорлы иттің күйекүйе етін апылғұпыл жеп жатыр, дәл жанында улапшулаған бұларға қарамайды да.

	Еңбектеп жеткен қария соған қолын соза беріп сылқ түсті, шамасы, жасы сексенге жеткен, күзен ішігі мен былғары саптама етігіне қарағанда, бұл өмірде тарығам деп ойламаған адам.

	– Таста! – деді астындағы малғұнды әлі төмпештеп жатқан Бәйтемірге.

	– Өлтірем! – деп бұрқырады ол. – Тірі қоймаймын!

	Қарсыласуға шамасы келмей қолаяғы ербеңдеген доңыздан зорға ажыратып алды.

	– Күнде осы ғой! – деп безектеді ол. – Күнде осылай! Аштық бір жағынан, жыртқыштанып кеткен жұрт бір жағынан қырып жатыр! Шарасыздық пен қорлықтан өлер болдым, аға!

	Жүрегі тағы да шаншыды. Сөніп бара жатқан оттың жанында қалқиған әйел иттің етін емес, өз қолын қақтап жеп отырғандай түршікті. Қаусаған қария басын жерден көтере беріп қайтадан сұлқ түсті.

	– Ана кісіні арбаға салайық, – деді Бәйтемірге. Орнынан тұра салып қаша жөнелген мұжық былай шыға бере сыпыртты.

	– Ит жегендерге өз етін жегізбесем ит болайын!

	* * *

	Желтоқсан желігіп басталды, үдере соққан боранның толастамағанына бүгін үшінші күн. Аласапырандатқан ақтүтек көтерем қаланы ақ кебінге орағанша асық.

	Қыс күшіне енбей жатып шалажансарланған шаһар шық па, жаным, шықпамен қашанға шыдары белгісіз, қаңтар тумай жаланған жеті ағайынды жұттың үңірейген өңешіне жау таңжаутаң қарайды.

	Аштық босқан елді сарқып, жалпақ жұртқа ауыз салған. Халық ұрандатқан күндер ұлып шыға келгенде есінен айырылып жымжырт. Дүрегей тыныштық жауар бұлттай түнеріп, қаны қашқан қаланың қабынған қабағында түксиеді.

	Өзегі талғанның бәрі қарақшы, тал түсте тайсалмай талайды, жұрт түнді қойып, күндіз жүруден қалған. Қадірі жоқ қайыршы күндерде қатыгездіктен басқа күтері жоқ. Кірпігінде үрей түлеген, түңілумен таң асқан түндер күдігі көп көксоққан күндерге күрсініп жалғасады.

	Өлгеннің ойы жұмбақ, өлмегеннің көңілі көмулі. Ақтүтекте көрден шыққан көрсоқыр күндер күңгірт көшені күңіреніп кезеді. Аруақ қала аласапыранда адасып әлек. Тіленші тірлік мысық тілеу үміттің үрейінде үздігеді. Үдере соққан боран үдей түсетін шығар. Ұлыған жел – ұлы шындық іздеген есуас сана, ұры жалғандық ұлылықтан дәмеленіп ұрандап жатқанда, ақиқат аңсап не керек? Жасанды құдай жасағанм ен жағаласып, жалғандықтан жалпақ ел зар илейді.

	Жалғандыққа жау серік – жалғандығын жасыруға. Қа рауылда қалтыраған жұрт жау іздеп әлек. Жаусыраған күндер қансырап қағынады. Ойлай алғанның бәрі дұшпан. Ойсыз заманға ой не керек? Ары барлар арам қатқан. Қан тілемегендер шетінен қауқарсыз.

	Алайтүлейге араласып тұра бергісі келді, аласапыран асқына түссе екен. Жатаған үйдің үстінен қар жүріп кетіпті, қиыршық құйын орай соғады, есіктің алды омбыға айналған. Ашарық қала ашарықтардың қыр жілігіне асылып қалғандай, азынаған жел аңырап жоқтайды.

	Сүреңсіз ойлар қажытып барады, кесек қарды маңдайына басты. Күтпеген дауыс селк еткізді. Қасында Қайдар тұр.

	– Қашан келдіңіз?

	– Әлгінде.

	– Мұнда бекер соқтыңыз ғой.

	– Мына боранда кім байқай қояр дейсің.

	Бұл жерге бүгін алғаш рет келген. Қаланың шетінде баяғыда қаңырап қалған баракты Қайдар мен Сүлейменге жөндетіп, босқан елдің балашағасын жинатқалы соға алмай жүрген. Кім біледі, тыртық бет қара соңына көп сүмелегінің бірін салып та қойған шығар.

	Ұзыннан созған аласа жайдың іші қоңыр салқын, екі жерден жаққан темір пештің айналасы ғана жылы. Балалар соларды төңіректеп ойнап жүр, ұзын саны елу шамалы. Кішісі үштөрт, ересегі жетісегіз жаста. Көшеден теріп алған тілекші өмірі, бүгіні үркек, ертеңі жұмбақ жасқаншақ тірлік, қырылған елден қырнап алған уанышы.

	– Анадағы аттың еті біразға жететін шығар? – деді жанына келген Сүлеймен мен Қайдарға.

	– Бірер апта амалдауға болады.

	– Мініп келген атымды да қалдырып кетемін. Бүгіннен қалдырмай сойып алыңдар.

	Қайдар маңдайын ысқылап күмілжіді.

	– Түбі қиын тиеді ғой сізге.

	– Құдайдың басқа салғанын көрерміз.

	– Тегі, абайламасаңыз болмас. Өрістегі мал емес, жау шапты, қасқыр тартты дейтін, қорадағы жегін атты іздемей тұра ма?

	– Сонда не істеуім керек?

	– Енді көлік малына соқтықпай, басқа амалын қарастырсақ. Көжеқатық, шөпшаламмен де күн көрерміз.

	– Оны қайдан аласың? Қалада сыңар бидай жоқ, ел босқан жұрттың кебін кигенін көріп жүрсің ғой.

	Сөзге жоқ Қайдар біраздан бері алынбаған сақалын ысқылап үнсіз қалды.

	Сақалы беліне түскен қария құбылаға қарап мүлгіп отыр.

	– Күн ұзақ осылай, – деді Сүлеймен. – Жалбарынады да жатады.

	– Қай ел екенін біле алдыңдар ма?

	– Сұраған сайын жаңылады. Бірде қаракесекпін дейді, бірде бәсентиін болады. Тек күнде таңертең тұрысымен «Жыл қыға бардыңдар ма, өрісін ауыстырып па екен?» деуді ұмытпайды.

	Мұны жатсынды ма, балалар шуылдамай, тыныш, темір пешке жақын жайылған ұзын дастарханды айнала жәудіреп отыр.

	Өңдері жүдеу, мөлдірей қалған жанарлар жасқаншақтап, көзің түссе үрке жөнеледі.

	– Көбісі түнімен шошып шығады, – деді Қайдар.

	– Бұлар көретін түсті сен көрсең, баяғыда жынданып кетер ең.

	–Байғұстар түнге қарай тынышсыздана бастайды, – деп күрсінді Сүлеймен. – Бірбіріне тығылып бүріседі де қалады.

	– Алла тағала осылардың көз жасын көріп амандығын берсе етті, – деп уһіледі Қайдар.

	Құбылаға мүлгіген қария әредік сөйлепсөйлеп алып күңіреніп кетеді.

	– Тақталайды таңда алды, беріп алып неге алды, алма деп ем шамданды, шырқыраған қу жаннан басқа енді не қалды? Ой, аллаай!

	Бесалты жастағы ер бала өздеріне қарай келе жатыр, қолында кішкентай түйіншегі бар, таяла беріп қипақтап тоқтады.

	– О не, Сәлім? – деді Қайдар.

	– Ана кісі қазір қалаға қайта ма?

	– Иә.

	– Жақсы болды ғой, – деп қуанып кетті ол.

	– Мәз болдың ғой өзің, – деп арқасынан қақты Сүлеймен.

	– Сәті түстіау, әйтеуір.

	– Қалаға бармақ па едің?

	– Баруға да болар еді... – деп күмілжіді бала. – Адасып кетемін ғой.

	– Онда неге қуандың?

	– Мына аз ғана дәмді шешеме беріп жіберейін деп едім.

	– Осының аса аз да емес, – деп көтермеледі Сүлеймен.

	– Өз үлесімнен екшеп жинағаным ғой.

	– Жарайды, апарамын, – деді бұл. – Тек шешеңнің атын айтсаң болды.

	– Нұрила, – деді бала. – Аққұба, әдемі кісі.

	– Қай жерден іздесем екен?

	– Базарға барғанда адасып қалғам, сонда әлі жүрген шығар.

	– Әрине, жүреді, осы күні елдің бәрі базарда.

	Бала бір сәтке ойланып қалды.

	– Адам аштыққа қанша күн шыдайды екен? – деді аңтарылып.

	– Адам ит жанды ғой, – деді Сүлеймен. – Ай бойы жүре береді.

	– Мен оны көптен көргем жоқ, – деп мұңайды бала. – Ол одан көп бұрын нәр татпай жүретін.

	Көңіліне күдік ұялаған сияқты, жанары боталай қалды.

	– Базарда жүрген адам ашыға ма екен?! – деді Қайдар. Бала мұңайып тұра берді.

	– Бәрібір ал! – деді бір кезде. Түйіншегін қолына ұстата салды.

	Кетіп бара жатып жылап қоя берді.

	Хаққа мүлгіген қария күбіркүбір қиналды.

	– Асауға мінсем – жығады, шабанға мінсем – шалдығады, жұмаққа немен жетемін?!

	Боран кешке қарай басылды.

	* * *

	Қыстауда, сонау қиянда ақтүтектен соң ит үрмей, қой да маңырамай тымтырыс тынатын. Аласапырандатқан қыс елдің мазасын алғанына қысылып, бейжай тұнжырар еді. Сайсалаға лық толған қар сүттей ұйып, қыз емшек төбелер уыз қылықтана қалатын.

	Биік таулар асқақтай түсіп, бұйығы далаға айбындана қараса, төрт құбыласы түгелденіп шыға келер еді.

	Момын дала қалың қардың астында ештеңе болмағандай жатады да қояды. Оған таулардың асқақтығынан келеркетер дәнеңе жоқ, алты ай қыста сақылдаған сары аяз бен үскіріктің өтінде не жетіседі дейсің. Тау деген аты үшін құр әйтеуір көкірегін кереді де. Таң атқаннан кешке дейін аспанға тесілмей, жанары жазықты жалдап, ұлан даланың кеңдігіне таңданумен болатындығын жасыратындығын қайтерсің? Тегінде тау дегенің апайтөс даланың жанында шөкімдей ғана бірдеңе емес пе?!

	Боран сілтідей тынғанда бозторғай төбеге шырылдап көтерілетіні даланың мейрімділігінен ғой, қарға сүңгіпсүңгіп алып, аунапқунайды келіп.

	Қысқы салқын сабырын тапқан даланың малға жайлы күндері қайта басталатындығын ойлаған қария қабағы ашылып, жанына келген сұрамшақ шалға насыбай шақшасын сұратпай береді. Шаруасынып, шаужайласа сөз қосып, суырыла кеткен кемпіріне алара қарағаны болмаса, тыйып тастамай, тыңдаған секілденеді.

	Қатпайтын қара бұлаққа суға барған келіншек жылқыдағы күйеуім келсе енді келер деп елден бұрын елеңдейді.

	Үйден шыға шуласып, жалаң аяқ қар басып, итпен бірге жүгірген балашағаның өз қызығы өзінде.

	Шалғайға қараған маң төбет сырттандана қар қауып, қиядағыны қияннан шалғансып шатасады.

	Тыптыныш күнде жыпжылы қыстау андасанда аласұрып алатын, аласұрып алып тымтырыс тына қалатын қысты берген жасағанға: «Жарылқай гөр!» – деп жаны жай табады.

	Бұлардың қыстауы Қаратөбе тауының Шажағай өзеніне қарайғы ығында еді, жазықысы қатар жайласаң мұрты сынбайтын шүйгінде болатын.

	Қайран дүниеай, ойдағықырдағы қазаққа бұл жалған ның жұмағы сол бір аядай ұя екен ғой.

	Қазір, орнынан тұрған бетте тауға, қи иісі аңқыған, қыста үстінен қар жүріп кететін, кішкене терезесінен түскен сәуле төрге жетпейтін ескі қыстауына жүре берсе ме екен? Ешқайда аялдамай, артына қайырылып та қарамай кетеді де қалады. Жолшыбай да еш жерге соқпайды, ақпанқаңтар қанша ала сұрса да жотасына қар жолатпай қара адырланатын да жататын Қаратөбенің қос өркеші көрінгенде ғана «Бармысың, баяндым!» деп тоқтайды.

	Содан кейін мәңгілік тыныш өмірі басталады. Ұрандамаған, қарақшыланбаған, жасандылығы жоқ қарабайыр өмір. Таңы күдіксіз, кеші күрсініссіз момын тірлік көсегесін көгертеді.

	Жалғыздықты да сезінбес қария далада жалғыздық деген бұйым ба? Көкірегі ояу көсем дала талайталай сыр шертер, өткенге табындырып, кеткенді сағындырып, қай қиырдан қозғаса да қоңды шығатын әңгімесін қоңырлатпай ма. Тереңнен тартса таң атып, кешегіден шертсе кеш батып отырар еді толғатып.

	Тау да тербеліп қойып қосылар еді сол сөзге. Батырды айтса «Бәрекелді!» деп, тақсырды айтса «Солайды!» деп тебінеріп те кетер.

	Осы қазір орнынан тұрады да жүре береді, артына қайырылып та қарамайды. Қаратөбеге, жыпжылы қыстауына жоғын іздеп кетеді.

	Қайдар әлдене деген секілді.

	– Ойланып кеттіңіз бе, естімедіңіз ғой, – деді.

	– Не деп едің?

	– Бәрін, жұмысты, бізді, қаланы тастап кетсеңіз қайтеді?

	– Қайда?

	– Жер көп қой. Талай ел Қытай асып үлгеріпті ғой.

	Пешке салған қарағай сатырсұтыр жанады, ағаштың қышқылтым иісі білінді. Қабырғадағы ескі сағат кешкі жетіні соқты.

	Терезенің сырты гуілдемей жымжырт. Орнынан ауыр көтерілді.

	– Елден бөлініп еңіреген өмір кімге керек?!

	Терезенің алдынан салт атты шауып өтті, көршінің шайпау қандені қиғылықтанып шәуілдеп, әптертәптер болды. Көшенің орта тұсындағы ескі дүкен жақтан тарстұрс мылтық атылды.

	Екіүш әйел сойған шошқадай шыңғырып жатыр, бірінің даусы бірінен ащы.

	– Тағы да ма? – деп терезеге үңілді Қайдар. – Үштөрт күннің ішінде екінші рет. Өткен жексенбіде ғана тыптипыл тонап кетіп еді.

	Көз алдынан Қаратөбедегі жыпжылы қыстау кетпей қойды. Ел аман, жұрт тыныш тағы қалпында елестейді. Кірбіңі жоқ кірлемеген күндердегі беймарал көрінісі.

	Құмалақ батқан күнгейде қалың қой тоқтап жайылған. Ат үстінде зеріккен қойшы қыр астындағы көрші ауылға қарап әндетеді.

	Барайын десем жер алыс,

	Бармайын десем бар намыс.

	Көріспей өткен көп күнде

	Кеттің бе болып бейтаныс?

	Дауыс жетер жердегі сол ауылдың қылықты қу қызы ермек үшін қиыла қарап қытықтап кетті ме екен? Дәметіп қалған бұл байғұс енді емексіп қойып есінен айырылады да жүреді ғой.

	Есік алдында таяғына сүйенген қария қарсыдағы қарлы тауға қарап:

	– Бармысың, батырым! – деп есенсаулық сұрасты. Үлкен әкесі

	Жұмағұлдың дауысы секілді.

	Аңсыраған ақ тазы жазықта көсіле салып жұлдыздай ақты.

	Маң төбет желіккен болып желпілдеп барып тоқтады.

	Тік беткейден заулаған шанасы орта тұста аударылған бала аспанға қарап қанаты жоқтығына қиналды. Тау қиялап қалқып жүру қаршадайғы арманы еді.

	Кетер ме еді ойланбастан, ештеңеге алаңдамастан жүре берер ме еді. Қиянда қарайған қартаң тауы қуанып бір қаларау. Ел кеткенде елеңдеп, елсіреп тұр ғой жарықтық.

	Біреу есік қақты. Беймезгіл жүрген Бәйтемір екен.

	– Аға, шахталардың бірінде жарылыс болыпты! – деп ентікті.

	– Қашан?

	– Өткен түнде.

	– Содан бері ешкім білмеген бе?

	– «Төрт әріп» айтқызбапты.

	– Сен қайдан естідің?

	– Көршілерден.

	– Адам өлімі бар ма екен?

	– Бар дейді.

	– Маған біреу жіберді ме, өзің келдің бе?

	– Өзім. Басқарма бастығын ұстапты деген соң сізге хабарлайын дедім. Кеңседе отырған жерінен әкетіпті.

	Қара көлеңке бөлме күңгірттеніп барады, майшамның әлсіз жарығы түбіне ғана түседі.

	Есеп партиясының ушуынан кейін тағы бір дүрбелең басталды десейші.

	* * *

	Таңға қанша қалды екен, көзі ілінетін емес. Көршінің жаман қанденінің жағы талмайды, табанының астында қар сықырласа да үретін шығар. Бүгін түнде «Үрей қара» қанша адамды қанжығасына байлады екен, шахтадағы жарылыст ан соң алақанына түкіріп жортады ғой. Оған керегі де осы, жау табылған сайын жаны кіреді.

	Бүкіл идеологиясы жау көбейтуге арналған қоғамда дұшпансыз таң атып, күн бата ма, керегесі қақырап, уығы быртбырт үзіліп, шаңырағы ортасына түседі ғой.

	Ғаламат деп осыны айт, тұтас мемлекет күнітүн жау жасап жанталасып жатыр. Қандай жау болатынына дейін белгілі. Жай әншейін емес, халық жауы.

	Жау көбейткен идеологияның өзі болса таптаза, жауы жоқ. Ол күрессе тек халық жауымен күреседі. Атқылап, шапқылап жатқаны кілең солар ғана. Халық үшін бәріне дайын. Халық үшін халықты да қыра салады. Халық деген ұғым халықты жайпап жүру үшін керек. Күндізтүні халық деп қақсай бер. Халық халық болған соң жаусыз болмайтынын айтып сұңқылда да тұр. Үрейі ұшқан халық:

	–Жауымды тауып бер! – деп қыр соңыңнан қалмай зыр жүгірсін.

	Ұлы жеңіс деген осы. Жаусыраған жарымес халық көзіне көрінгеннің бәріне жауығып жүріп өзін де, жарты әлемді де аяғыңның астына лақтырып тастайды.

	«Үрей қара» сондықтан да үрейлі. Қанден енді көше кезіп шабаланып жүр. Ит мұраты да жау табу ғой.

	Бүгін таңды кірпігінде оятатын шығар. Ұйқы қашқан соң түрегеп отырды. Көз алдына қамығып кеткен Қайдар келді.

	– Дұрыс болды, – деді. – Мен енді бәріне дайынмын.

	Оған қолындағысын түгел берді, қағаз ақшаның өзі бірталай.

	Бірліжарым алтын бұйымдар да бар. Қайдардың берекесі кетті.

	– Рулы елден қалқиып жалғыз қалмасаң етті! – деп еді бордай үгілді.

	Осы күнге дейін қырдан бірдебір адамның келмеуі соңғы кездегі күдігін ұлғайта түскен. Жұрт Шуға ығысқанмен жалаңдаған жаудан құтыла алмайды. Қырғыннан сау болса да, ұстау, қамаудан аман емес. Қайсы қай тордың ішінде күңіреніп жүр екен?

	Жиғантергенін екіге бөлді.

	– Мына жартысын балаларды бағыпқаққан әйелдерге бер.

	Екінші жартысы өзіңде қалсын.

	– Аллаай! – деп күйзелді Қайдар.

	Күйінгеннен күйі келсе, елдің көз жасы дарияға айналғалы қашан. Сығырайған майшамды столдың үстінен алып, жерге қойды.

	–Мынау алтын ақша, Николай заманынан қалған қымбат дүние, бөлек ұстарсың. Бәрінен айырылсаң да бұдан айырылма.

	Есебін тауып жұмсағанға талай жыл азық.

	Қайдар кемсеңдей бастады.

	– Мені әкеткен күні сен де қаладан кет.

	– Қайда? – деп аңтарылды ол.

	– Ел іздеп қаңғыма. Елді ұмыт. Ел енді жоқ.

	Орнынан тұрып, бөлменің біраз жерін алып тұрған былғары диванға барып отырды. Қаракөлеңкеде Қайдар шөгіп, жүдеп кеткен секілденді.

	– Алматыға жет! – деді. – Зейнолланы ізде.

	Ол мұны осы қазір ұстағалы тұрғандай дегбірсізденді.

	– Тап оны! – деді өтіне әрі қатая қарап. – Мен үшін тап! Құрып бітуге айналған әулет үшін тап!

	* * *

	Көршінің қандені шәуілдепшәуілдеп алып шалықтайды, абалаған емес, шабаланған да емес, ызалы әрі үрейлі қыжылдың қыңсылы, үйден ұзап барады да қыңсылап кері қашады.

	Қырда, жеті түнде дүбәра дүрегей жақын келген қасқырдың тегеурініне шыдамай осылай шыжғырылатын. Мына сорлы нені көріп безектейді екен?!

	Қарақшы қаланы қараңғы түнде не пәле кезбейді дейсің. Орнынан тұрып шкафтың суырмасынан тапаншасын алды. Оны дәл қазір неге іздегенін өзі де білмейді, орауын жазып, айналдырып қарап отыр. Түсініксіз жұмбақ халде оғын түгендеді. Осыдан үштөрт жыл бұрын таныс көпесі Симон беріп еді. Ол жазда үйінде атылып өлді. Расөтірігін кім білсін, ел солай дейді. Әредікте, ойламаса да, Қаратөбедегі жыпжылы қыстау елестейді.

	– Не сыры бар мұның? – деп таңырқады. – Адасып қалған алысты неге осынша іздейді?

	Кетсе ме екен, шынымен тартып кетсе ше қиянға?!

	Қанденнің шәуілі жүйкесіне тиді. Қыстаудағы маң төбеттің әупілі кең даланың әлдиіндей екен ғой.

	Тапаншаны шкафтың үстіне қойды. Сыртта қылышын шықыршұқыр қайраған қарулы түн түнереді. Алда қанша үрейлі түндер бар екен?!

	Адам адасса, ғалам да адаса ма? Өзі де дамылдайтын, дүниені түгел дамылға шақыратын сабырлы түндер қай ғайыпта сандалып жүр екен?

	Мына түн басқарма бастығының соңғы түні болуы мүмкінау. Ол тар камерада түн туралы ойлай алмайды ғой, тыртық бет сұмырайлардың алмакезек алған жауабынан соң оған түн де бір, күн де бір емес пе.

	Қарағандының шоқынды татары болатын, қорқақ адам еді.

	Осыдан ай бұрын алдына өтінішпен барғаны есінде.

	– Атамаңыз! Аузыңыздан шығара көрмеңіз! – деп шырпыры шықты. – Босқан елге тегін тамақ деген... кешірерсіз, тү сіңізге де кірмесін! Қала пролетариаты ашығуға айналған да, шұбырған байқұлаққа... жожоқ, түрмеде шірір жайым жоқ!

	Үрейін ұшырған жерге ақыры барды. Терезеден басы жоқ кеуде сығалап тұрғандай. Басынан айырылған халық жеті түнде тентіреп жүр ме екен? Халық деген дардай аты болған соң күн жарықта қайыр сұрауға қысылады ғой. Көршінің қандені соған шабаланып, жағы сембей кеткен шығар, қаңғыған бассыз кеуде шошындырмай қоя ма? Өз ойынан өзі түршікті.

	Бассыз көрсоқыр көкірек көз алдынан кетпей сенделтті. Жау жасаушыларға басымен емес, жүрегіне сіңіп кеткен үреймен ойлайтындар керек қой. Баспен ойлайтындар басындырмай қоюы мүмкін. Бассыз кеуде басып отыруға жақсы.

	Енді қуыс кеуделер көбейе беретін шығар, баспен алысатын ғасырдың жайсаңдары солар болады ғой. Бассыздар қауымы баспен ойлап табылғанның бәрін талақ етуге кіріскенде, қуыс кеуделердің айы оңынан туады. Қуыс қоғам кеңістікте қаңғып жүреді.

	– Ой, тобаай! – деп түршікті.

	Басын қолтығына қысып алған миллиондар кезекте тұр. Жаңа қоғамға басымен жарна төлеп кіріп жатыр. Бассыз кеуделер көшелерде есі шығып ұрандайды.

	– Бас көтертіп келген озбыр заман жойылсын!

	– Бастан азат еткен ұлы бассыз жасасын!

	Таңға қанша қалды екен? Сағатына қарап еді, түнгі бір. Ал бұған Қайдар кеткелі сағыздай созылып бір ғасыр өткендей.

	Қанденнің шәуілі естілмейді. Бассыз кеуде ұзап кеткен шығар.

	Біраздан бері мешітке бармағанын ойлады, іле оның мүмкін емес екені есіне түсті. Көк сырлы ағаш мешітті жазда өртеп жіберген. Елді жинады да, медресенің балаларына айнала от қойғызды. Тартыншақтағандарына қаратпай дедектетті. Өртеушілер мәзмейрам, сірә, балалардың «Аллалап!» еңіреп жүріп от қойғандарын қызық көрген шығар.

	Талай жыл кепкен қарағай бөренелер май құйғандай лап ете қалды. Солдаттар қалпақтарын аспанға лақтырып уралады, жалын көкке өрлеген сайын есіріктенеді, қайсыбірі мылтықтарын тарстұрс атып жатыр.

	Бір солдат сілтідей тынған елден жырылып шығып, бүкеңдеп кетіп бара жатқан қарияны қайырып әкелді. Шапанын ың жеңінен ұстап алып шыр айналдырып жүр. – Биле, шал! Сен енді Аллаңнан азатсың!

	Есіріктенгендер қиқулап қоршай кетті, алақандарын сартсұрт соғады.

	– Кәне, шал! Тайраңдашы бір!

	Қария қалбалаңдап барып құлап түсіп еді, еліріп алғандар одан сайын шулады.

	– Қараңдар! Мынаны құдайы атып жықты!

	Орнынан тұрғызып алып, қайтадан дөңгелетті. Ысқырып, қиқулап азанқазан. Басынан тақиясы түсіп қалған қария үрпиген топқа жалынып жанұшырды.

	– Елау! Жұртау! Қорлатпасаңдаршы мыналарға! Солдаттар қарқылдап қарық болып қалды.

	– Безектеме, шал! Бәрі тамаша! Біз сенің санаңды сәулелендіріп жатырмыз ғой!

	Топтан кимешекті кемпір айғай салды.

	– Азамат болмай кетіңдер! Әкелеріңдей адамды ит рәсуа қылып жатқанда, тұрыңдар солай мелшиіп!

	Ел солдаттарға қарай топтана жылжи беріп қалт тұра қалды. Олар тез шеп құрып, мылтықтарының шаппасын сартсұрт қайырды. Қарияны кетіп бара жатқан жерінен қайырып әкелген солдат бұрынғыдан бетер есірді.

	– Санаңның бостандығын тойлап қал осылай!

	Өзі де, мына сұмдықтың еріксіз куәсі болған басқа азаматтар да екі оттың арасында тістенді. Тыйымсыз кеткен иттерге қыбыр етсең ата салу түк те емес. Көзсізденіп алған солдаттың тоқтайтын түрі жоқ, тізерлеп отырып қалған қарияның желкесінен төніп ақырады.

	– Тұр, қақпас!

	Қалған жауынгерлер мылтықтарын кезенген күйі қаздиып қалған. Бүйірін таянып талтайған мұртты сұстана сызданады, мыналардың командирі осы сияқты.

	– Тоқтат ананы! – деді соған қарап.

	– Не дейсің? – деп таялды ол.

	– Доғарыңдар бассыздықты!

	– Кәне, бері шығып айтшы! – Топтан өтіп жанына келді. – Қайталашы!

	– Тоқтат қорлықты! Көзінің оты жарқ етті.

	* * *

	Пештің шоғын көсеп ағаш салды, жеңді білектей қайың ның бауырында балапан жалын шүпірледі, жылтжылт көбейіп келеді. Кепкен қайыңның қаперінде түк жоқ, жыпыржыпыр немелердің лаулай келе өзін жалмап алатынын ойламайды.

	Қыбырқыбыр жұрт та осы ғой, оның бауырына еніп алып, мен сені азат етемін десең жетіп жатыр. «Кімнен?» деп те сұрамайды, әйтеуір азат болса болғаны.

	Аңқаулықтан әрине, әйтпесе азаттық деген ұғым бұл өмірде мүлде жоқ екенін білер еді ғой.

	Ал мына көрсоқырлар пенделік тәуелділіктің құлы болып жүріп, ұлы ақиқаттан азат еткісі келеді. Сен үшін емес, әрине, өздері үшін.

	Жасанды құдай жасап алғандарға ақиқат құдайдың қажеті қанша? Құдайды іздегендер ұлы ақиқатты іздейді ғой. Жаһандық шындық пенделік шындықты әлімсақтан жоққа шығарып келе жатыр ғой. Жердегі тәңірлерге бұдан үрейлі не бар?!

	Жеңді білектей қайың жалынға оранды, бауыры теңбілтеңбіл тілімденіп, ойылып түсе бастады. Бұлаңдаған алау аймалап жүріп кеміріп жатыр, әне, жонына шығып алып қайқаңдайды.

	«Сен енді Аллаңнан азатсың!» – деп есірген малғұн секілді еліреді. Одан дәл қазір, осы қызыл жалауланған кезінде «Мұның қалай?» десең, жүзі жанбастан «Мен оны қайың болудан азат етіп жатырмын!» дер еді. Жердегі жасанды құдайға ұқсағаны өзінше. Ол да осылай даурығады.

	– Адамды азат ету дегеніміз – адамды адамдықтан азат ету, – деп жаңғырығады.

	Қабылдағың келсе де, келмесе де осы. Азат жүргің келсе, амал қайсы, өзіңнің адам екеніңді ұмытып, адамша өмір сүруден бас тартасың. Адам жайлы ұғымың тақырланған сайын жайқала түсетініңе сенгің келеді.

	– Расау, – дейді қыбырқыбыр жұрт. – Адам болудың қажеті қанша? Бар пәле өзіңнің адам екеніңді сезінуіңде ғой.

	Кепкен қайыңның көк кеуектенген өзегі ғана қалды. Бұдан әрі отқа ораудың да қажеті жоқ, бос кемік тұқыл үшін бас қатырмаса да болады.

	Жаланған жасын бәсеңси берді, қою жасыл реңденіп солығын басты. Қайың екендігін біржола ұмытқан қайыңды одан әрі өртегесі келмеді. Түптұқиянымен жоқ қып жібергенше, не лаулап жана алмай, не бықсып сөне алмай шалажансар жатсын осылай. Енді онда қайыңдық түк те қасиет жоқ, қайыңдық санасы пештің гуілдеген көмейінен әлдеқашан өтіп кеткен.

	Ақиқат жайлы сенімтүсінігі де күлге айналып, ұшып кетуте дайын. Ол енді ештеңеге ешқашанда сенбейді. Түген елде, бәлен жерде ақ қайыңдар жайқалып өсіп тұр десең, өлсе де иланбайды.

	– Оларды өртеп жіберіп, қайыңдығынан азат ету керек екен, – деп сандалады.

	Қабырға сағат түнгі екіні соқты. Дың... дың.... Әуезді үн жанға жайлы қоңыраулатты. Ғұмырыңның әр сәтін ұрлап алған сайын осылай.

	Қайыңды жалмаған жалындай емес, әйтеуір ақиқатты айтады.

	– Өмірің өтіп бара жатыр! – дейді.

	Өмірдің жалғандығы туралы шындықты қайталаудан жалықпайды. Мәңгілікпін дегендердің бәрі мәңгіріп қалғанын айтумен болады.

	Қыбырқыбыр жұрт болса, ол жайында ойлауды қойған. Өмір туралы толғана бастаса, адам хақындағы шындықты айтып қояды ғой. Өмір жайлы құрбандықтар арқылы ғана сөз қозғайтын заманда, ең дұрысы, ой атаулыны құрбандыққа шалу.

	Қайдар пештің жанына насыбай шақшасын тастап кетіпті.

	Аса қадірлі заты еді, қалай ұмытты екен?

	Күміс шапқан мүйіз шақшаны айналдыра қарап отырып, өзінің мына аласапыранда жалғыз қалғанын сезді. Бәрі өгей, бәрі жиренішті. Әңгүдік ұрандардан әпербақандық аңқид ы, кесіп алса қаны шықпайтын қатыгездік қоғамды инквиз иция заманына лақтырып тастаған. Құдайға үкім шығарған Понти Пилаттар адамның арын дарға асып қойғанына мәз. Тақырда пайда болған тұрпайы идеология адамзаттың ақылойын тістеніп алып күнітүн тепкілейді.

	Жағы семген қанден қайтадан шәуілдеді, өрекпіпөрекпіп алады да көк долылана қылғынады.

	Көз алдына терісіне сыймай барлыққан тыртық қара келді.

	Кейінгі шақырғанда ол да осылай буынған.

	Талай күннен бірдебір революция жауын әшкерелемеген мұны енді арқадан қаға ма?!

	– Мойында! – деп буынды. – Сенің бізді атарға оғың жоқ!

	– Біліп тұрып несін сұрайсың?!

	Тапаншасын суырып алды.

	– Жайратамын! Осы қазір тұқымыңды құртамын!

	Әлемтапырақтанған түрі мейлінше жиренішті еді.

	– Ат! – деп атып тұрды орнынан.

	Пешке үстемелеп салған қайың да лаулап жанып жатыр.

	Қайыңдығынан азат болғанша асығады.

	Адам жалғанның жымысқылығынан азат болу үшін не керек екен? Адам баласы ешқашанда қолы жетпейтін азаттық дегенді кім ойлап тапқан?

	Адамды мәңгі азапқа салу үшін жаратылыстың ойдан шығарған қасіреті ме? Азаттықты әдетте азатыққа мұқтаж еместер іздейді ғой.

	Тыртық қара оны қайдан білсін, қаруын маңдайына қадап алып қалшылдайды.

	– Көзіңді құртамын!

	Оның азаттық жайлы ұғымы жою ғана. Өзін емес, өзгені.

	Құрта салғысы келіп қылпып тұр. Ондарды, жүздерді жайратқан бұл жайратқан үстіне жайратуға құштарланады ғой.

	Қанденді әлде иесі, әлде басқа бір теуіп қаңқ еткізді.

	Итті иттігінен азат етсе не күйге түсер еді? Ит емес иттің кімге керегі бар?!

	Адамдықтан кеткен адам адамның қасіреті ғой.

	Тыртық қара үшін бұл жайында ойлануға тыйым салынған.

	Тапаншасының шаппасын қайырды. Шүріппені басып қалса жаны жай табар еді. Мұның жау болғандығынан емес, қаң аңсағандығынан.

	Бетіңе қараса, ыза мен құмарлық қатар қылпып тұр.

	Шегіншектеп барды да жалт бұрылды. Шүріппесін басып қалды, оқ құлағының түбінен ысқырып өтті. Тыртық бет пері соққандай қарқылдады.

	– Қалай?! Тірі қалғаныңа сенбей тұрмысың?!

	Столды асықпай айналып өтті, шылымын баппен тұтатып, қайтадан қарқылдады.

	– Мен сені осылай шымшымдап кеміре беремін! Естисің бе? Кеміре беремін! Кеміре беремін!

	Столдың үстінде жатқан екі жүзді кездікті алып, төрдегі шкафқа құлаштап қадады.

	– Өшпенділік жаныңды жегідей жейді. Басыңды тауға да, тасқа да соғасың! Ал мен кеміремін де рахатқа батамын.

	Рахатқа батамын да кеміремін!

	Түкірігіне шашалып ықылық атты.

	– Қашан жалыққанша!

	Жанған қайыңның қышқылтым иісі тынысты кеңейтеді. Жыпжылы қыстауда қазандықтан қи иісі шығатын. Пешке толтырып салсаң, түн жарымына дейін лаулайды.

	Пештің гуілі шешесіне қоңырлатып ән салғызады.

	Алыста қалды ауылым,

	Ауылда еді бауырым.

	Бауырыма сақтайын

	Сыбағаның тәуірін.

	Төркін ауылы қозы көш жерде ғана. Қозы көш сағыныш қанша сазды ән салғызды екен?! Жыпжылы қыстауларда пеш түбінде жыпжылы әндер туатын.

	Кетсе ме екен, осы қазір орнынан тұрып жүре берсе ше?! Бозторғайдың ұясындай шапшағын қыстауға жетіп жығылса арман не?!

	Тыртық бет қара қиянда сондай момын өмір бар екенін білсе де білмейді ғой. Оның кеміре бергісі келеді. Жаныңды жегідей жесе болды. Намысыңды таптап, жаншып тастағанш а асық.

	Ары дарға асылған елдің намысында қауқар қалды деймісің. Жұрт ақылойын, арожданы мен намысын жасандыларға жасау қылып берген. Аузын ашса жасандылық жайлы мадақ жыры маздайды.

	Айсыздарға ай болған,

	Күнсіздерге күн болған...

	Жыпжылы қыстаудың жыпжылы әні қойдың құмалағын теріп жүр. Сағат түнгі үшті соқты.

	Өмірдің өткен сайын қымбаттай түсетінін айтпақ болып қоңыраулатады. Өмірдің мыңдар үшін біржола өшкенін, миллиондар үшін көк тиын құны қалмағанын қайдан білсін.

	Өмірдің арзанқымбаттығын өмірден өткендерден сұрау керек қой. Өмірі барлар өмірден үрейленуді ғана біледі. Өмірдің өзге шындығының бәрі қауқарсыз.

	– Кеміре беремін! Кеміре беремін!

	Тыртық бет өршелене қайталаумен болды, аратұра есіріктене қарқылдайды.

	– Өш ала алмай өртенесің де жүресің! Күйзелекүйзеле рухың күйіп кетеді!

	Көршінің қандені шәу етті де жым болды. Әлгінде беймезгіл үремін деп қыңсылап қалғаны есіне түскен шығар.

	Терезенің алдына ат шана сықырлап келіп тоқтағандай.

	Жататын бөлмеге өтті, асықпай киінді, тапаншасының оғын түгендеп, белдігіне қыстырды. Біреу есік қақты.

	– Сабыр! – деді. – Қапылу сендерге де, маған да қолайсыз!

	Ауызғы бөлмедегі пештің үстінде сақырлап қайнап жатқан шәйнекті жерге алып қойды. Қабырға сағат бәзбаяғы қалпы тықтық жүріп тұр. Майшамның әлсіз жарығы түбіне ғана түседі.

	Жыпжылы қыстаудағы білте шамның жарығы да талмаурап тарайтын. Асығары жоқ, алқынуды білмейтін, жаратқандай төзімді, кеңпейіл өмірдің көңіліне қарап ақырын діріл қағатын. Қарапайым тірліктің ғалам жайлы қарабайыр толғанысын толқындатып алудан жасқанатын. Тыптыныш түнде, тымтырыс қыстауда, жыпжылы пештің түбінде қоңырлатып ән салса ғана жарасатын.

	Жаһандай жалпақ жалған-ды,

	Өтпестей тұрып алған-ды,

	Көшерін кеш білгенде,

	Тарылып көңіл қалған-ды.

	Білте шамның талмаураған жарығы ғұмыр жайлы терең тебіреністі осылай жайдақ жайқалтуға жеткілікті еді.

	Есікті тағы да қақты.

	Жыпжылы қыстауда өмір жайлы ашылыпшашылып айтылмайтыны неліктен екен? Өмір туралы өмірдің көңіліне келмейтіндей биязы ғана сыр шертіледі ғой. Өмір беті ашылмаған ұяң келін дерсің.

	Есік жақ тарстұрс.

	Иә, жыпжылы қыстауда өмір жайлы өктем сөйленіп көрген емес. Кінәмшіл өмір өзінен кейінгіге өкпелемей жүрсін дейтін шығар. Сенен соң да өмір бар ғой.

	Қабырға сағат сол қалпы тықтық, аздан соң таңғы төртті соғады.

	Қысқы таңның кешігетінін қарасайшы.

	Өмір жайлы толғанса – сары ала таң толғансын.

	Жыпжылы қыстауда қарлы таң қаһарлы қыста да тоңазымай ататын.

	Қайдардың күміс жапқан мүйіз шақшасы қалтасында жүр.

	Ол қарақшы қаладан аманесен кетсе екен.

	Пештің гуілімен бірге ақылынан алжасқан қарияның қарлығыңқы даусы естіледі.

	– Асауға мінсем – жығады, шабанға мінсем – шалдығады, жұмаққа қалай жетемін?

	Елдің жұмақ іздеген жұмбақ жүрегі жұлымжұлым. Есікті тепкілеп жатыр.

	Өмірді қиып кету қиын емес секілді ғой. Өмірмен тіл табыса алсаң, әрине. Өмірге өмір боп сіңіп кетсең қандай ғажап!

	Есік шалқасынан түсті.

	– Революция атымен!

	Тыртық бет апыртопыр кіріп келді. Тапанша шаңқ етті. Шалқасынан түскен малғұнның сыртында серейгендер жарыса атты.





VII. Ат жетектеген жалғыз


	– Мұның не?

	Жамағайыны Исаның қолында жүзі кере қарыс пышақ, күрең төрт аяғы буулы теңкиіп жатыр.

	Қонышынан кездігін суырып алып, аттың шашасынан шанди берген арқанды быртбырт кесті. Жанары шарасынан шыққан жануар шұрқырап қоя берді.

	Есік жақта үрпиіп тұрған әйел жерде жатқан күректі ала сала ұмтылды.

	– Қараңды өшір!

	Жалтарып үлгермегенде қайтер еді, қораның қабырғасына сарт еткен күректің сабы ортасынан қақ бөлінді.

	Иса қолындағы пышағын лақтырып тастап отыра кетті.

	Әйел көкезулене шаптығып басылар емес.

	– Таста да қараңды өшір! – деп таптап берді.

	Атты жетектеп қақпаға қарай ығысты, шыға сала қарғып мініп шаба жөнелді. Сол бетінде Соқыр өзенінің жағасына келіп бірақ тоқтаған.

	– Ойпырай! – деді ентігіп. – Аттан айырыла жаздадым ғой.

	Таңғы намазға тұрмағанда күрең бұған жоқ еді.

	Кеше Қарағандыға көз байлана жетті. Түнеген қалаға қараңғыда енуге сескеніп, ертеден араласқұраластығы бар Исаның шет жақтағы үйіне бұрылған. Күреңнің ажалы айдаған екен ғой.

	– Құрысыншы! – деді түршігіп. – Аман құтылдық, әйтеуір.

	Жарқабақты жағалап келіп шоқ талдың көлеңкесіне отыра кетті. Күрең елеңдеп тұрыптұрып жайыла бастады.

	– Жалғанның жазымы көп деген осы екенау, – деді тын ши алмай.

	Қарғабайдың қыстауында өткізген ұзақ қыстан соң асығып жеткен қалаға алыстан секемдене қарады. Жоқтықтан жыртқыштанған әйел соңынан қуып келе жатқандай.

	Жер астынан көмір тартатын мұнаралар шалғайдан салқын зораяды. Айналаға шаншыла көз тігіп, жұтып алар кім бар деп жұтынады. Таныс әрі бейтаныс шаһар күңгірт мұнар жамылып түксиіп алған.

	Дауыс жетер жерде өзеннен он шақты адам шұбатылып өтті де жағаға құлайқұлай кетті. Одан беріде тал арасында екіүш әйелдің жаулығы ағараңдайды.

	– Ертұрманды қалдырып кетіппінау! – деді сол жаққа қарап отырып. Оны қимағандығынан емес, қанжығадағы қоржында азынаулақ кепкен ет болғаны үшін есіне алған. – Енді, міне, құр алақан қалдым.

	Өзіне жақын жарқабақтың асты түтіндеп жатыр. Әлгі екіүш әйел солай қарай келе жатты да, жалт бұрылып кері қайтты.

	Соңдарына елеңдеп қайтақайта қарайды.

	Қамсыз отыра бермей, маңайын байқап алғысы келді. Орнынан тұрып, түтін шыққан жаққа ақырын жақындады.

	Орта жастағы екі адам отқа әлденені қақтап отыр, қойдың асықты жілігіне ұқсайды. Соларға жақын жерде қызарған нәрсе көңіліне күдік ұялатып тағы да таяла түсті.

	О, тоба! Мынау өлген адамның денесі ғой, бір қолы иығы нан кесілген, кеудесіне пышақ қадалыпты.

	Келген ізімен кері еңбектеді, шоқ талды айнала жайылып жүрген күреңге әрең жетті. Кеудесі қысылып, көзі қарауытты.

	Адам етін қақтаған екеу көріп қалып соңынан тұра жүгіргендей.

	Олардың өзенге құр сүлдер жеткен елді аулаған айуандар екендігіне күмәні қалмаған.

	Күреңнің жалына асылаасыла арқасына зорға қонды. Өзі әлгінде қашып шыққан қалаға құр сүлдері беттеді.

	* * *

	Шаһардың бұрынғы ушуы жоқ, қыр қазағының жарау атын үркіте жөңкіліп, дүркіреп өте шығатын пәуескелер, ер сіліқарсылы ағылатын июқию ел көрінбейді. Әредікте біренсаран салт атты солдаттар шауып өтеді. Оқтатекте кезігетін жаяу жүргінші шетінен асығыс, мойындарын иығына жапсырып алып дедектеп бара жатқаны. Бәрінен жиі ұшырасатыны – сіңіріне ілінген тіленшілер.

	Арыстанның үйі көзіне оттай басылды, шарбаққа жете бере аттан сыпырылып түсті. Есікте жұдырықтай құлып тұр, ұрықарыдан сақтанғаны шығар, терезелердің қақпағын жауып кетіпті.

	Күреңді үйдің сыртындағы отын сарайының көлеңкесіне байлап, табалдырыққа көтерілетін ағаш баспалдаққа келіп отырды.

	Күн бесіннің мұғдары, кешке дейін әлі біраз уақыт бар.

	– Мейлі! – деді кеудесін кере тыныстап. – Мамырдың шабан күні осы орнында тапжылмай тұрып алса да еркі. Жеттіау, әйтеуір.

	Бұл жақта да ел сұйық, көзге басқалардан гөрі әскери киімділер жиірек шалынады, олар да оқтатекте өтеді. Қарсы бетте кимешегі көзіне түсіп кеткен кемпір бүк түсіп отыр, өлітірісі белгісіз, қимыл жоқ. Көрші үйдің қанден иті жанына үріп барады да, шәуілдепшәуілдеп кері қайтады.

	Есіктің алды күнгей, біраздан соң қалғи бастады. Сол бетінде көзі ілініп кеткен шығар, құлағының түбінде күңгірлеген дауыс селк еткізді. Сыптығыр жігіт төбесінен төніп тұр.

	– Шал! Жүрегіңді жалғағың келе ме?

	Айтқанын шала естіп, бетіне аңтарыла қарады.

	– Сен қорықпа, – деді ол даусын жұмсартып.

	Жанжағына қарап алып жанына жайғасты.

	– Қалтаңда қағылғансоғылған алтын жүзік, сақина сияқтыларың болса, қолмақол нанға айырбастап беремін.

	Сырт киімінің өңірін ашып, кірпіш секілді кесек нанның шетін қылтитты.

	– Кәне, нең бар? – Көзі ойнақшып тұр.

	– Ондай қымбат дүние қаңғып қалған маған қайдан келсін, – деп ығысыңқырап отырды.

	– Білеміз ғой, – деді ол, – бәрің де солай дейсіңдер. Құралақан болмасаңдар да сөйтесіңдер. Ал біз сендер аштан тұраламасын деп әлекпіз.

	Сырт киімінің өңірін тағы да қайырды.

	– Көрдің бе? Нан болғанда қандай! Үлпілдеп тұр! Аузыңа салсаң үгіліп жүре береді.

	Көзі түсіп еді, сілекейі шұбырып қоя берді.

	– Кәне, қалтаңды тез қаға ғой, – деп зуылдатты сыптығыр. – Көніңді жібітейін де жоғалайын.

	Әлмағамбет таутасқа шашқан көп қазынаның түбінде қалған екі алтын ақша есіне түсті. Қамзолының қалтасына баяғыда тастай салған, осы күнге дейін баржоғына алаңдамапты. Сыптығырға сездірмей қалтасын сыртынан басып көріп еді, қолына қатқыл бірдеме білінді.

	– Құнын айтшы, – деді.

	– Нанның ба?

	– Иә.

	– Міне, енді жөнге келдің, – деп желпінді ол. – Затына қарай.

	Көршінің қандені безектеп қоя берді, саутамтығы қалмай шабаланады. Отыздардың шамасындағы дембелше жігіт шарбақтың есігіне таяу келіп тоқтады. Бұған көз тоқтатып аялдады да, қатардағы үйге жете беріп қайта оралды.

	Сыптығар сыбыр етті.

	– Жөнелейін. Нан керек болса, көшенің жоғарғы жағындағы дүкен жаққа кел.

	Дембелше оны көзімен ұзатып салып ішке енді.

	– Салаумағалейкүм, ақсақал!

	– Әлейксәлем!

	– Алыстан келгенсізау, шамасы?

	– Қырдан.

	– Бұл үйде жақындарыңыз тұрушы ма еді?

	– Жоқ, – деді, қандай адам екенін, не ойлағанын кім білсін. – Иесіз үй сияқтанған соң босағасында демалып отырмын. Өзің кім боласың?

	– Қаланың қазағымын. Жүзіңіз таныс секілді көрінген соң бұрылғаным ғой.

	Көрші үйден шыққан әйел екеуіне жалтжұлт қарап, есігінің алдындағы сарайға кіріп кетті. Қанден бүк түскен кемпірді әлі ермек қылып жүр, шабаланып барады да шапанының етегін жұлмалайды.

	– Жаңағы не деп жүр?

	– Алтын болса нан беремін дейді.

	– Ондай алаяқтардан абай болыңыз. Нан орнына ағаштың үгіндісінен жасалған кеуекті ұстата салады да тайып отырады.

	– Имансыздарай, ә. Ескерткенің жақсы болды.

	– Қымбат бұйымыңыз болса, ешкім көрмесін. Дүкеншіге беріп тамақ ала қоямын деп те ойламаңыз. Қырдан шұбырғандарды қалада адам деп есептемейді, алады да қуып шығады, талассаңыз ұрып өлтіре салу түк емес. Сіздейлердің құны сұраусыз.

	«Бұл маған неге жанашырлық танытып отыр? – деп ойлады. – Бір есебі бар ма екен, әлде мына түнерген жатбауыр шаһарда жібі түзу адам сарқыла қоймаған ба?»

	– Рахмет, айналайын! – деді. – Өзім де бүгін бір қатерден әупіріммен аман қалдым.

	– Жарайды, кетейін, – деді ол.

	Шарбақтың есігінен шыға беріп, бірдеңені тарс ұмытқандай кілт тоқтады.

	– Бұл үйді төңіректей бермеңіз.

	– Неге?

	Жауап орнына:

	– Сау болыңыз! – деді.

	Ол кеткен соң көшенің төменгі жағынан ат арбаның салдыры естілді, осылай қарай келе жатыр. Ұзамай қос қылаң көрінді, көк арбаның үстінде бетін түк басқан екі мұжық отыр, бүк түскен байғұстың жанына жете беріп тоқтай қалды. Жерге секіріп түскен сақалдының бірі кемпірді аяғымен түртіл қалып еді, ол сол бүктетілген күйі құлай кетті. Мұжық барқылдапбарқылдап алып, шүйкедей денені қорапқа лақтырып тастады.

	Қанден енді арбаның соңында шабаланып барады.

	Көрші үйдің әйелі сарайының алдында состиып тұр, қаңғыған шал торуылдап жүр ме деп қорқатын шығар, қарақшыланып алған қалада адам адамға қасқыр ғой.

	Тар көше көлеңкелене бастағандай. Арыстанның жұмыстан келетін уақыты таялған болар.

	Жыртығы көбейген шапанын төрт бүктеп астына салды, жүздеспегелі жылдан асқан, қатты сағынған тұңғышына өрімөрім болып көрінгісі келмеді.

	Көшенің жоғарғы жағынан шу шықты. «Тоқта!», «Атамын!» деген қатқыл дауыстар қабаттаса естілді. Бағанағы сұғанақ аяғыаяғына жұқпай жүгіріп келеді. Шарбақтың тұсынан өте бергенде мылтық гүрс етті. Айғайлап жіберген байғұс екпінімен тәлтіректеп барып құлап түсті. Соңдарына бесалты адам жүгіре ерген екі әскери киімді көрінді. Алдымен жеткені сұлап жатқан жігітті шалқасынан аударып тастап, бетін е үңілді.

	– Шаруасы бітіпті!

	Екіншісі қойнықонышын ақтаруға кірісті. Олай қарап, бұлай қарап іздегенін таба алмаған болу керек:

	– Мынау таптаза! – деп орнынан тұрды. Соған таяу тұрған тәпелтек безілдеп қоя берді.

	– Дұрыстап қараңыз, қолымнан қағып әкеткеніне құдай куә.

	Дүкеншіге ұсына бергенде іліп түсті.

	– Иә! Тура солай! – деп қостады оны ілмиген бойшаң. – Мен кезекте осы кісіден соң тұрғам. Сайтандай сап ете қалды.

	Шапшаңынай өзінің!

	– Алғаны анық болса, енді қайда? – деп зірк етті әскери.

	– Қашып бара жатып лақтырып жіберген шығар, – деді шеткерек тұрған етжеңді әйел.

	– Мәселе былай! – деді екінші әскери тәпелтекке шұқшиып. – Байбалам салған сенсің! Сенің кесіріңнен кісі өлді.

	Осы маңайдан мынау алып қашты деген затың табылмаса, түрмеде шірітемін!

	– Жожоқ! – деп шарылдады ол. – Мен болған жайды айттым.

	Бір түйір жалғандығы жоқ!

	– Ізде! – деп ақырды әскери. – Таппасаң талқаныңды шығарамын!

	Ере келгендер апалақтап табандарын жалтыратты.

	– Құдайай, енді қайттім?! – деп сүмірейді тәпелтек.

	– Ізде, малғұн! – деп артынан бір тепті ызбарланып алған әскери.

	Есеңгіреп қалған тәштек о жер, бұ жерге шұқшиып біраз жүрді де еңбектеп іздеуге кірісті. Әскерилер сұлап жатқан сорлыны көшенің жоғарғы жағына қарай сүйретіп әкетті.

	Исаның үйіне түскелі нәр татпағандықтан ба, әлде бүгінгі көрген сұмдықтары тұралатып бітірді ме, басы айналды. Бір жағынан шөл де қысқан. Орнынан тұрып отын сарайына барды, ретсіз ыбырсып жатқан теміртерсектің ішінен тот басқан шелек табылды.

	Есіктің алдындағы көшенің аяқ жағында шегенді құдық бар еді, келіпкетіп жүргенде талай көрген, соған барып шөлін қандырды, бір шелек суды күреңге ала келді.

	– Әзірге осы, – деді оқыранған атқа. – Тағы да әкеп берер едім, Арыстан келгенше қараңдап көзге түсе бергім келмейді. Қарағанды қаныпезерленіп алыпты.

	* * *

	Көз байланып барады, Арыстан әлі жоқ. Ағаш баспалдақта отыраотыра белі талған соң шарбақтың ішінде ерсіліқарсылы теңселді. Әр сүйем жерді сипалаған тәпелтек көшенің ортасын арылтып болып, көрші үйдің маңайын тіміскелеп жүр.

	– Құдайай, енді қайттім?! – деп таусылады. Соңында жүр ген қанден шарбаққа қонған қарғаға шәу ете қалып еді, шошып атып тұрды.

	Түсіп келе жатқан түннің тоңазитын түрі бар, енді бірер күнде құралайдың салқыны жетеді, кейде қарлы жаңбырлатып, кейде қара суықта қалтыратып, қырдағы елді қырына алатын ызғардың лебі күні бұрын біліне бастайтын.

	– Арыстан жұмысбасты болып кеңсесінде қонып қалса не істеймін? – деді. – Жалғыз адам үйге асыға қоймайды ғой.

	Тәпелтек айналасына мәңгіріп қарап тұрды да өзіне қарай жүрді.

	– Ақсақал, сіз бағанадан осындасыз ба?

	– Иә.

	– Ана өлген жігіт қашып бара жатып сіз жаққа ештеңе лақтырған жоқ па?

	– Жоқ.

	– Апырай, құдай сандалтайын десе опоңай екен ғой.

	Табылмайтын шығар.

	Ұнжырғасы түсіп әбден қиналып тұр.

	– Көзімнің қарашығындай сақтаған күміс сөлкебай еді, – деп қажыды. – Дүкенші жарты бөлке нанға келіскен соң әкеле қоймаймын ба. Енді, міне, жалалы болып сандалып қалдым.

	Шарбаққа жабыса таянды.

	– Аналар мені шынымен түрмеде шірітер ме екен?

	Көшенің жоғарғы жағынан екі адам жарыса қарқылдады.

	Тәпелтек селк етті. Екі әскери бірінің сөзін бірі іліп алып даурығып келе жатыр.

	– Мыналар ішіп алыпты! – деп үрейленді тәпелтек. – Аямайды енді!

	Олар жақындаған сайын құты қашты.

	– Ақсақал! Қалтаңызда сөлкебай секілді ештеңе жоқ па?

	Құдай үшін!

	Әскерилердің бірі сонадайдан барқырады.

	– Әй, малғұн! Таптың ба?!

	Тәпелтек қалтырап қоя берді.

	– Неге үндемейсің? – деді екіншісі. – Қазір! Сәл шыдай тұр.

	Ана баукеспенің соңынан жөнелтпесем ит болайын!

	– Қақ маңдайдан сілейт! – деді жанындағы. – Жынсайтанның ортасынан қалай шыға келгенін сезбей қалсын!

	– Құдай үшін! – деп кемсеңдеді тәпелтек. – Шиеттей балаларым бар еді! Менсіз қырылады ғой!

	Даурыққан екеу теңселе таялып келеді.

	– Қасқа маңдайдан тарс еткіз! – деп өрекпіді тарғыл дауыстысы. – Ашжалаңаш дірдектегенше, мырза құдайына тайып тұрсын!

	– Қарақұстан қақыратсам да ренжімес! – деп қарқылдады жанындағы. – Қас қағымда мырза құдайы ырза құдайға айналсын.

	– Құдай үшін! – деп еңіреді тәпелтек. Мылтықтың шаппасы сартсұрт етті. Теңселген екеу жақын келіп тоқтады.

	– Дабай! Тездет! – деді сұңғақ бойлысы.

	– Құдай үшін! – деп боздады байғұс. Қамзолының қалтасындағы алтын ақша қолына қалай іліккенін білмей қалды.

	– Ұста!

	Тәпелтек сылқ етіп отыра кетіп, тырмысып қайта тұрды.

	Теңселе басқан екеуге қарай тәлтіректеп бара жатыр.

	– Табылды! – деп айғай салды. – Таптымау ақыры!

	* * *

	Түн шынымен тоңазыды, ағаш баспалдақтың үстінде жатқан шапанды киіп қымтанып алды.

	Отырса басы зеңеді, шарбақтың ішін айнала берді, айнала берді. Айналған сайын құлази түсті.

	– Арыстан неге кешігіп жатыр?

	Өзіненөзі осылай жүз мәрте сұраған шығар.

	– Аман болса игі еді!

	Осылай да осылай мың мәрте қиналған шығар.

	Тас төбеде жыпырлаған көп жұлдыз дүр етіп шашырайды, құйындай үйіріліп қосылады. Аспанның асты шымшытырық.

	Ол да аласапырандатып, екі иығын жұлып жеп, жаратылыстың жатырын дардар айырып жатыр ма екен?!

	Көк күңіренсе жалғанның жантәсілімі жан ұшырып жетер.

	Жатырынан жеріген жәдігөй жерді жағадан алмай қайтеді? Сілкіпсілкіп суынар, суынған сайын сұстанар.

	Аспаннан құйрықты жұлдыз құйылды. Көкте жұлдыз сорғаласа, жердегі ғұмыр құрбандық. Қырда қырғын болғалы қанша жұлдыз аңырап ақты екен?

	Қараңғы түнде қамыққан қала қайғысына қамалып қалған.

	Қапталынан көмір емес, көр қазып жатқандай түршігеді. Қараған өскен қарабайыр күндеріне зар болған дімкәс даланың төсін кеміріпкеміріп алып кемсеңдейді. Тұз жалаған сорлыға шөлің қанады деп у жалатқандай шалажансар.

	Түн суытып барады. Құралайдың салқыны биыл ерте білінейін деген шығар, қырдан шұбырған ашарық елге ұқсаған көтерем жел сүметіліп сүйкенсе, өлік сүйектеніп суындырады.

	Күреңнің ауыздығын алып шарбақтың ішіне бос жіберді, талайдан орылмаған бидайықтың түбі кигіздей тұтасқан.

	– Осылай отыра тұр, – деді білтеленген жалын саусағымен тарап. – Бүгінгі түн сенің олжа түнің ғой. Екеуміз дәмтұзымыз таусылғанша әлі талайды көрерміз.

	Содан соң құралайдың салқынына дейін малды ауылдар дың жайлауға көшпейтінін ойлады. Жас төл жағалай қырылмасын десең, қыстауға жақын жерге үй тігіп, мамырдың қабағын бағасың.

	Жүрегін өртеніп бара жатқан өкініш пе, сары уайымдан ған сағыныш па, сыздата жөнелді.

	Жадағай ел жайбарақат еді ғой жарықтық. Жұмыр жерде өз өмірінен басқаға жұғымы жоқ жалғыз жұрт болса, шыбын жаны туралы жантәсілімде ғана ойлайтын өз жұрты шығар.

	Жәдігөй жердің жымысқылығына жарамсыздығынан ба екен?

	Аңқаулық ақылсыздықтан емес, өзіне де, өзгеге де адалдықтан ғой. Адалдықтан жапа шегуден арылмаған жалғыз ел болса, ол да қынадай қырылып жатқан сол сорлы ел шығар.

	Ақ көңілі айықпас дерті екенін түсінбей кетіп барады. Сол дерт көшеде көк арба болып қыдырып, өлігін ойнапкүліп теріп жүр.

	Көк арба толса – төгеді, толмаса – төбесінен төнеді.

	Көше тастай қараңғы. Маңайдағы үйлердің терезелері жағалай жабылып қалған. Шетінен жабырқау, әлденеден сескенеді, әлдекімдерден үрейленеді.

	– Арыстан бүгін келмейтін шығар, – деді тағаты таусылып. – Түнде де қолы босамайтын мазасыз жұмысты қайдан тауып алды екен?

	Шарбақтың есігі сықырлады.

	– Қайдасыз?

	Тәпелтектің даусы сияқты. Тыпырлап келе жатып жерде жатқан кесек ағашқа сүрініп құлай жаздады.

	– Түннің суығынай!

	Жанына отыра кетіп, қойнынан қол басындай түйіншекті алып шықты.

	– Мынаны жылыдай жеп алыңыз.

	– Бұл не?

	– Картоп қой. Суға пісірілген. Бақандай үш түйір. Тұз сеуіп жеп алсаңыз, ханға сәлем бермейсіз.

	Қаздың жұмыртқасындай бірдеменің қабығын аршып жатыр.

	– Болған оқиғаны әйеліме айтып едім, байғұс жылап жіберді. Мынау сізге сәлемдемесі. Кәне, алыңыз.

	Өзегі талған адамға қолға түскеннің бәрі ас. Бұрын көрмеген нәрсесі болса да қарбытып жей бастады. Тәпелтектің аузыаузына жұқпайды.

	– Сіз болмағанда бітіп едім. Аналар барып тұрған жауыздың өзі. Оларға адам да бір, бұралқы ит те бір. Басып салады да жүре береді.

	Жөткірініп алып жанжағына қарап қойды.

	– Қала толы солар. Күн өткен сайын қағынып барады. Жау да жау, жау емес те жау. Күнде топырлатып ұстайды да жатады. Екі күн бұрын ғана он шақты адамды алаңда ашық соттап еді, енді солардың сыбайластарын іздеп аласұрып жүр.

	Шарбақтың есігі сықырлаған тәрізденді. Тәпелтек сөзінен жаңылып қалды. Көрші үйдің жаман қандені екеуіне сығырайып қарап тұр. Күрең дәл жандарында бидайықты быртбырт үзеді.

	– Барып тұрған бассыздық, – деп жалғады тәпелтек. – Беттеріне тіке қарағанның бәрі дұшпан. Сөзі түзу түгел қамауда, қаланың бетке ұстарларынан тірі жан қалған жоқ.

	Көшеден екі салт атты шауып өтті, салқын түнді дүрліктіріп жосылтып барады.

	– Ылғи осы, – деді тәпелтек тықтық жөтеліп алып. – Күнітүн ауыздықтарымен алысып жүргені.

	Жабыса жақындап құлағына сыбырлады.

	– Сіз Қарқаралы жақтан емессіз бе?

	– Жоқ. Жәй сұрадың ба?

	– Сәуірдің аяғында сол жақтың қазақтары көтеріліп, мына жауыздардың қырық адамдық жасағын қырып салыпты.

	– Ашынған ел не істемейді, тығырыққа тірелген соң бастарын бәйгеге тіккен де.

	– Бірақ, не керек, өздері де қан жоса болған көрінеді. Көп адаммен соңдарынан түсіп, түгел қырған дейді. Бас көтерерлерінің кейбірі қолға түсіпті. Қалаға әкелгенде әдейі орталық көшемен айдап өтті, ел көріп үрейленсін дегендері шығар.

	Сөзін кілт үзіп, жағасын ұстады, өңі қуқылданып, еңсесі түсіп кетті.

	– Аллаай, мұндай да жауыздық болады екен ғой! – деп түршікті. – Қолға түскен сорлылардың бәрі көк ала торғайдай. Біреуінің иығынан шабылған қолы сіңіріне ілініп салақтап жүр. Байғұс қайтақайта сүрініп тұрады. Ақырында гүрс етіп құлады. Айдап келе жатқандардың бірі бара сала тепкіледі, баскөз демейді. Анау тұра алмай жанұшырып жатыр, кеудесін көтере береді де сылқ ете түседі. Қорқауланып кеткен ит қылышын қынабынан суырып алды да бүкіл елдің көзінше шауып тастады. Сол кезде қолын артына қайырып байлаған қария жұртқа қарай айғай салды.

	– Атқа қон! Аттан сал! Тұқымың тұздай құрымай тұрғанда қарманып қал! Оян! Оят қаңғып қалған ұраныңды, тапталып қалған намысыңды!

	Қалпағы едірейген жирен мұрт атын сабалап ұмтылды. Қарияны қамшының астына алды.

	– Жастығыңды ала өл! – деп өршеленді қарт. – Көрде кегің кемірмесін!

	Бетін қан жауып кеткен. Жирен мұрт аттың омырауымен қағып түсіріп, ауыздығымен алысқан торыны үстінде тулатты.

	Әлгінде көшенің жоғарғы жағына қарай жосылған екеу тасырлатып қайта шауып келеді. Қамшы үстіне қамшы салып дүркіреп өте шықты.

	Тәпелтек бір уыс болып кемсеңдеп отыр. Сабалақ қанден жақын келген аттан қорқып үй айналып кетті де бұрыштан сығылады. Жеті түнде жатаған үйлер жер жастанып тымтырыс.

	– Біз осы далада неғып отырмыз? – деді тәпелтек бір кезд е. – Кеттік, ақсақал!

	– Қайда?

	– Біздің үйге!

	Қалбалақтап қолтығынан демеп жатыр.

	– Манадан бері сөйтсемші. Әй, осы менің ақылым ылғи артынан келеді. Қашанда солай.

	– Рахмет! – деді жаны қалмай жалпылдаған оған. – Бара алмаймын.

	– Неге, ақсақал? Барасыз! – деп үйірілді тәпелтек. – Мына салқын түнде қатып қаласыз.

	Қояр да қоймай құрақ ұшты.

	– Ренжіме. Қырдан бірге келген ағайынымды тосып отыр едім, – деді болмай бара жатқан соң. – Осындағы таныс адамын іздеп кеткен. Қайтып оралғанда орнымды сипап қалады ғой.

	– Онда, әрине, – деп дағдарды тәпелтек.

	Өзі де бір көңілшек байғұс екен, көржерді айтып айналсоқтай берді. Қайтақайта қоштасып жүріп зорға кетті.

	Ызбарлы қаланың түні ызғарлы. Шарбақтың ішінде шашылған ағашты жинап от жақпақ болды да, орнынан көтеріле беріп қайта отырды. Көше көзген ұрықары бар, тәпелтек шошынған көп жауыз және бар, бірі болмаса бірі мазамды алып жүрер деді.

	Шапанын қымтанып күйзеле күрсінді.

	– Арыстан неге кешігіп жатыр, құдайау?!

	Сұғанақ иттей тиіпқашқан көп күдік ерік берсе, дүркірей жөнелгелі тұр.

	Күндіз жолыққан жігіт: «Бұл үйді төңіректей бермеңіз!» – дегенде нені мегзеді екен? Үйдің айналасы неге көптен адам аяғы тимегендей? Тәпелтек айтқандай, қаланың бетке ұстарларының бәрі қамауда болса, Арыстан сол жақсыжайсаңның бірі емес пе еді?

	Көмір емес, көр қазған қала көрдей қараңғы. Өзінің де, өзегі талған өзге дүниенің де өрекпіген үрейі қазған көрін қыңсылап жүріп үңгиді. Кіріп барған күрп етіп күңірене жөнелсін дейді.

	Қараң қалған жалғанды тереңді тепкілеп жатып қарғасын дейді. Бұл өмірде тереңдей алмағандар ең құрыса терең көрдің тереңінде тебіренсін дейді.

	Дүние тарының қауызындай тарылғанда, көрдің кеңдігіне не жетсін?! Көмусіз қалғандар саяз көрді қарызға сұрап сандалып жүр ғой.

	Таң атып келеді. Көр қазған қаланың көрдей суық таңы.

	Жапалақтай жарбиған жатаған үйлер түнеп шыққан көрінің жанында бірбірімен көрісе алмай көңірсіп отыр. Көрден құдай сақтағандардың да көркі келісіп тұрған жоқ. Бүрісіп қалған біренсаран адам көшенің бойымен бүкеңдеп барады. Бүріспегендерді бүлініп атқан таң бүре кететіндей.

	Күн көтерілерде қар қылаулады. Қырсық шалған өңірді мезгілінен ерте қыдырған құралай қырсықпаса қайтер еді? Сумаңдаған суық желдің сүйкенбейтін жері жоқ, түнді өткізген жері ық болудан қалды. Шарбақтың ішінде шашылған ағаштарды жинап от жақты.

	Құлқын сәріден тұрған көрші үйдің әйелі состиып қарайды, көрден шыққандарға ұқсататын шығар. Көрден шықпағандардың бұдан айырмашылығы шамалы екенін білмейді де.

	Тозақтан келіп, тамұққа тап болсаң, көрмен көрісіп табысарсың. Қараңғы көр қайғысыз ғой.

	Күрең жалына қонған қылауды дүрдүр сілкіп кісінеді. Салқын таңда көсіліп жататын өрісін аңсаған шығар. Қуықтай өріс түгілі, далиған даланың тайтеректей тарылғанын қайдан білсін.

	Тар құрсақта қамалған үміті жарық дүниені көре алмай үзілер ме екен?! Таңға дейін келмеген Арыстан таңнан соң да сарылтса, жанып сөнген тірліктің тілі байланбасына кім кепіл?

	Тімтінген қала таңмен бірге тілемсектеніп тұрып жатыр. Тілерсегі майысқан біреу шарбақтың сыртында телміріп берекесін кетірді. Жиіркенішті дүние енді қайтып жібімейтін шығар.

	Атты жетектеп көшенің төменгі жағындағы құдыққа беттеді. Біренсаран жаяу бұған емес, күреңге қарайды. Құдыққа таяу үйдің алдында екі шал қауқылдасып отыр.

	Терең құдықтың суы тастай, шөлдеп келіп бас қойған, шекесінен шықты. Су иісін сезген күрең кісінеп қоя берді.

	– Қаланың тағы бір таңын көрдік, – деді оған. – Алдымызда әлі қанша таң бар екен?

	Ұйқысыз түн қажытқан екен, қайтып келе жатқанда басы айналды. Әлгі екі шал туғалы жылқы көрмегендей едірейіп тұр.

	Жандарына таялғанда қапталдаса кетті.

	– Әкетті! Тападай тал түсте талап кетті!

	Жарысы аттандап есін шығарды. Аттың шылбырына жармаса берген біреуін итеріп тастап еді, одан сайын дүрлікті.

	– Қайдасыңдар? Қараң қалдыртпаңдар! Қаптаңдар!

	Екіншісі алдын орап ойбайлап жүр.

	– Өлтіріп кет! Атты алғанша қырып кет!

	Маңайдағы үйлерден үркіп шыққан әйелеркек ушу.

	– Енді тал түсте тонайын деді ме?!

	– Қаптаған қаңғыбастан көрдік қой көресіні!

	Көсеуін көстеңдеткен қара қатын жаулығын жұлып алып жұлынды.

	– Әй, еркексіңдер ме, жоқ па?! Сілейтіп неге салмайсыңдар?!

	Бүйіргі үй жақтан көрінген қырма сақалдың қолында сабы ұзын балта, оған жүгіре қосылған жас жігіт сүймен ұстапты.

	Атқа мінбек болып еді, денесін көтере алмады.

	Дәмтұзы қарлы таңда таусылайын дегені ме?! Жанжағына күйзеле қарады. Жан дәрменде көгденің жиегінде жатқан жуан бөренені байқап қалды. Балта ұстаған қырма сақалдыдан көз алмай, соған қарай сақтана жылыстады.

	Екі қақпастың бірі өңіріне жармаса кетті, қолын қағып жіберіп, қонышынан кездігін суырып алды.

	– Жарып тастады! Бауыздап кетті! – деп ойбайлады екіншісі.

	– Еркек болмай кетіңдер! – деп шарылдады қара қатын.

	Бөренеге шығып үлгерді. Ат үстіне қонғанда, күреңнің сауырына әлдене сарт етті. Денесі дір ете қалған жануар құлағын жымып алып шапшыды.

	* * *

	– Бар енді! – Күреңнің жүгенін сыпырып алып қоя берді. – Үйреншікті далаңа кет! Менің қайтып көреркөрмесім белгісіз тауларға жеткенше аялдама!

	Ол көк шөптің үстіне аунапаунап алып, дүрдүр сілкінді.

	Көктемгі қар суы тоқтаған саяз көлшіктің сыртындағы жазыққа қарап үйірсектене кісінеді. Жылқы жарықтық ұлан далада құлпырып кетеді ғой. Қырдан құбылып жеткен жел жалын тарап, жер тарпыды.

	Қияннан, Арқаның аламанға жаралған апайтөсінен құлын күндері күңгіркүңгір қол бұлғады ма екен, желіп барып, желге төсін төседі. Басын шұлғып тастап, төрт тұяғын көделі төскейге тең төсеп көсіле жөнелді. Шашасынан келмейтін тайызды тасыртұсыр жалдап барып кері салды, жанынан құйындай құйылып өтіп, қайта жосылды.

	– Қош, қайран күрең! – деді. – Мен енді жалғыз қалдым.

	Таңда түскен жұқалтаң қар күн көтеріле еріп, жағалай білтеленген шөптің үстінде құр сүлдері сүйретілді.

	Иә, бұл жападанжалғыз қалды. Емі жоқ, сүйеніші жоқ сүйкімсіз жалғыздық. Көзге шыққан сүйелдей сүреңін кетірген, сенделесенделе қу сүйегі қалған, шағынашағына құдайды ығыр қылған мазасыз жалғыздық. Қайтып үйірін таба алмаған, тапқысы да келмеген, табары жоқ екеніне сан иланып, сан сенбеген тұл жалғыз.

	Әне бір шоқ тал күрең мініп жортқанда жол үстінде сияқты еді. Сонау үйірүйір қарағанды кесіп өткен тәрізді еді. Мына бір селдір сасыр сол қол жағынан көрініп еді.

	Енді біраз жүрсе талақтай тарылған жер төбесінде төңкеріліп тұратын шығар.

	– Арыстан менен алыстап кеткен ғой, – деді көкірегінде запыран ақтарылып. – Қиянға шығандап кеткен шығар.

	Жақында жүрсе сағынышы шақырар еді, мұнда семдіре берген сезіктен басқа селт еткен сезім жоқ қой. Мәңгүрттеніп кеткен меңіреу бірдеңе, мелшиіп алып үміт атаулыны үркітеді де тұрады.

	Ұйысқан көденің үстіне отыра кетті. Қысыжазы қыр соңынан қалмаған мұңлы ыза азынап қоя берді.

	– Арыстан менен алыстап кетті! – деп аңырады.

	Қаңыраған дала қосыла жаңғырықты, ту сыртында күреңнің төрт тұяғы айдаланың төсін төпелеп дүңгірлейді, жосылған жазықты дүрдүр сілкіндіріп жатыр. Жонында жүй рік желмен жарысса, желөкпе жазық жүйтки беруден басқаны ұмытады ғой.

	Маңайы ұлардай шулап, ұлып жатса да шаруасы жоқ, жазылып алып көсіле жөнеледі, көсілген сайын қолтығы сөгіледі.

	Айдалада аңыраған мұның қайғысына қайырылып қайт сін.

	Жайылып жазық болғалы, жонында ғұмыр жортқалы жаратқан қайғызарға зәру қылып көрген жоқ қой. Мұңайғанға мұңданып, күрсінгенге күңірене берсе, баяғыда күйреп қалмай ма.

	Жарымес жалғанда күйзеле білмейтіндер озып жүр ғой, қайғыға қарайламайтындардың айдарынан жел еседі, жердүние күңіренген сайын құлпырады. Құшағыңнан жарыңды, бауырыңнан балаңды сылып алып сылаң қағады. Құдайдың арлы құлы болғандарды өзінің арсыз құлына айналдырғанша аямасқа бекінген.

	Ту сырты дүрлігіп жатыр. Сағынған өрісіне жұлдыздай аққан күрең шашасына шаң жұқтырмайтын шын шабысын енді тапқан шығар, тұяқ дүбірі қияннан жұтылмай жаңғырығып жетеді. Енді оның еркіндігі өзінде, бірінбірі күнітүн көрге сүйрегендерден азат болған шағында есінен айрылған жалғанның айғайшуына шалдырмай кеткенше барын салады ғой.

	– Қош, қайран күрең! – деді. – Мен енді жалғыз қалдым. Сен жалғыздыққа қара танытпай кете алар ма екенсің?!

	Орнынан қолқасы суырылып көтерілді. Сонадайдан түңілдірген қалаға басын бәйгеге тігіп беттеді.

	Маңайында қараңқұраң жоқ. Соқыр өзені жіңішкеріп келіп жылғаға айналатын жазықта өзі ғана.

	Арқан бойы көтерілген күн ерте білінген құралайдың ыңғайын бағып қоңыр салқынданады. Түнімен тоңазыған дала маңдайы жіпсімей тоңтеріс. Тоқымдай жерге тығылып өскен сарғалдақ суынған өңірге сағы сынып қарайды.

	Ту сыртындағы дүбір әлі естіліп түр, дүрлігуін қоймаған өз жүрегінің дүрсіліме екен, күреңнің қара үзіп кететін кезі болып еді ғой.

	Төбесінде төңкерілген көк тұңғиығына дөңгелене жұтылып барады, аяғының астындағы көделі жазық шыр айналды, теңселіп кетіп түзелді.

	– Басталды, – деді. – Осылай тамтұмдап әлқуатынан айырыла беретін шығар. Барабара өң мен түсін айырудан қалса, арғы жағында алжасу алыс емес.

	Қала жаяуға біраз жер. Онда барғанда не күтіп тұрғаны белгісіз. Жұмақ емес әйтеуір. Тозақта жүргендерге жұмақты аңсап не керек? Тамұқтағылар бірбірін тыныш қойса, оған да үйреніп кетер ме еді?

	Сонау көрінген дөңеске жетсе, аяқ суытып алғаны дұрыс шығар. Бәлкім, сол жерде кешке дейін аялдар, қалаға несіне асығады?

	– Арыстан қиянға кеткен ғой, – деді қамығып. – Ана жаһаннамданып алған қаладан жалғыз ғана жол шығады. Қияметқайымға.

	Жүрегін жас жуды, егілгісі келіп, егіле алмай күйзелді. Адам шарасызданып біткенде қайғымұңынан аңырап жүріп арылғысы келеді ғой. Соңғы рет қолынан келетіні сол. Мұның енді оған да шамасы жоқ. Тарлаудың түбіріне сүрініп тұрды, етігінің табаны зілдей, қорғасын құйып қойған секілді. Тісітісіне тисе сырқырап қоя береді. Бүгін таңнан бері көзінің алды мұнарланатын болды.

	Осы күйінде қашанға шыдар екен, бір, әлде екі апта, содан соң көшеде бүк түсіп отырып үзілген кемпір тәрізді көк арбаның қорабына лақтырып тастайды.

	Қарсы алдындағы қаланың үстінде каракөк мұнар кілегейленеді. Одан екі рет қуылып шығып, тағы да барғалы отыр. Арыстан жайлы қалайда бір дерек білуі керек. Өлі ме, тірі ме, қандай жағдайда болса да көзі жетпей тозақ қаладан кетпейді.

	Ту сыртынан тықыр шықты, біреу астындағы атын тапырақтатып таялып қалғандай.

	– Мейлің! – деді. – Кім болсаң ол бол. Таптап өтсең де еркің! Ол жақындай түсті.

	– Мынау мені іздеп жүрмесін! – деп тіксінді. Бағанағы екі қақпас жау іздеп алақандарына түкіргендерге осылай да осылай деп зар еңіресе, соңынан қуып келуі де мүмкін ғой.

	Бұрылып қарады да орнынан қалбаңдап көтеріле берді. Күрең құйрығын шаншып алып құйылып келеді. Әнеміне дегенше желдей есіп жетті.

	– Мұның не? – деді ойқастап барып тоқтаған атқа. – Неге қайттың?

	Ол ет қызуын баса алмай сырғақсыды.

	– Бекер келдің ғой, – деді енді. – Екі рет ажалдан қалғаныңды ұмыттың ба? Менде енді сені қорғайтын қауқар қалған жоқ. Қырсыққан тағдыр мойныма мініп алып соңғы күндерімді санап отыр.

	Атты қырға қарай айдамақ болды.

	– Кет! Үйреншікті өрісіңді тап! Ана аждаһа қала тірідей түтпей тұрғанда қараңды батыр!

	Сауырынан жүгенмен салып жіберді. Күрең тайыз көлшікке қарай желіп барды да, кері қайтты.

	– Жоғал! – деп айғайлады енді. – Маңдайымның соры сенсіз де бес елі! Жауыққан қаланы одан сайын өшіктіріп біткен жоқсың ба. Көзіне қайтып көрінсең, мені де, сені де қасқайып тұрып кескілейді.

	Ат айдалада жападанжалғыз айғай салған иесіне үркектеп қарап осқырынды. Дөңестің етегіне қарай қиыстап құлағын қайшылады.

	– Барсаңшы! – деп жалынды енді бұл. – Бәйге далаң тұрғанда менің қажетім қанша саған? Соңыма ерсең, сорың қайнайтынын ұқсайшы. Мен оңалмауға бет алған адаммын.

	Күреңнің мойнынан құшақтап, бүкіл жан дүниесі бордай үгіліп тұрып өтінді.

	– Жазда қияғы мен көдесі ту биенің сауырындай төңкеріле тін, түгін тартсаң, майы шыққан далаңа бар. Беткейінде бұлағы сылдыраған, баурайында шалғыны бауырыңды сызған тауларыңа кет. Таралауы таңдайыңа жағатын құба белдеріңе асық. Өзің үшін де, мен үшін де жет соларға.

	Ат басын жерге салып, түбі көгерген көдені быртбырт үзе бастады.

	– Түсінсейші! – деді амалы таусылып. – Сені ана қалада не күтетінін біліп тұрып қалай алып барамын? Жоқтық пен аштықтан айуанданып кеткен иттер тарпа бас салуға дайын отыр ғой. Көшекөшені кезіп сүмеңдеп жүр. «Ат жетектеген жалғыз қайдасың?» деп тісін қайрап жатқан шығар. Ал сен менен үйіріліп шықпайсың.

	Жүгендеп алып қырға қарай қайта жүрді. Дамылсыз сөйлеп келеді, құлынынан қолында өскен күрең бір түсінсе енді түсінетіндей самбырлайды.

	– Ана жусанды жазықтан ағып өтсең, құба белдерден соң Нұра жолыңда көлденеңдейді. Көктемде күркіреп тасыған өзеннің ашуы әлі қайта қойған жоқ шығар, құлдыраған күйіңде қойып кетпе. Одан әрі бетегелі ұлан дала, қиқулап жарыс ады да отырады. Қоңыр салқында көсіле шапқанға не жетсін, бауырың жазылып, жерің кеңіп сала береді. Талайталай ащы теріңді алған айғай дала ғой, алыстан аңсап жеткеніңді сезер, алқындырмай қиянға құлшындыра шақырар. Содан соң өзің де құстай ұшасың, көдесі қияғына, қияғы жусанына, жусаны ақселеуге кезеккезек алмасқан құла дүзде бауырыңнан жарайсың. Екпініңмен құйын үйіріп, тұяғың тастақты дүрдүр сілкіндіргенін аңғармай да қаларсың. Сол кез қарсы алдың нан етегінен ел кеткен, беткейінен мал кеткен, жалғызсыраған қайран тауларың қол бұлғар. Қайран биіктеріңмен шұрқырап табысарсың. Жанарың еркіңнен тыс боталар.

	Сұрар, әлде сұрамас, сәлем деді дегейсің! Аңсар, бәлкім, аңсамас, жетер бір күн дегейсің! Аялдай көрме тек қана!

	Ал мен жұмбағы көп адаммын. Шешуі жоқ қиын жұмбақтар кілең. Арыстаннан бастап солай. Ол енді бұ дүниенің адамы емес, сезеді ғой жүрегі құрғыр. Жағалай жалмаған жал мауыздар қойсын ба. Жақсыжайсаң үрейін ұшырады ғой олардың, ақымақтығы үшін қалтырайды. Естілер тұрғанда есуастығыңнан құтылмайсың ғой, ақиқатың айтылмай қоймайды.

	Иә, Арыстан жоқ енді маған. Ол пәлежаладан аман болса бір хабарын өзіақ берер еді. Тауға Қайдар келіпкеткеннен бері үнсіз. Мына аласапыранда тілсіз қалғанынанақ қорқып едім, қорқақорқа келіп едім, күйзелекүйзеле күйреп барамын енді. Тірлігі құрғыр үзілгісі келіп үздігеді де, жанұшырып тал қармайды. Алыста, сасық тұмандай торлап алған көп күдіктің қиянында жаныпсөнген шалажансар үмітке ілініп, күзгі жапырақтай қалтырайды да тұрады. Әлде жалған, әлде рас сол сорлы үміт. Итжанды адамның тілегі де итжанды ғой, айрылмай жүрмін сол үркек үміттен. Ойлайойлай сенемін, сенемін де секемденемін. Өзім күткендей боларына құдайдың хақтығындай иланғым келеді. Иә, – деймін. – Арыстан түбі бір ұсталарын сезсе, қолындағы Зейнолланың жайы толғандырмай тұрмасты. Тапқан шығар бір амалын. Аттандырған шығар аңдығанның аты жетпес алысқа. Сен түсін соны, қайрыла бермей қайран тауларыңмен табыс. Бұл жалғанда саған олардан өзге қорған жоқ.

	Далаңа бар далиған, көкірегіңді самалына төсе де, жақсылық тіле жалғанға. Мен үшін де, менің үркек үмітім үшін де. Ал мен сол солғын үмітімді іздейін, сол үшін жасағаннан азынаулақ ғұмыр тілейін. Ағымнан жарылып ақиқатымды айтайын. Сөніпжанған үмітім ақталған күні алсаң, арманым жоқ дейін. Сол сарғайтқан сәтіме жетіп жығылуға мұрсат бер дейін. Қайырымды ғой жаратқан. Жазықсыз неге зарлатсын? Жалбарынсам өзі берген өмірдің біржола өшпеуі үшін ғой. Өмір әуелден пендеден емес, Алладан ғой. Өзі жаққан шырақты өшіре берсін қашанғы.

	Сен енді қарайлама маған. Тірі жүрсем, тірі жүрсең табармын бір күн қалайда.

	Жүгенін сыпырды да кері қайтты. Аялдаса күрең тағы да оралатындай сылпсылп жүре берді. Әлгінде аяқ суытқан дөңестен де өтті, түбінде сасыр тығыз өскен майда қарағанға да аялдаған жоқ, денесі ауырлап, не болса соған сүріне берсе де іркілгісі келмеді, тажал қала қайдасың деп сілесі қатқанш а сабылды. Ол енді алыс емес, қалжыраған бұған ет пісірімдей жерде түксиеді.

	Жолшыбай жуандығы баланың білегіндей қу ағаш тауып алды, бірде сүйеніп, бірде беліне көлденең салып тағы да шай қайнатып жүрген. Шамасы соған зорға жетті, тізеден келетін бидайыққа теңселіп келіп құлай кетті.

	– Әлімнің құрып бара жатқаныай, – деді. – Ұзақ жатсам тұра алмай қалар ма екем?

	Соңғы күндері көрер таңды көз ұшында атырғандықтан ғой, кірпігі айқаса берді. Сергелдең ой бірі келіп, бірі кетеді. Қалтасындағы жалғыз алтын ақшаға қанша нан алуға болад ы екен? Әрі кетсе, бір табасы шығар.

	Жер сыз ба, кеудесі суынды, таңда жауған қар суы сіңіп үлгермеген ғой. Құралай тағы қалай құбылар екен. Тау сағалап, дала жалдап жүрсе болжай да алар еді. Енді болжап не керек?

	Жалғыз таба нан неше күн талшық болар екен? Күніне бір үзімнен амалдаса, екіүш аптаға жеткізеді ғой. Екіүш апта өмір ұзақ па, қысқа ма? Екіүш аптада үркек үміті сөнер ме екен, жанар ма екен?

	Кеудесін төсеген қатқақ жердің жүрегі дүрсдүрс соғады.

	Мүмкін өз жүрегі шығар.

	Дүрсілдеген жүрек – тықылдаған сағат. Тоқтайтын күні алыс па екен, жақын ба екен?

	Жүрегінің дүрсілін үмітінің дүрсіліне жалғай алса, арман не?! Қатқақ жер тақтұқ. Жүрегінің тықылына осынша жаңғырыққаны ма?

	Әлде... Күрең кеткен жаққа жасқана қарады.

	* * *

	Қалаға көз байлана енді. Арыстанның үйіне алыстан абайлап келіп таялды. Шарбақтың алдында біреу жүр. Мұны көре сала алдынан шықты.

	– Бар екенсізау, әйтеуір! – деп аттың шылбырынан ұстады. – Осымен үшінші рет іздеп келіп тұрмын.

	– Жүрміз ғой сенделіп, – деді ерден түсуге ыңғайланып.

	Кеше келіп жолыққан жігіт. Бұл мұны неге шыр айналып жүр?

	– Аттан түспейақ қойыңыз, – деді ол. – Менімен бірге барасыз.

	– Қайда?

	– Үйге.

	Бетіне жылышырайланып қарады.

	– Бұл не қылған адам деп тұрған шығарсыз?

	– Танымайтын адам қайтақайта іздесе, әрине.

	Ол шылбырды қоя беріп, аттың жалына асыла таялды.

	– Сіз Арыстанның әкесісіз ғой? – деді күтпеген жерден.

	Не дерін білмей аңтарылып қалған мұның жауабын тоспай іліп әкетті.

	– Мен ол кісінің жақсылығын көрген адаммын, сізді төңіректеп жүргенім де сол.

	Бұл атын тебініп тұра жөнелетіндей күреңнің жалына жабысып алған.

	– Айтылатын әңгіме көп, үйге барып, кең отырып сөйлесейік, әке.

	Жүрегі шым ете қалды. «Әке» деген сөзді естімегелі қашан? Ол алдында, бұл соңында, қаланы қиғаштап ұзақ жүрді. Жер астынан көмір тартатын мұнаралар жақтағы ат қораға ұқсас ұзын үйге жеткенше жігіт өз жайынан сөз қозғаумен болды. Тыңдап отырса, қырда бұл көрген сұмдықтың бәрін ол да басынан өткеріпті. Сөзін түгендей келіп:

	– Япырай! – деп таңдайын қақты. – Адамға адам осынша ұқсайды екен ғой!

	Үй толы бала, есіктен кірген бұған қарап үрпиісіп тұр. Отыздардағы екі әйел сәлем берді, төрде сақалы беліне түскен қария мүлгіп отыр. Есендесіп еді:

	– Жылқыдан келдің бе? – деді. – Өрісін ауыстырып па? Не айтарын білмей жанында тұрған жігітке қарады.

	– Назар аудармайақ қойыңыз, – деді ол. – Көргенбілген сұмдығы жаңылдырған бұл да бір мұңлық.

	Түкпір жақтағы темір пештің жанына жайылған дастарханға қарай бастады.

	– Есімімді айтпаппынау сізге, – деді отырып жатып. – Атым Сүлеймен.

	Дастархан жүдеу, бірекі жапырақ нан мен кеше түнде тәпелтек алып келген түбір секілді үштөрт түйнек көрінеді. Әйелдің бірі жез шәйнекпен бірге кішкентай кесеге салынған быламық әкелді.

	Сүлеймен:

	– Алыңыз, алыңыз, – деп отырып, мәнжайды тәптіштеп айтып шықты. – Жаны жомарт, жүрегінен иман төгілген адам ғой, – деп күрсінді. – Ол кісі болмағанда, осы үйдегілер түгел итжемеде өлетін едік.

	Шай құйып отырған әйел жаулығының ұшымен көзін сүртті.

	– Жылқының бетін Ақтекенің жайлауына қарай бұрың дар деп едім, бұлар тыңдай ма! – деді төрдегі қария. – Ақтекенің бауыры жайқалып тұрған шығарау!

	Балалар үйірүйір бөлініп тымтырыс.

	– Шырағым! – деді Сүлейменге. – Арыстан жайлы не білесің, түгел айт. Бүкпей айт. Мен тағдырдың салғанына көнген жанмын. Біржола көнген.

	Ол күрсініп қойып төмен қарады.

	– Күмілжіме! – деп жетектеді енді. – Көңілге қарап көлеңкелейтін не қалды? Жалғанда дүдәмалдықтан жаманы жоқ.

	Анығын білсем, ауыр да болса ақиқат қой. Шықпаған жанға шындық та дәру.

	– Тынығып алыңыз. Бұл әңгімені содан кейін жалғ астырайық, – деді ол қашқақтап.

	– Қарағым, уды у қайтарады. Уланып біткен мені мүсіркейтін болсаң, одан сайын улайсың.

	Шай құйып отырған әйел орнынан тұрып кетті.

	– Менің білетінім көп емес, – деді Сүлеймен. – Арекең осында соңғы рет келгенде алайтүлей боран болатын. Қайтарында мініп келген атын тастап, Қайдарды өзімен бірге ала кетті. Соған жиғантергенін түгел беріпті. «Жартысын балаларға қалдыр да, қалғанын өзіңде ұста. Мені қамады деп естіген күні қаладан кет» депті.

	– Қайдар қашан кетті сендерден?

	– Сол түннің ертеңіне қалаға барып келді де жолға жиналды.

	Арыстанның үйінде атыс болыпты деп, үрейі ұшып жеткен.

	Есіміз шығып кетті. «Аялдай тұр, аужайын білейік» деп едім, көнбеді. Көз байланғанша отырды да, қараңғы түсе қош айтысып кете барды.

	– Атыстың жайжапсарын кейін біле алдың ба?

	– Жоқ. Қан ұрттаған хайуандар ылғи түн жамылып жүреді ғой. Үйдің маңындағы елден сұрастырып ем, дерек ала алмадым.

	Көршінің әйелі таңға қарай мылтық даусы естілгенін, терезден пар ат жеккен күймелі шананы көргенін айтты.

	– Қайдар кетерінде басқа ештеңе деген жоқ па?

	– Жоқ.

	– Қайда баратынын да айтпады ма?

	– Сұрап едім, «Сенің Арыстан жайлы да, мен жайлы да ештеңе білмегенің дұрыс» деді.

	«Ол неге ізін жасырды екен? – деп ойлады. – Арыстан Зейнолланың қамын ойлап, Сүлейменге сыр ашпа деді ме екен? Өзін ұстағандар айналасын түгендеп жүріп күндердің бір күнінде бұған да шығуы мүмкін ғой...»

	– Қайдар сол кеткеннен хабарсыз, – деді Сүлеймен. – Ұштыкүйлі жоғалды. Әуелде араға уақыт салып бір соғар деуші едім, содан бері қыс та өтті. Тірі болса оралар, ат айналып қазығын табады ғой түбінде, өлгендерден басқаның бәрін күтесің.

	Майшамның сығырайған жарығы дастарханның үстінде дірілдейді, ұзыннанұзын үйдің қалған жері қараңғы. Екі әйел балаларға төсек салып жүр. Төрде қарауытқан қария өзіменөзі күбіркүбір.

	– Ақтекенің жайлауында күнде ойын, күнде той еді, – деп күрсінеді. – Қымызға қызған ел қызарып атқан күндей қызара бөртетін.

	Күндердің бір күнінде мұның да осылай өткенді ессіз қозғап, өзегі өртеніп отырмасына кім кепіл?

	Сүлеймен үнсіз, дастарханның бұрышын уқалап тұнж ырайды.

	– Арыстанның үйінде болғалы Қайдар екеуінен басқа ешкім көзіңе шалынбады ма? – деді.

	–Жоқ. Әредікте көшірі кіріпшығатын. Басқа келіпкетіп жүрген адамды байқамадым. Ел ақаршақар араласатын уақыт па? Бірінің төбесін бірі көргеннен бұғады.

	Үйдің ішін тағы да үнсіздік жайлады, екеуден екеу тұнжырап ұзақ отырды. Балалардың бірі қыңқылдап жылай бастады.

	– Түн болып кетті ғой, ертең барамыз, – деді жұбатқан әйел. – Таңертең тұрамыз да жолға жиналамыз. Ал қазір ұйықта.

	– Шешелерін әлі күнге іздейді, – деді Сүлеймен. – Күдерлерін бір үзбейді.

	Содан соң:

	– Айтпақшы! – деп қалбалақтады. Ішкі қалтасынан шынжыр баулы сағат алып шықты. – Мынаны Қайдар беріп кетіп еді.

	Қалай да сақта деп қайтақайта тапсырды.

	– Өзінікі ме?

	– Жоқ. Соңғы жолыққанда Арекең беріпті. «Әкем тірі жүрсе, соңымнан іздеп бір келер, сонда ұстатарсың қолына. Атам Жұмағұлдың киесі сіңген заты еді, иесіз қалмасын» депті. Қайдардың маған табыстағаны, жалғызжарым жүрген адам әртүрлі жағдайға тап болады, айрылып қалармын деп сақтанғаны шығар.

	Майшамның жарығына айналдыра қарап жазбай таныд ы. Әкесінің қақпақты күміс сағаты. Немересіне ырым қылып берді ме екен жарықтық?

	Ой, дүниеай! Сенейін десең – сенгісіз, сенбейін десең – ақиқат, екеуі де жоқ енді мына жалғанда.

	Тіл ұшында дірдектеген дертті әңгімеден соң сары уайым үнсіздік тұмшалап алып сыздады. Жарымес жалған да, жұтаған жұртында кәрінен айырылған кәрі жын азынаған өзі де мәңгіріп барады. Сол делсал, мәң күйінде делқұлы дүниеге жымжырт жұтылып кеткісі келді. Меңзең мәңгүрттіктен жанын жалдап жырылып шыққысы келді.

	* * *

	Күрең қала жақ ойпаңда жайылып жүр. Далаға қанша қуса да айналсоқтап кетпей қойған жануарға жүрегі жылып қарады.

	Жылқы жарықтық та иесіне осынша бауыр басады екен ғой.

	Отаротар қойдан, үйірүйір жылқыдан қалған жалғыз тұяқ осы.

	Жалпақ даланы жағалай жалмағанда, қыруар малды бұлар қайда жіберіп жатыр? Қала да, қыр да неге шетінен аш? Байдан сыпырып алғанда, жарылқамақ болған жарлыға неге қимайды?

	Есік алдында жүрген балалар жүдеу, бой салып ойнамайды, жарқылдап күлмейді, дыбыс шықса, бірбіріне тығылып, айналаға жасқана жәудірейді. Шеткерірек тұрған бесалты жастағы ер баланың етегіне жабысып алған балдырған бұған әредік аңтаң қарап, бірдеме деп былдырлайды.

	Жанында отырған қария атабабаларына қайтақайта құран бағыштап, ақыр аяғында өзіменөзі әңгімелесуге кірісті.

	Екі әйел үйдің алдындағы егіске еккендерін баптап жүр.

	Олар да жабығыңқы, бірбірімен сирек тілдеседі, көбіне үнсіз.

	Бұларға сырласудан үрейлі не бар дейсің, аузын ашса, көргенбілген сұмдығы ащы запыран болып ақтарыла жөнеледі ғой. Содан кейін тоқтап көр, қайғышер таңдытаңға қосып зарласын да тұрсын.

	Әлгі ер бала екіүш жасар балдырғанды жетелеп келе жатыр, таяла беріп имене тоқтады.

	– О не, балам? – деді басынан сипап. – Ол батылсызданып жанарын алып қашты. – Айта ғой, не сұрамақ едің?

	– Мынау да мазаны алған, – деді ол.

	– Қарындасың ба?

	– Иә.

	– Аты кім?

	– Айгүл.

	– Ол не деп мазаңды алады?

	Бала жасқаншақтап келіп құлағына сыбырлады.

	– Сіз бұған «Мен сенің атаңмын!» деңізші.

	– Жарайды, айтайын.

	– Жәй айта салмаңыз.

	– Қалай дейін?

	– Атам оны «Күн жоқта күн болған, ай жоқта ай болған» деп еркелететін.

	Өзіне қарап күлімсіреп тұрған балдырғанды:

	– Әуп! – деп көтеріп алды. Ағасы айтқандай айналыптолғанып, бетінен иіскеді. Жұртта қалған жыртық сабадай қаңсыған көкірегі жылып жүре берді.

	– Ата! – деп мәзмейрам болды ол. – Ата!

	Маңдайын төсіне төсеп, жеңіл күрсініп қойды.

	– Сенді, – деді бала. – Жақсы болды ғой.

	Екеуінен сағыныштың лебі еседі. Шөлі басылмайтын, мейірімі қанбайтын, тауы шағыла беретін жетім сағыныш.

	Қария бүйірінен түртті.

	– Сен осы Құнанбай мешітінің имамы емесің бе?

	«Жоқ» десем меселі қайтар деп:

	– Иә, – деді.

	– Онда айтшы, жұмақ пен тозақтың арасы қанша жер?

	– Қас қағымдық қана.

	– Соншалық жақын ба?

	– Жақсылық пен жамандықтың арасындай ғой.

	Қария кебесінің басына қарап ойланып қалды.

	– Солай екенау.

	Балдырған алдынан сырғып түсіп балаларға қарай жүгіре жөнелді, секіріп қойып желкілдеп барады.

	Құралайдың салқыны кеше қар бүркіп басталып еді, бүгін ылғалсыз қара суық ызғырып тұр. Ашжалаңашқа жайсыз.

	Үйге қайтқан екі әйел:

	– Көгергенді үсік шаладыау! – деп уайымдайды.

	Қала жақтан қаңғып келген шуда бұлт шуы түспеген інгендей маңқиып, қырға қарай маңып барады. Маң далаға жалбырап жеткенше жырымжырымы шығып жыртылып бітер.

	Малсақ дала биыл төл даусын ести алмай дал шығар. Қозы маңырап, бота боздап, құлын күлдіркүлдір кісінемеген көктемге күдікпен қарап тұр ма екен? Мамырдан уыз сауа алмай, төл иіскеп төсі иімей, жамырап уду шуламай жабырқайды да жарықтық.

	Қысыр қалған құла дүз құрауламай кімге керек, құлазытқан құрғақ күндер кетеді де бірбір саңғырып. Көкорай шалғын ен жайлау желегі көлбең қаға алмай, көлікті көшке қызғалдақ көрімдікке бере алмай, қапталдағы қапсағай тауға жаутаңжаутаң қарарау «Ел төбесі көрінсе, ұран салып бұрын айт, сүйіншің, міне, даяр!» деп. Елсіреген қартаң тау ерте тұрып елеңдер «Бұл жұрт қайда кетті?» деп. Сағынады ғой жайдақ жұртын, жабығады ғой көп ойлап. Ел кеткенде шұбырып, соңынан қарап күрсініп, егілген шығар сан қабат. Тау шерленсе тас үгілер «Керегім енді қанша?» деп. Ел мен жерді жаратқан жалғап қойса сезіммен, аңсамай тұрмас бірбірін. Сезімсіз жалған сергелдең ғой әуелден.

	«Сезімсізден сақта!» деп жаратқанға зар илер. Сезімсіздер сенделткен жоқ па жағалай. Зауалды сезбегендер заманды сезіп не жарытсын? Сезімсіздікте шекара жоқ, бетсіздік шексіздігімен түңілдіреді ғой. Біреудің мұңын сезе алмаған өз қайғысының төркінін қайдан танысын? Сезімсізге бәрі өгей, жатсынып жүріп жауласар, жалғанға ортақ болдың деп.

	Шектеле алмағандар сезімнің шексіз ғалам екенін қайдан білсін. Шектен шыққандар құдайдың шеңберінен шығып кет тім деп даурығады. Алла мен адамның арасына қыл көпір тартып айғайшу.

	Шуда бұлттан белгі жоқ, жел өтінде жалпылдап қырға да түбі бір жетер.

	Құралайдың салқыны үйірүйір жылқыға шыбынсыз жаздың өзі еді. Былқылдақтың жайлауы құлпырып тұрған шығар бұл күнде. Жылда осы уақытта әкесі екіүш үймен елден бұрын қонатын.

	Қария жанжағына қарап елеңдеді.

	– Осы мен жұмақта жүрген жоқпын ба?

	Айналасын аңтаң шолып, ақ сақалын салалады. – Тозақта кімдер жатқанын көрер ме еді...

	* * *

	Ертеңіне жаяулап қалаға келді. Орталық көшеге жақындағанда өзі секілді шұбырынды қазақтарды айдып келе жатқан салт атты солдаттар көрінді. Біреуі байқап қалып, мұны да соларға қуып тықты.

	Қайда апаратыны, неге жинап алғаны түсініксіз, әйтеуір қолдыаяққа тұрғызбай келеді. Сол беттерінде қаланың шетіндегі ақ тақырға әкеліп иірді.

	Тақырдан әріректе қоңырқай киіз үй тұр, жанында он шақты ат арба. Киіз үйден үш әскери адам шығып өздеріне қарай жүрді. Алдындағы қызыл жағалы таяу келіп талтайып тұра қалды, бұларға адам көрмегендей адырайып қарайды.

	– Мыналарың салдырлаған қу сүйек қой, – деді жанындағы екеуге.

	– Өзіңіз тапсырған шаруаға осылардан қолайлысы жоқ, – деді қылышы салақтаған тығыршық қара. – Барған күні көжеқатық беріп тірілтіп аламыз.

	– Әй, қайдам... – деді қызыл жағалы. – Қара да тұр, мыналардың біразы жолда сеспей қатады.

	– Өлгені өлер, өлмегені жетер, – деді анау. – Оны мүрдем кетсе, жүзін қолмақол жайнап аламын, қала толы осылар.

	Қаптап келіп жатыр, келіп жатыр.

	– Мейлің! – деді жағалы. – Тартыңдар!

	Атар баға үймежүйме отырғызып ала жөнелді, бағыты – Теміртау жақ. Сол беттерінде шамасы онон бес шақырымдай жер жүрген шығар, бастап келе жатқандар қалың ағаштың ішіне еніп тоқтады. Қылышы салақтаған қара атын ауыздығымен алыстырып әмір беріп жүр. Соның нұсқауымен бәрін шоқтай үйіріп, талдың тасасына тігілген төрт киіз үйд ің жанына айдап әкелді.

	Ат үстінде саңқылдаған қараның сөзінен ұққаны: бұлар ертеңнен бастап осы жерде мал сояды. Тәртіп әскери, күңкілсүңкіл, қыңқылсыңқыл деген болмайды. Қыңырайғандармен сөз қысқа.

	Келген адамның ұзын саны елуден астам, он бесжиырмадан киіз үйлерге бөлді. Бұл шет жақтағы шаңыраққа жіберілгендердің ішінде кетті. Шалсуаны, жасамысы бар – бәрі кірген бетте жерге төселген құрым киіздің үстіне сылқсылқ құлады. Содан кешке дейін ешкім мазалаған жоқ, қас қарая далаға үймежүйме айдап шығып, ұзын тақтай үстелге жағалай тізді.

	Бергендері – ішінде селдіреген бидайы бар қайнатқан сылдыр су, тісіңде сағыздай иленетін бір тілім қара нан.

	Ертесіне құлқын сәріде тұрғызып, ағаштың сыртындағы биік шарбаққа алып келді. Шарбақтың іші тола жылқы, кемі жүз қаралы. Солдаттар сыртынан айналып жүріп гүрсгүрс атқылап жатыр.

	– Сұмдықай! Мынасы несі?! – деп түршікті жанында тұрған күзен тақиялы.

	Жылқы шұрқырап апыртопыр, бірінбірі басакөктеп жуан бөренелерден тұрғызған шарбақтың қабырғасына шапшиды, оқ тиіп жығылғандарын таптап жаншып жатыр.

	– Обалай! Аллаай! – деп безектеді ел.

	Шарбақтың өздері жақ жиегіне жалы төгілген қарагер асылып аласұрды, жанары ұясынан шығып шатынап кеткен. Беткі жуан бөренеге алдыңғы аяғы іліге беріп сусиды, қыстыға шұрқырап қайта қарғиды.

	Айнала желдірткен солдаттардың бірі көріп қалып, мылтығын маңдайына тіреп тұрып басып салды. Шарбақтың қабырғасы солқсолқ, астынан жылғаланып аққан қан шөп арасымен аяқтың астына қарай жылжып келеді.

	– Мына кәпірлер жылқыны құлынымен қоса қамаған ба?! – деп үрейленді тақиялы.

	Екі бөрененің арасынан құлынның тұмсығы қылтияды, байғұс тар саңылаудан шығып кететіндей жанұшыра талпынып жатыр. Аласапыран болған көп жылқы толқып келіп шарбаққа жапсырып тастады ма, саңылауға кеңсірігіне дейін күтіркүтір кептетіліп қалды.

	Атын қызыл танау қылып таялған солдаттың алдынан шибарқыт киген шал қалбаңдап шықты.

	– Мыналарың не, құдайау?! Есіл малды азанқазан қырмайақ соятын едік қой, – деп шаужайына жабысты.

	– Тоқтат!

	Ол қарияны тізесімен қағып өтіп шалқасынан түсірді.

	– Бұлар, кәріне іліксең, мына тұрған елді де дәл осылай қырып салудан тайынбас! – деп шошынды тақиялы.

	Әлекедей жаланған иттер шаруасын сүтпісірімде бітіріп, тізгін тартты.

	– Кәне, іске кірісіңдер! – деп шаңқылдады қылышты қара. – Ана арбаның үстінен пышақ пен қайрақ алыңдар да қимылдаңдар. Сендердің шаруаларың – жылқының терісін сыдырып, кесеккесек бұтарлай беру.

	Шарбақтың іші тобықтан қан, шылқшылқ етеді.

	– Мына жерде малды қалай соясың? – деп шегіншектегендерді солдаттар төбелерінен қамшы үйіріп жүріп қуып тықты.Құдайдың басқа салғанына дауа бар ма, ел күңкілдеп жүріп күйбеңге көшті. Тақиялы екеуі шарбақтың кіре берісіне құлаған торы биеге жақындаған.

	– Жануарай, жаның қыстыққан шығар! – деп үркектеді ол.

	Алдыңғы аяғын бунай бастаған бұған бие әлі тірі сияқты көрінді. Жанарына қарап, денесі дір ете қалды, көзін ашыпжұмып жатыр.

	– Тоқта! – деді шабын іреуге кіріскен тақиялыға. – Мынаның жаны шықпапты!

	Ол пышағын лақтырып жіберіп ыршып түсті.

	– О, құдай, не дейді?!

	Оқ биенің өкпе тұсынан тиіпті, жанұшырған жылқының бірі басып өткен ғой, мойнының терісі алақандай болып сыдырылып қалған.

	– Қиналып жатыр, байғұс! – деп дірдектеді тақиялы.

	– Бауызда! – деп еді, аттонын ала қашты.

	– Атама! Жоламаймын! – деп шырылдады.

	Шарбақтың іші қаптаған қара шыбын, көлкілдеген қанға қонақона молайып, аяқтың асты киіздене бастады. Не аузыңды, не көзіңді аша алмайсың.

	Қанша бекінсе де биені бауыздауға қолы батпай қойды.

	«Пышақты лақтырып тастап, қалаға тартып отырсам, мыналар не істер екен?! – деп ойлады. – Ата салуы мүмкінау!»

	Не істерін білмей сенделіп тұрғанда, шарбақтың орта тұсы ушу болды да кетті.

	– Қаш!

	– Қағып өлтіре ме, ей, мынау?!

	– Ойбай, былай кет!

	– Жолына тұрма! – деп шәтшәлекейі шығып жатыр.

	Ат па, айғыр ма, есік пен төрдей шабдар маңайындағыларды айнала тепкілеп, шарбақтың қабырғасына барып соғылды да кері салды. Теңкиіп жатқан көп жылқының үстінен үркектеп қарғып, аласұрып келеді. Тақиялы екеуіне жақындағанда жалт беріп, шашасынан келген қанға тайып құлады. Шұрқырап жіберіп, апыртопыр ұмтылып, табаны жерге тиген бетте шарбақтың ашық қалған есігіне қарай шапты. Алдынан жүгіріп шыққан екі солдаттың ортасынан қақ жарып өтті.

	– Бәрекелді! – деп айғай салды тақиялы. Сырттағылар азанқазан.

	– Атқа қон!

	– Жүгір!

	Тұяқ дүбірі шарбақтың дала жағына қарай ойысты.

	– Ат! – деп өңешін жыртты біреу.

	– Е, Алла! Жануарға жар бола гөр! – деп шылқылдаған қанның үстіне тізерлеп отыра кетті тақиялы. Тарстұрс мылтық атылды. Оқ тимеді ме, әлгі өңешін жыртқан боқтап жіберіп барқырады.

	– Дәлдеп ат, малғұн! Мылтық тағы да гүрс етті.

	– Хайуан! – деп қылғынды жаңағы дауыс. – Қай жеріңді көздеп отырсың?!

	Тұяқ дүбірі алыстап барады.

	– Құтқара гөр! – деп жалбарынды тақиялы.

	Тыстағы ушу басыла бере шарбақтың ішіне мылтықтарын оңтайлап ұстаған солдаттар кіріп келді. Бырдай болып жатқан жылқыларды теуіп көреді де, жаны шықпағандары табылса, маңдайдан сілейтеді. Біренсаран тірі қалғандардың дені құлын, әр жерде құлаптұрып жүр, олар енді соларға қырғидай тиді.

	– Иттен жаралған айуандар! – деп ышқынды тақиялы.

	* * *

	Күндер сылбырап өтіп жатты. Жуан бөренелерден жасалған шарбақтың іші таң сайын жылқыға толып тұрады. Тағы да тарстұрс, тағы да қанжоса қырғын. Әуелде жазатайым өз ауылының жылқылары тап болып қалар ма екен деп қорқып жүрді. Ақадал малыңды алдыңнан кетсе де мынадай сұмдыққа қимайды екенсің.

	Жылқы жарықтық сезімтал ғой, солдаттар мылтықтарын шошайтып таялғаннан шұрқырай бастайды. Әсіресе мама биелердің қиналысы ерекше, құлындарын бауырына алып, сыртта қарауылға алғандарға құты қаша қарап, әбігерге тү седі. Атайғырлар қабырғаны тарстұрс тепкілеп аласұрады, биік дуалға дамылсыз қарғумен болады, айбат шегіп арпалысып, қансырап құлағанша қайрат қылады.

	Күңгіркүңгір кісінесе, қырдағы елдің бетіне қан жүгіріп, қартаң даланың қабағы ашылатын есіл мал осылай топтобымен қырылып жатыр.

	Қаптаған көк арба күн сайын қораптарын етке толтырып алып ғайып болады, қайда, кімге әкететінін ешкім білмейді.

	Елдің арасында да шығын бар, осында келгелі бес қария дүние салды, бәрінің өлімі бірдей, шетінен мал сойып отырып үзіліп кетті. Ауырмайды, сырқамайды, әлсіреп жүреді де көз жұмады.

	Қалған жұрттың жағдайы да шықпа, жаным шықпа, күніне жалғыз рет беретін сұйық көже мен саз балшықша иленген кебек нан қайдан ас болсын, ал жұмыс ауыр, таңнан кешке дейін тыным жоқ, жатын орынға сүрініпқабынып зорға жетесің, әлқуат сарқылып барады.

	Түн баласы жадау сорлылар өткенкеткен әңгімені таяныш қылады. Көрген қорлық, бастан кешкен қиындық сарқылмайды, аштан өлген әйелбаланың, оққа ұшқан ағайынтуғанның, жер ауған бауырдың қайғымұңы болып жалғаса береді, жалғаса береді.

	Сондай сүреңсіз сөзге тақиялы араласа қоймаушы еді, бүгін тиегі ағытылып кетті. «Тыңда!» деп қойып ащы ішектей созып отыр, құлақ қоймасаң, тұралаған байғұс жұтап қала ма дейсің.

	«Иә!» деп қойып дем бересің.

	– Қарашаның қарлы суығында өзімізге қараған бес үй жолға шықтық, – деп жалғады ол. – Жегжат, тамыртаныс соңымыздан үрке қарап тұр. Еңіреген бала мен аңыраған әйел, ұлыған ит төбе құйқаңды шымырлатады. Елмен, жермен боздап қоштасқанда, алты қырдың асты күңіренеді. Жер сілкінсе сыр бермейтін қариялардан да сабыр қашқан, ақ сақалдың бойымен тарамтарам жас ақса, дүние жалған аһ ұрады. Қойшы, әйтеуір күйзелекүйзеле кеттік. Өз орнында қалғандар дың ертеңгі күні не болары белгілі, мал жоқ, түк жоқ, үскіріктетіп жеткен қыстан аман шықпайды. Біздікі – белгісіздік, отыра берсең, омаларың анық болған соң Қарағанды қайдасың деп далбасалап келеміз.

	Жол жүрген сайын ауырлай берді. Нұра өзенінің бойындағы Көбетей деген жерге таялғанда әр тұстан өліп жатқан адамдар көзге шалына бастады. Қарағандыға жақындаған сайын олар көбейе берді. Қу далада қаусаған шал да, жігітжелең, қызкеліншек те, анасының бауырына тығылып қатып қалған сәби де жатыр. Қарасаң, жүрегің қан жылайды. Өлмеймін, жағаласып бағамын деген соқыр сенімің тасталқан болады. «Мына бейбақтар қалаға жете алмай үзілгенде, біз қай жерде мүрдем кетер екенбіз?» дейсің.

	Не керек, арыпашып Қарағандыға да іліктік. Шаһардың іші құмырсқаның илеуіндей, шетінен сіңіріне ілінген, өлуге қолы тимей жүрген біреу, жақындасаң, зар илеп жабысады.

	Бастапқыда базарға апарып нанпанға айырбастайтын олпұлымыз болды. Біреудің қоржын үйін паналадық. Келекеле құр қол қалдық. Қара базарда жұдырықтай нанға екі жүз елу сом сұрайды, оған шама қайда?

	Сөйтіп өлімге бел байлап жүргенде, қалаға өзімізбен бірге жеткен Аманжол деген ағайыным келді. Өзі әбден жүдеген, қу сүйегі ғана қалған.

	– Бауырым, – деді салы суға кетіп. – Ақылдасайын деп едім.

	– Иә, айта бер.

	– Бауырымдағы жалғыз баланы асырай алатын емеспін.

	Осында жетім балалардың үйі бар дейді, соған берсем қайтеді?

	– Алдымен барып көрейік.

	Келсек, ол жатаған ғана үй екен, ішінде он шақты бала жүр.

	Бәрі ашарық, тілемсектеніп, телміріп қарайды. Қолдарында бірбір шыбық. Ересектеу біреуі бізден қайыр болмайтынын білді ме, жуындышайынды төгілген жерді әлгі шыбықпен шұқып, әлденені алып жей бастады. Қалғандары да соны істеп жатыр.

	– Бұлар нені талшық қылып отыр? – деді ағайыным. Қарасам, өлген тарақан, сол сияқты тағы бірдеме. Көзіме жас тығылды, қалталарымды ақтарып едім, тәңірай, ең құрыса нанның қоқымы да шықпады. «Мына сорлылар да күні ертең түгел қырыладыау» деген суық ой өн бойымды қарып өтті.

	Өзөзімді ұстап, әлгі ересек балаға таялдым.

	– Әкешешең бар ма?

	– Аштан өлген, – деді ол жерден басын көтерместен.

	– Мұнда сендерге тамақ бермей ме?

	– Несін береді, тәрбиешілердің өзі аш, түк таппаған соң үстіміздегі киімімізді сатып жіберді.

	Енді жағдай белгілі болды, екеуміз сүлдерімізді сүйретіп үйге қайттық. Күнкөріс күн санап емес, сәт санап қиындай түсті. Бес жанбыз, әкем мен шешем, екі қарындасым бар. Олар әлсірей бастады.

	Көшеге шықсаң, қадам сайын өлген адамға сүрініп жығыласың. Әуелде оларды арбашанаға салып алып кетуші еді, енді жинауды қойған, үйүйдің арасында тарыдай шашылады. Сөйтіп жүргенде әкем, одан соң шешем ауырып қайтыс болды. Аш адам сыртқаттанса, бірден құлдырайды екен, екеуі де көп жатқан жоқ.

	Анамды арулап жерлегім келді. Ананың жолы ауыр ғой. Жаназасын шығаратын адам іздеп базарға бардым. Сонда әркімге бір жалынып жүргенде, Ақылбек деген жегжатымыз жолықты, қолында баланың көйлегі, сатпақ болып жүр.

	– Шешем қайтыс болды, – дедім жанына барып.

	Ол естімеген адам секілді бетіме сүлесоқ қарады.

	– Шешем өлді, – дедім енді қаттырақ дауыстап. Жегжатым ернін жыбыр еткізді.

	Естімей тұр ма деп тағы айттым. Оның өңі қуқылданып кетті.

	– Неге тақылдай бересің?! – деп айғай салды. – Өзім де қара жамылып тұрмын! Баланың соңы кеше ғана көз жұмды. Мына көйлек сол байғұстікі. Пұл қылып, жерлейін деп едім сорлыны.

	Даусы жарықшақтанып барады, жанары қанталап кеткен.

	Бір кезде өзінөзі төпелеп, баскөзге қарамай сабалай жөнелді.

	Зәрем ұшып тұра жөнелдім. Шешемді ақыры арулап көме алмадым.

	Қарындастарым уақыт өткен сайын әлсірей берді, күн ұзын соларға бір үзім нан іздеп сабыламын, бірақ қайдан табасың, әдеттегідей екі иінің салбырап құр қол қайтасың.

	Бір күні көшеде сенделіп келе жатқанда, қызыл жағалы ұстап алды, дедектетіп отырып кең етіп қоршаған аулаға алып келді, ішінде үлкен қора бар екен, алдында ат жегілген шаналар, мен секілді сіңіріне ілінген төртбес адам тұр.

	– Сендер ана қорадағы мүрделерді қаланың сыртына тасисыңдар, – деді қызыл жағалы.

	– Ақы төлейсің бе? – деді ілмигендердің бірі.

	– Төлеймін, – деді анау.

	Ішке кірдім де тілім байланып тұрып қалдым. Ұзындығы жүз елу, екі жүз, ені қырықелу қадам болатын қора төбесіне дейін лық толған өлген адам. Сыртқа шығып жөніме кетейін деп едім, қызыл жағалы қайта қуып тықты. Сонымен, амал жоқ, мүрделерді ат шаналарға сала бастадық. Бәрі жалаңаш, киімдерін сыпырып алыпты. Қалада «Қызылдардың өздері өлгендердің киімкешегін базардың жүліктері арқылы сатқызады екен» деген сөз тарап жүретін. Рас болды дедім.

	Мүрделерді артып алып қаланың сыртына шықтық. Сайлауытта жетісегіз адам жалындатып от жағып жатыр. Біз әкелген мүрделерді шанадан аударып тастады да, қолаяқтарынан ұстап соған лақтыра бастады. Осылай таңға дейін әуресарсаңға түстік.

	Түн суық, ызғарлы жел ызылдап соқты да тұрды. Қораға кіріп бойыңды жылытайын десең, ол көрден де суық.

	Өлгендердің денелерінен зәрлі ызғар еседі.

	Далада отқа жылынайын десек, жанып жатқан тек мүрделер ғана. Өздері май құйғандай лаулайды екен, кәдімгідей сатырсұтыр етіп жалындайды, құдды қу қарағай өртенгендей. Бірақ үсіп өлесің бе, амал жоқ, аруаққа айналған сорлылардың қызуына бетіқолымызды тосып лаждадық.

	Қызыл жаға ит екен, уәдесінде тұрмай кетті. Қалаға келген соң еңбегіміздің өтеуін сұрап едік:

	– Амансауларыңда тайып тұрыңдар! – деп, беліндегі мылтығына жармасты.

	Ой, дүниеай, көнесің осының бәріне, бізге төзуден басқа не қалды? Төзіп жүріп өлуді еншілеп қойса, лаж қайсы? Тек сенімің жоғалады екен біртіндеп, итшілегеннен де сорақы құрғыр өмір кейде Алланың өзінен күмәндандыра бастайды. «Құдайау! – дейсің зар жылап. – Бес уақ намазды қаза қылмаған, ешкімнің ала жібін аттамаған, өзіңнің хақтығыңа күмәнданбаған мұсылмандықтан көрген жақсылығым осы ма?» деп егілесің.

	Солай қайнапқайнап алып, қайтадан құлдық ұрасың жасағанға. Сөніп бара жатқан бауырың үшін, азапқа түскен ағайын үшін, жазықсыз жапа шеккен ел үшін.

	Екі қарындасым көз алдымда семіп бара жатыр, қараған сайын қажимын, тілдескен сайын торғайдай тозамын.

	Бір рет күн ұзын қаланы, базарды шарлап елден келгендерді іздедім. Олар сиреп қалыпты. Соңғы баласын жерлей алмай есі ауыса жаздаған жамағайын да жоқ, өліп тынған. Біренсаран аман жүргендердің жағдайы өлімнің о жақ, бұ жағы.

	Өстіп жүріп күнәға баттым. Ешқашан кешірілмейтін, өлеөлгенімше жанымды жегідей жейтін, айуандандырып жіберген күнә. Мен үйге баруды қойдым. Қарындастарымның сәт санап сөніп бара жатқанын көргім келмеді, олардың қиналып өлгенін көруге батылым жетпеді, ол мен үшін жан шыдамайтын азап еді, одан да өзімнің көзім құрығаны әлдеқайда жеңіл еді.

	О, тоба! Көшеде бұратылып келе жатып, өзімненөзім күбірлеймін.

	– Сорлылар ендігі өліп қалған шығар.

	Ызылдаған желдің өтінен ықтасын тауып бүрісіп отырсам да сол.

	– Байғұстар бұ дүниеде енді жоқ болар! – деп қайталай беремін, қайталай беремін.

	Баяғыда молаға айналған үйді алыстан орағытып жүріп те сандырақтаумен боламын.

	– Қарғыс атқан күндердің азабынан құтылған шығарсыңдар! – деймін, соны жантәніммен тілеймін.

	Тақиялы әлде булыға өксігені, әлде есуастана кіжінгені белгісіз, қыстығып отырды да бір бүйіріне сылқ етті. Үзіліп кетті ме деп басын сүйеп еді:

	– Атасына нәлет! – деп айғай салды. Жанжағына үрейлене қарап, алақжұлақ ессізденді.

	* * *

	Елдің қатары күн өткен сайын сиреп барады, екі аптаның ішінде елу шақты адамның жартысы ғана қалды.

	Жұрт кісі өлімінен шошынуды қойған, сұлап жатқан мүрденің үстінен аттап жүре береді. Сіңіріне ілінген сорлылар үшін өлімсіз күн зая кеткен күн сияқты, таңертең бірбірінен:

	– Бүгін кімдер көз жұмды екен? – деп елеңдесіп сұрап жатқаны. Сөйтіп жан жалдап жүргенде тірі қалғандарды ағаш кесуге әкететін болып, елеңалаңда алды да жөнелді.

	Келген жерлері – Хан сүйегі деп аталатын тығыз өскен талтеректің іші. Маңайда тігілген үй не қос көрінбейді.

	– Ашық аспанның астында боласыңдар! – деді қылышты қара. – Жаңбыр жауса, талды паналайсыңдар. Көшеде бұратылған сендерге сыңсыған ағаш жұмақтың өзі емес пе?!

	Жұмысқа бірден салды да жіберді, содан кешке дейін қолдарынан балта түскен жоқ.

	Ағаш шабу қан кешіп жүріп жылқы союдан ауыр емес, тек талмен таласа өскен тікен түгіңді қоймайды, кірмейтін, жыртпайтын жері жоқ. Онсыз да жұлымжұлым ел кешке қарай албажұба болып шыға келді.

	Талдың ішінде күлімсі иіс бар, мүңкиді де тұрады.

	– Сүйегіміз осы жерде қалатын шығар, – деді шалдардың бірі. – Бізден бұрын ағаш шапқандар бұтабұтаның түбінде көмусіз қалған ғой.

	Түнге қарай бұлт үйіріліп еді, әйтеуір жауған жоқ. Лаулаған отты айнала отырған ел жағалай үнсіз, мұңзарын баяғыда сарқып болған. Оның үстіне жұрт бірбірінің қайғысына құлақ қоймайды, өз жүрегің қан жылап жатқанда басқаның күрсінісі жүйкеңді жұқарта түседі ғой, жаныңды жегідей жейді. Шамаң келсе, дүниенің азапмұңына таскерең болып қатып қал. Қайғы деген қасарысқан пәле қозғаған сайын қорқаулана береді, аранын ашып аждаһалана, асқына түседі, астына бүктеп салғанша сілкілеседі.

	Таңға әлі талай уақыт бар, қараңғы түнде тұтасқан бұлт жұлдыз атаулыны жұтып алып түнереді. Бұларға түннің де, түнгі аспанның да, тұтасып алған бұлттың да, баянсыз жұлдыздың да баржоғынан келіпкетері шамалы еді. Олардың бәрі өгей, бәрі жат, шетінен қатыгез. Ғаламның жүрегі зіл батпан қара тасқа айналған, дүниежаһанның мұңқайғысы жиылып келіп, жойқын жасынданып күнітүн тілгілесе де бүлк етпейді.

	Жақсылыққа мейірімі қанбаған әлем жамандыққа шөлін қандырып көрмекке бекінген шығар. Жамандық жалғанды жерік асындай жұтындырып келгелі қашан. Жақсылықтың бәрі сатулы емес пе, қадам сайын құнын даулаған ізгілік ығыр қылып бітеді ғой. Ал жамандық өтеуін суыртпақтап алады, өксіп өткен өміріңмен, күйзелген, көмусіз қалған күндеріңмен.

	Жер бетінде жұмақ болмайтындығы жайлы шындықты жаратқан әуелден аңыратып айтып қойса не лаж? Жұмақсыз жалған тозақ та емес, тозақтан бөтен де емес, түсініксіз бірдеме ғой. Адам соған лайық кілең түсініксіздіктерден жаратылған, ол сондықтан да өзін ешқашан іздемейді. Түсініксіздіктен қалай түйсік саусын? Одан да қияндағы құдай мен құдай сияқтанғандар жайлы қиялдау әлдеқайда жеңіл. Жержаһанның ақиқаты сондықтан да мәңгі айтылмақ емес. Ал ақиқатсыз дүние адасудан көз ашпайды ғой. Адасқандар арыпашып жүріп бірінбірі таламағанда қайтеді? Олардың сол хан талаудан басқа ақиқаты да қалмаған. Шындықтың тәңірісі – өз шындығыңды шыңғыртып отырып мойындату екендігіне көз жеткелі осылай.

	Шалғайдан, түнерген аспанның сауырынан найзағай жарқ етті.

	– Жауын жауса сорладық қой, – деді шалдардың бірі.

	Қараңғы түннің салмағы сезіледі, отқа телмірген сайын еңсесі езіліп есеңгіреп барады. Түн баласында ойдың да, бойдың да ауырлайтыны несі екен? Түнерген тылсымның қылмыс пен қылмыстан да қасіретті пиғылдар үшін жаратылғандығынан ба?!

	Орнынан тұрды да тоғайға беттеді, күндіз оталған жермен ұзаңқырап барып тікенді қалыңға енді. Одан зорға өтіп, кішкене алаңқайға шыққан соң жанжағын асықпай барлап алды.

	Соңынан ешкім ермеген секілді, маңай тымтырыс.

	Жеті түнде мұны кім іздей қояр дейсің, солдаттардың көбі кешке қарай қалаға қайтады, күзетте қалатын бірліекілі адам әдетте бұларға жолай қоймайды.

	Алдыңғы тұстан күлімсі иіс білінді, үйірүйір бөлектенген қашаған тал жақтан мүңкіп тұр. Қалаға қарай тіке жүретін болса, солардың арасынан өтуі керек.

	Жағалай жалмауыз өлгендерді осы жерге әкеліп лақтыра берген шығар, басқа не болушы еді? Айналып өтпек болып қиыстап барды да тікенді қалың талға тірелді.

	– Қой, не де болса, тіке тарта берейін, – деп кері серпілді. – Өлгендерді көрмей жүрмін бе? Өлгендердің өле алмай жүрген менде несі бар?!

	Үйірленген ағашқа таялған сайын сасық иіс қолқаны атты, жырымжырым шапанының өңірімен бетаузын тұмшалап, жүрісін тездетті.

	Алдыңғы жақтан, қалың шөптің арасынан әлдене қараң етіп жоқ болды. Өлгендерді жырымдап жеп жүрген қасқыр, әлде түлкі шығар. Одан әріректен адамның, бәлкім, түнгі үкінің булыққан үні естілген тәрізденді.

	– Бұл тағы не пәле? – деп кілт тоқтады. – О заман да бұ заман өлгендер бірбірімен тілдесуші ме еді?

	Жерге отыра қалып жанжағына сезіктене қарады. Әлгі дыбыс үзікүзік білінетіндей, қарсыдағы бір үйір талдың іші тыныш емес.

	– Мұндай да сұмдық болады екенау! – деп түршікті. – Жеті түнде жайрап жатқан мүрделерге шынымен тіл біткені ме? Бұл жерде аңқұстан басқа тірі мақұлық болмауға тиіс қой.

	Тізерлеген күйі кері шегіншектеп бара жатып, жерге жата қалды. Адамның даусы енді анық естілді. Жүрегі аузына тығылды, тал арасында арсаарсасы шыққан көп мүрде өзінің әр қимылын бағып ереуілдеп тұрғандай.

	Дүние пәленің бәрінен сол құтқаратындай етігінің қонышынан кездігін іздеді. Ал қарсыдағы талдың арасы қараңқұраң қозғалақтай бастаған, әлдекімдер дабырдұбыр сөйлеседі.

	– Мүмкін емес! – деді өз ойынан өзі үркіп. – Жеті түнде қаптаған өліктің арасында адам жүруі мүмкін емес!

	Қалың шөптің үстінде жер бауырлап еңбектеп, өзі әлгінде тірелген тікенді ағашқа қарай жылжыды. Соның арасына сіңіп кетсе, өлгендер түгілі, тірілерге де қара танытпай зымзия жоғалар еді.

	Ақ тер, көк тер болып зорға дегенде оған да ілікті. Айқышұйқыш бұтақ, тұтасып алған итмұрын шапанын жапырақжапырақ жыртып жатыр, әредікте жалғызжарым сауысқан тал үстінен қырқ етіп үркіп ұшады. Үй орнындай шалғынды алаңқайға іліккенде, сыңар жапалақ кеуде тұсынан қалбаңдап өтіп, шөп арасына жалп етіп қонды. Түлкі ме, әлде қарсақ па, ағаштан шыға келіп, жан дәрмен қайта қойып кетті. Әлгі үрейлі тал жақтан дүрлігіп көтерілді ме екен, қалың қарға қарққарқ шулап төбесінде ұшып барады.

	Ентігін сәл басып алды да тағы да жүрді. Алаңқайдан арғы тал аса тығыз емес екен, демде таусылып, көделі ойпаңға ұласты.

	Зәресін алған сезікті ағаш оң қол жағында қарауытады. Енді сол тұстан күлімсі иіспен бірге түтіннің қышқылтым иісі шығатындай. Әр жерден от жылтырайды.

	Талдан жуан қу бұтақ сындырып алды, кездігін қамзолының сыртынан байлаған белдігіне қыстырып, солай қарай сақтана таялды. Жеті түнде ағаш арасында не болып, не қойып жатқанын біле кеткісі келді, әлгі дыбыс та, қараңқұраң да тегін емес әйтеуір.

	Жылтыраған от аумағын тез ұлғайтып барады, қою қара түтін әр жерден бұрқбұрқ көтеріліп жатыр. Сол тұсқа жақын өскен жуан теректің түбіне жете беріп отыра кетті, қолдарына алаулаған шырақ ұстаған біреулер үйірүйір талдың бергі сыртында ұзыннанұзын дөңкиген маяға айнала от қойып жүр.

	– Өлгендерді өртеп жатқан болар, – деп ойлады. – Жер қазып әуре болғанша, от қойып күлін көкке ұшырған әлдеқайда жеңіл ғой.

	Бұларға неге ағаш дайындатқаны да енді белгілі болды.

	Жалын сәт санап бел алып барады, сатырсұтыр тұтанған қу ағаш жанжаққа құшаққұшақ шоқ болып шашырайды.

	Маңындағылар бүкеңбүкең кері серпілді. Мылтығы шошайған екі солдат өзі тасасында отырған терекке таяу келіп жерге сұлайсұлай кетті.

	– Осымен бітсе еді, – деді біреуі шылымын тұтатып жатып. – Сасыған еттің иісінен ығыр болдым әбден.

	– Мынау нешінші? – деді жанындағы. – Мен тіпті есебінен жаңылдым.

	– Мамыр туғалы оныншы, – деді анау.

	– Сонда осы айдың өзінде бес мың мал отқа оранғаны ма?!

	– Неге бес мың?

	– Әр үйіндіде кемінде бес жүз жылқының еті бар.

	– Сен не, есептеп жүргенсің бе?

	– Әдейі санамасаң да нобайы белгілі ғой.

	– Онда қаңтардан бері қанша мал қырылғанын да білетін шығарсың.

	– Жобамен жиырма мыңның о жақ, бұ жағы.

	Атқа мінген солдаттар желдіртіп барып құшаққұшақ талды жалынға лақтырады. Олардан соң екінші толқын жетеді. Осылай үздіксіз.

	– Сен осыдан бірдеңе түсінесің бе? – деді сұлап жатқанн ың бірі. – Үйірүйір неге қырады? Қырып алып неге өртейді?

	– Сайтан білсін, – деді жанындағы.

	– Не қылса да ақылға сыймайтын шаруа. Босқа өртегенше ашыққан елге бермей ме?!

	– Онда жұмысың қанша?

	– Жоға дегенім ғой.

	– Жоға деп жүріп жоғалып кетпе.

	Алапат жалын көкке шапшып жалаң қағады, айнала самаладай жарқырады.

	– Кетейін, – деді іштей. – Көзге түссем, мына сұмдықтарын көрген мені тірі қалдырмас.

	Жер бауырлап шегініп жалғыз теректен ұзай берді.



	* * *

	Қаланың үсті мұнартады да тұрады. Көшеде, үйүйдің маңында тарыдай шашылғандардың рухы кектеніп алып, күнітүн түйіле ме екен?!

	Есік алдындағы тақырға қонған жалғыз торғай талайдың әнеміне шырқырап ұшқалы тұрған шыбын жаны секілді, секектеп байыз таппайды. Жанында таяғына сүйенген қария жөткірініп еді, ғайып болды.

	Үйден әрі қарайғы ойпаңға өскен бидайық самал ессе, теңіздей толқиды. Қияндағы Бықылдақтың жайлауы тұнып тұр ма екен? Қапталдағы Қаратөбе сыңғырсыңғыр құлдыраған, дүниеде жайқалған жайлау бар екендігіне, жайқалған жайлау әлімсақтан өзіне зар екендігіне қуанған мөлдір бұлақтың кәусарынан бір жұтсам деп қалбаңқалбаң қозғалақтай ма?! Шалғайда еңсе көтерген Бәйбіше шарбы бұлт шәлісін түзеп қойып, көктемнің самал желінен саумал сапырады ғой сонда. Саумал самалға шөлін қандырған дала төбесінде төңкерілген зеңгір көкке жанары боталап қарап тәубә дер.

	Таяғына сүйенген қария қабырғасы сөгіле күңіренді.

	– Дүниеай, өтер де кетер болсаң, аялдамасайшы!

	Алыстан, қиялында қалған қияннан тау біткен таусыла күрсінді. Маңайы күңгіркүңгір.

	– Жалған дүниенің өтері де, кетері де жалған!

	Мұны айтқан задында момын Оғызтау ма екен? Үні күмілжіп, үгіліп шығып еді.

	– Жалғанда бардың бәрі жалған!

	Тәңірау, мынау әлімсақтан шу асау Айдаһарлының даусы ғой, айбынданып, айызы қанып, азуға салып дүрлігеді, айнала жаңғырығып жүре берді, ойпаңда жайылып жүрген күрең басын жерден көтеріп алып елеңдеді. Есік алдына долбарлап салған қазандықтың жанында секектеген сауысқан қырқ етіп ұшты.

	Қаланың үстіндегі мұнар сейілер емес.

	– Жалған да бір жетім жетектеген жесір ғой, қарғап жүріп боздайды.

	Шалғайдан Саңғыру заңғардың күрсінісі шалдығып жеткен.

	Жарықтық неге қамықты екен?!

	Маңайды тау жайлы мадақ кезіп кетті. Мадақты маздатқан Әлмағамбет байғұс. Иә, тап өзі. Әне, таяғына сүйенген қарияны шыр айналып жүр.

	Саңғыру – тәңірінің ертегісі,

	Келеді ертегімен өртегісі.

	Тау емес, тау демеңдер жарықтықты,

	Тарихқа тарих болып ерген кісі.

	Сол албажұлба күйі, үстіндегі көне жарғағы жырымжырым, қанталаған жанары сескендіреді, сескендіріп тұрып әлденеден секемдендіреді. Диуана жалғанда диуана болып ессізденіп алған. Өлім иісі аңқыған құпқу өңінде түсініксіз тартымдылық бар, үрейлендіріп тұрып, жанға жайлы, бей жай, қоңыр тірліктен үміттендіреді.

	Сірә, делқұлы дүниеге диуана ғұмыр ғана жарасатын шығар. Ессіздік жайлаған жалғанда естілерге не жорық, түбінде есуастанып тынатын болған соң, тәңірден санасыздық пен саңылаусыздықты егіліп тұрып тілеу керек қой. Жасаған безбүйрек жетесіздерін жарылқап жатқан жоқ па?! Аңырап қалғандар Алла тағалаға сонда да алғыс айтудан танбайды.

	Әлмағамбет елеске айналып кетті. Аруақ сынды қария да бұлдырбұлдыр елес. Алыста да, жақында да елес үн толас сыз сарнайды.

	Тауға қарар тәңірге шөлдегендер,

	Тау емес, тауды, тегі, тау демеңдер.

	Заңғарларға айналып жатады екен

	Өлген, бірақ ақиқат өлмегендер.

	Әлмағамбеттің өзі тауға айнала алар ма екен?! Ол қалың терекпен бірге өртеніп кетті ғой, отқа оранғандардың рухы көкте жалын болып алаулап жүрер, сірә.

	Ғарышта лапылдаған бір құшақ от. Айналасын шуаққа бөлеп жүретін бейкүнә жалын о дүниеге де керек шығар. Қай ғалам жылуға зәру емес дейсің.

	Елес сарын жұтылып барады.

	Бұл жалғанда болмайды, жоқ қайғысыз,

	Тау бола алмай жылайды төбе байғұс.

	Жанарының алдын жалын шарпыды, Әлмағамбеттің алауы шығар, отқа оранған сорлы шынымен лаулап жанып жүрсе жақсы ғой. Оны енді жылт еткен жарықтың бәрінен іздесе ме екен?!

	Өзін қатты сағынғанын қарашы, қиянда қаңырап қалған таулары мен даласын аңсағандай сарылған, делқұлы дүние диуаналығын ұқтырған әпендісіз тұл жетім екенау!

	Елес сарын жұтылып барып ұзын сонар ызыңға айналды. Жалғанның жалаңаш қалған жүрегі сыбызғыдай сыздайды. Бәлкім, өз жүрегі ме екен, әлде Әлмағамбет сорлының отқа қақталған рухы шығар.

	Ол диуана әлемін жаһанға жамыратып жіберіп, мұны сарыла іздеп жүр ме екен? Өлгендер тірілерді, тірілер өлгендерді мүсіркейді ғой қашанда, жауызданған жаһанда жанын жалдаған бұған қайырылмай кете алсын ба, ғайыптан қарайқарай күңіренген де болар сан рет.

	Жеткен шығар енді. Жай жетпей, таулар жайлы мадақ айтып келгенін көрмеймісің. Сайындағы заңғарларын сағынған ғой ол да.

	Елес сарын талықсып барып тынды.

	Қаланың үсті қалың мұнар. Таяғына сүйенген қария сол жаққа қамыға әрі үрейлене қарайды.

	– Тозақты жұмаққа неге таяу салды екен?

	Тұратұра аяғы талды ма, жерге жалп етіп отыра кетті.

	– Жұмақта тозақ жайлы ойламайынақ деп едім.

	Өзін о дүниелікпін деп есептейтін шығар. Тірісінде аруаққ а айналған мұндар қала тозақтанып алғанын қалай сезді екен?

	Адамның өмірі адамға тәуелді болған жерде тамұқ басталады ғой.

	Құдайдың иелігінен шығып кеткен пендеден тәңір де жақсылық күтпейді.

	Адам өз ғұмырын жасағансыз жұмаққа айналдыруға қабілетсіз екенін кімдер ұғып, кімдер түйсінген?

	Бәрі де қайғысыздықтан, қайғыра алмаудан ғой. Шын қай ғыра білетіндер өзімен бірге өзгелер үшін де мұңданады. Тозаққа айналған қала мен дала қайғыдан қуаныш саумаққа аласұрып жатыр. Көз жасыңды алдындағы асына тұздық қып құйып тамсанады келіп.

	Қария жер тіреп орнынан тұрды.

	– Періштелерге тозақты жұмақтан қашыққа көшір дейінші.

	Таяғын тықылдатып ойпаңға қарай кетіп барады.

	Қаланың үстіндегі мұнар қоюлана түскен. Сол жақтан беймаза ызың толассыз естіліп тұр, ол бірде мұңлы ұзын сарынға айналады, тұла бойды тітірендіріп үзілмей қояды, сарнапсарнап алып тына қалса, аулаға өскен сирек бидайдықтың сабағына дейін сыздайды.

	Қария ойпаңдағы шалғынға шапанын жайып тізе бүкті де көкке қолын жайды. Тас төбеден тырна тыраулады, бұлтсыз аспанға сына боп қағылған әулие құстың әуезі мұңлы көңілді одан әрі шерлендірді. Жанарын жас жуған шығар, көкірегі ысып жүре берді, мұңданып отырып мұңдана алмай, шерлен іп отырып шерлене алмай қыстықты.

	Өз қайғыңды өзің сезе алмау қандай қасірет.

	Қария тыраулап ұшқан көп құсқа қол бұлғап бүкеңдеп барады. Шалғында жайылып жүрген күрең үркектеп, ойпаң ды айнала шапты.

	Көкке қолын сермеп әбігерленген қарт бір сәт Әлмағамбет сияқтанды. Бұл сол бір мұңлы байғұсты сірә да ұмыта алмайтын шығар. Қазандықтың жанында секектеген торғайларға қарап жас шылаған жанарын сүртті.

	Әлмағамбет жалғанның жаның тұрақтар жалғыз ақиқаты ма екен, ізгілігінен ібілістігі басым дүниенің ұғынылмай кеткен шындығы емес пе ол. Тірліктің үрейлі ақиқатын үркіп түйсінген жанның азабы тәңір төзгісіз ауыр ғой, өз күйігіне өзі шыжғырылашыжғырыла бұл жалғаннан диуана болып безінер.

	Қария бұлтсыз көкке сіңіп кеткен тырналардан адасып қалып аласұрып жүр, шапанының етегі жалпжалп етіп ерсіл іқарсылы сабылады.

	Күрең әлі де үркектеп, ебілдебіл қартқа сонадайдан осқырына қарап тұр.

	Жалғанда әлі қанша жан диуанаға айналар екен?!

	* * *

	Қаланың үстіндегі мұнар ертеңіне де сейілген жоқ. Мұнардың асты сабылған жұрт, айғайсүрең, астарындағы аттарының алқымы ақкөбіктенген солдаттар сатырсұтыр шапқылайды.

	– Алаңға!

	– Орталық алаңға!

	Жүрегі су етті. «Бұлар тағы не ойлады екен?!» Шаңытқан көшенің бойындағы жатаған үйлердің арасымен бой тасалап кетпек болып бұрыла беріп еді, соңынан шыққан тұяқ дүбірі тасыртұсыр қуып жетті.

	– Алаңға!

	Саңқ еткен дауыс, сарт еткен қамшы бүкеңбүкең желдірд і.

	Екі қабатты кірпіш үйдің алды иін тірескен халық, жиналғандардың көбі жадау, қырдан ағылған кілең ашарық. Солдаттардың айдауымен келіп қалған біренсаран қала жатағы көрінеді.

	Сіркіреп жауын жауды да тез күшейді, сірә, өткінші, ұйлыққан ел не болып, не қойғанын аңдап үлгергенше сатырсұтыр құйып берді, нөсерлетіп, төгілдіріп, өршіп барады.

	Жанында сіңіріне ілініп тұрған шал күңк етті.

	– Мамырдың соңғы жауыны ғой, жарықтықтың мезгілм ен жылап қоштасқаны да.

	Өзіне қарай аттап түсті де теңселіп кетті, жеңінен шап беріп зорға түзелді, етсіз тарамыс саусақтары бүре кетіп, шыжымдап сығады. Кеудесі сырылдап алқынып тұрды да бетіне үңілді.

	– Қай елсің?

	Аузын ашса, баланың жұдырығындай жұтқыншағы жоғарытөмен жосылады.

	– Әулиеата жағынан, – дей салды. Шал тықтық жөтелді.

	– Аруақты жерден екенсің ғой.

	Жілігінен майы үзілген, барыпкеліп тұрған қарияның жөн сұрасқаны оғаштау көрініп, жеңін қолынан босатпақ болып еді, тарамыс саусақтар сіресіп қалыпты.

	Шал одан сайын таяла түсті.

	– Солай де, Әулиеатаданмын де.

	Денесі тітіреніп қоя берді, өн бойын жиренішті салқын діріл тімтіне кезіп кеткен. Сұмдықай, шалдың сол қолы қалталарын ақтарып шығып, қойнына сұғынып барады. Ту сыртындағыларды жығамыға, шошына ыршып түсті. Қарт теңселіп барып жерге тізерлей шөкті, шелектеп құйған нөсердің астында әлдене деп міңгірлейді.

	Түнерген аспан әнеміне сенделген елдің үстіне күңірене құлап түсетіндей. Салқын жел жұлымжұлым қара бұлтты сақалынан сүйреп барады.

	Тізерлеген шал енді жер сабалап сарнады. Шатыршұтыр күркіреген күн жағаны ұстатты. Топтан жырыла сөгілгендерді аттылы солдаттар қамшының астына алып қайта қуып тықты.

	Өңкей ашарық жауынның астында сілейіп тұратұра әлі құрыған шығар, шылқылдаған судың үстіне гүрсгүрс құлап жатыр.

	– Неге осынша үйіріп тұр? – деді өзінеөзі.

	Күн тағы да күркіреді, аспан қақ айырылып барып бүтінделген, құлақты тұндырған шатыршұтырдан төбе құйқасы шымырлады.

	Мамырда нөсер кезек алғанда Саңғырудың шыңында жасын күнітүн жарқылдаушы еді.

	Жасын да ала жын ғой, не көктен, не жерден сая таппаған жетім жын. Ал жетім мен жесірлердің бәрі кекшіл, өгейсіген дүниенің астын үстіне шығарып, найзағай ызамен тілгілейді келіп.

	Көк долы жасын кімдердің тереңін талқандамаған?! Тірілердің бәрі атылмаққа құштар бірбір оқ, орайы келмей қайғылы.

	Әуелден арсыз жалғанның беймаза құрбандығы болып жаралған соң өз құрбандығын ала кеткісі келеді де. Мәңгіліктен басқаның бәрі солай.

	Алыстан, сірә, Саңғыру жақтан, бәлкім, Бетпақтың кекті даласынан күн күркіреді, жаңғырығы талып жетті.

	Жалғаннан өтіп кеткендер мәңгілік бола алмағанына тасталқан тулап, түнерген көктің астында күңіреніп жүр ме екен?!

	Мәңгілік келмеске лақтырып тастаған күндер мен жылдардың көкірегі де сыздауықтай сыздайды ғой. Ғұмыры сарқылғандар азынаулақ ғұмыры барлардың бәріне кектене қарайды да. Өлгендер де тірілер секілді, жамандықты жақсылық тілегендей тілей ме екен? Өшкендер өшпегендер жайлы ізгілікте болса, жер бетінде қайғы жұқарар еді ғой.

	Тобықтан келген суға гүрсгүрс құлағандар көбейіп барады, қара жердің адамды қажығанда табандап тартатын әдеті емес пе.

	Салқын жел сақалынан сүйреп сабаған қара бұлт жабағы жүні жалбырап шығысқа шығандап кеткен, аспанның батыс бөктері жыртылып ашылды, дүркіреп өте шыққан нөсердің соңғы тамшылары аяқ астындағы шалшыққа шылпшылп тамады.

	Әлгінде су сабалап сарнаған шал шүйкедей болып бүк түсіп қалған. Мана өзіне зәрлі қадалған шүңірек көз енді шекесіне шығып алып тесіліп тұрғандай, бірі жүрелеген, бірі сұлқ құлаған, бірі еңсесі түсіп есеңгіреген көптің арасымен шегіншектеп, әрірек барып аялдады.

	Жыртылып ашылған көктің саңылауынан аяр жалған әзәзіл сығалап тұр. Сіңіріне ілінген көп сорлының ендігі үмітдәмесі өзі секілді тұл жалған екендігіне шырайланатын шығар, ыдыраған кіршең бұлттардың арасынан төгілген сәул е күңгірт қызыл.

	Екі қабатты үйдің жалпақ есігі сықырлады, үш әскери ереуілдеп көрінді. Ортадағы ұзын бойлы, сары ала иықты орыс қасындағылардан озыңқырап тоқтап, оң жағындағы тапаншалы қазаққа иек қақты.

	– Тыңдаңдар!

	Жарықшақтанған дауыс сілесі қатқандардың үстінде дардар айырылды. Тізерлегендер мен сұлқ түскендер жер тіреп тұрмақ болып жатыр. Бойын тіктей алмай қойған, жырымжырым кимешегінің әр жерінен аппақ қудай шашы бұрқыраған кемпір дауыс шыққан жаққа еңбектеп барады.

	Тапаншалы қолын ерсіліқарсылы сермеді.

	– Бүгіннен бастап сендерге тегін тамақ беріледі! – Сіңіріне ілінгендер теңселіп кетті. – Қазірден, осы сәттен көшекөшенің бойында қазан көтеріліп жатыр.

	Алаңды ессіз гуіл кернеді.

	– Не деді?

	– Жаңылыс естімесем етті.

	– Құдайау, шыны ма, мазағы ма?

	– Қайталап айтшы! – деген дауыстар әр тұста тұншықты.

	Тапаншалы екпіндей түсті.

	– Барыңдар! Кенеліңдер! Қаптаңдар!

	Қақырайған қалпағын жұлып алып айғайға басты.

	– Кемеңгер де көреген...

	Сөзінің соңы естілген жоқ, жұрт азанқазан аласұрды, сеңдей соғылысып, бірінбірі басакөктеп, тар көшеге қарай лап қойды.

	Өлгентірілгендеріне қарайтын емес, жығылыпсүр інгендерді таптап өтіп жатыр. Жан дәрмен алаңның шетіне қарай ұмтылды, бүйірден түйілген ессіз шоғырдан әупірімде жалтарып үлгерді, жүгіріп келе жатып көшенің жиегіндегі жуан ағашты тасалап тоқтады.

	Айғайшу өршіп барады, көзінің алды пері соққандай сүреңсіз, көптің арасынан бөлініп шыққанша үстібасының саутамтығы қалмаған келіншек қағанаққа айналған қос емшегі жалаңаш омырауын сабалап сонадайдан бықсып көтерілген түтінге қарай безіп барады. Байғұсқа осынша күшқуат аяқ астынан қайдан бітті екен?

	Бір кебісінің қонышы ғана бар, табаны жоқ кексе әйел жанынан оза беріп өз аяғына өзі шалынып жығылды. Кеуделеп келе жатқан топ сатырсұтыр басып өте шықты. Әлде соның, әлде әр жерде жер құшып жатқандардың ыңырсыған үні, күйзелген, жан тәсіліміндей күйдірген ызыл тітірендіре көтерілді. Жарықшақ дауыс аласапырандатып даурығады.

	– Кемеңгер де көреген, мейірімді...

	Әйелдің көйлегі басына түріліп қалыпты, етсіз көк ала бүйірінен кесеккесек сынған қабырғалардың ұшы қылтияды, қайырылып барып опырылып түскен оң жақ аяғы терісіне ілініп қалған.

	Одан сәл әріректе баласын бауырына ала құлаған келіншек тің бетін қан жауып кетіпті, сорлы өліп тынды ма екен, қимылсыз. Алқымының астынан нәрестенің қолы шынтағынан шығып жатыр, тұншыға жанұшырып, жер сабалаған секілденді.

	Өлермендене өзеуреген елдің арасымен бұлтбұлт жалтарып, ышқынып жетті.

	Келіншектің алға қарай созылған қос қолы жаншылып қалыпты, айналасына қарақошылданып қан ұйып үлгерген. Денесін аударып тастап, жерден көтеріп алған бала алақанында жансыз былқсылқ етті.

	Құлағы шулады ма, әлде шын естіп тұр ма, сырт жағынан біреу жікжаппар жалынады.

	– Құдай үшін, пайғамбардың ырзалығы үшін...

	Бұрыла беріп манағы сіңіріне ілінген шалды көрді, жер тіреп кеудесін көтерген болады да, сылқ түседі, үстінен жөңкіліп өткен ел белін үзіп жіберген шығар, бөксесінен әрі қарай жансыз тәрізденді. Өзіне қарай ыңырана жер бауырлап еді, аяғы өлекселеніп сүйретілді.

	– Құдай үшін! – деді жалбарынып. – Тегін тамақ беретін жерге жеткізіп тасташы!

	Баланы шешесінің жанына жатқызды да, шалды тік көтеріп иығына салды.

	Жарықшақ дауыс әлі жаңғырығып жатыр.

	– Көреген де кемеңгер, мейірімді көсеміміз жасасын!

	Тар көшенің бойымен лап қойған елдің талайы жер жастанған, дені әйелдер мен қарттар. Шеткеріректе сұлаған қамзолды біреудің сауырына іркілген қанды бұралқы ит ашқарақтана жалап жатыр, жақын келгендерге тісін ақси тып айбат шегеді.

	Алдыңғы жағында шөкелеген ер адам көтеріле берді де зар иледі, тұрмақ болып жанталасып, шалшыққа жалпжалп құлайды. Бір кезде көлденеңдеп алып аунай жөнелді.

	Иығындағы шал ауыз жаппай азынап келеді, бейшараның өн бойында сау жер жоқ шығар, қадам басқан сайын шырқырап есін кетірді.

	Қамзолдының қанын жалап жатқан бұралқы ма екен, жанынан сумаң етіп өте шықты, қарсы тұстан тағы біреуі көрінді, жанжағында ырыл мен арсыл күшейіп барады. Көшенің жиегіндегі қу ағаштың түбінде үштөрт төбет қанжынға таласып, бірінбірі жүндей түтіп жатыр.

	Жарықшақ дауыс саңқсаңқ етеді.

	– Жасасын! Даңқы арта берсін!

	Жүндес қара төбет жанынан ырсылдап өте шықты, әлдене аузында салаңсалаң етеді.

	Иығындағы шалды жерге тастай салып соңынан ұмтылды.

	– Таста!

	Ит көшені қиып өтіп, қарсы беттегі шым үйлердің арасына сіңіп жоғалды.

	Жүрегі аузына тығылып, көңіліне ұялай кеткен күдіктен дегбірі қашты.

	Маңайы күлқоқыстан аяқ алып жүргісіз жеркепелерді кезеккезек арылтты.

	Зымзия. Ақ тер, көк тер болып келесі көшеге өтті, төбет жоқ, жер тұтып кеткендей. Сандалып алаңға қайтып келді, салған бетте манағы нәрестелі келіншекті іздеген, оның жансыз денесі қанқан болып сіресіп қалыпты, баланың мүрдесі көрінбеді.

	Қаптаған ит тапталып жаншылғандардың арасында әлі жортып жүр.

	Айналасына мәңгіре, есуастана қарады. Адамды адам жеген заманда итке не кінә? Олар арсарс айбаттанып еркінсіп алған, ақ төс дүрегей көйлегі түріле құлаған әйелдің санына азуды ақсита салды.

	Жарықшақ дауыс әлі саңқсаңқ.

	– Даңқы арта берсін!

	Түтін көтерілген жақ даңғұрдұңғыр, сырнайлатыпкернейлетіп жатыр, ашарыққа тегін асты думандатып берейік деген шығар.

	Екі қабатты кірпіш үйден мойындарына қызыл шүберек байлаған жас балалар шыға келді, омырауларына өңгеріп алған дүңгірлектерін құлаштапқұлаштап соғады. Алдарында ойқастаған бойжеткен айғайлапайғайлап алып келте қайырады.

	– Жасасын!

	Қаздай тізілген көкөрім көп өлікті көктей өтіп келеді. Сартсұрт, дүңкдүңк. Таяқ тастам жерде бүктетілген сақалдыдан аққан қанды жалапжұқтап алған қаншық тоғы басылып керіліп созылды. Қалың қарға өлім иісі аңқыған алаңды торуылдап қарққарқ түршіктірді. Бойжеткен шоқ басқандай шаршар етті.

	– Даңқы арта берсін!

	Қаншық ыршып түсіп безіп ала жөнелді.

	– Қарғыс атсын!

	Көкірегі у ішкендей күйіп барады. Түтін көтерілген жаққа ырқынан тыс жүріп келеді. Неге солай жасағанын аңғармастан, түбін жалын жалаған қазанға телміргендердің қатарына жетіп тоқтады.

	Қанша уақыт өткені белгісіз, әлде бие сауым, әлде сүт пісірім, ит қуамын деп жүріп қалдырып кеткен шал есіне түсіп, алаңға оралды. Ол мұны көрген кезде есуастана айғайлап жіберді.

	– Тастай көрме! Жеткізе гөр!

	Даусы о дүниеден естілгендей. Жансыз аяғын салаңдатып иығына өңгеріп алды.

	– Тез! – деді ол. – Тездете гөр!

	Аш өзегі қарып бара жатқан шығар, тегін тамақ бұлар жеткенше таусылады деп те үрейленеді ғой. Жолында шашырап жатқан көп мүрденің бірі жанынан өте бергенде шалқасынан аунап түсті, қолын ербеңдетіп қырқыр етеді.

	Мойындарына қызыл байлаған көкөрім түтін шыққан жақты дүңкілдетіп жатыр, жіңішке ащы дауыс жаңбырдан соң шайдай ашылған аспанның астында желөкпеленіп саңқылдайды.

	– Жасасын!

	Ту сырты тарсылгүрсіл жаңғырықты. Әлде өзінің тағылана ұлыған мәңгүрт әлемі, әлде көп мүрдені бүкеңбүкең тіміскілеген ашкөз бұралқы қаңққаңқ қаңсылайды.

	Тітіркене қарап тұрып қалды. Солдаттар алаңда қанжынға таласқан иттерді бейберекет атқылап жүр. Гүрсгүрс, шаңшұң. Алқымына қан қатқан көк төбет бүктетіліп түсіп қорқырап, дүлейлене қаһар шашты, жұлына көтеріліп, қаруын кезене таялған солдатқа жиырыла атылды. Мылтық шаңқ етті, ит қарғыған күйі шалшыққа омақаса құлады.

	Қызыл байлағандар ырғағы қатқыл сартсұрт әнге салып жатыр. Тұстұстан оқ тиген иттер қан қақсайды. Шал тілін шайнап жікжаппар.

	– Жеткізсеңші!

	Жеркөк талмаурады ма, көзінің алды қан қызыл, аяғының астында су емес, қан шылқылдайтын тәрізді. Иығындағы шалдың өн бойынан да қан тамшылап тұрғанай.

	Солдаттар енді серейіп қалғандарды арылта бастаған, өлітірісін білмек шығар. Қол тигізуге жиіркене ме, аяқпен бір тебеді де бетіне үңіледі.

	Пар ат жеккен жайдақ пәуеске көшенің жиегімен қоңыраулатып барады, артқы жағында отырған денелі, сары ала иықты тас мүсіндей қатып қалған, қан жоса алаңға көз қиығын да салған жоқ.

	Тынысы тарылды, күрккүрк жөтеліп еді, кеудесі қысылып лоқсыды, бір ащы запыран көкірегін у құйғандай күйді ріп барады.

	Қатқыл әнді саңқсаңқ ереуілдеткендер өзіне қарай сартсұрт келе жатыр, алдында ойқастаған бойжеткеннің екі қолында дамыл жоқ, аласкүлес сермейді. Жанынан өтіп бара жатқанда көзінекөзі түсіп еді, жүрегі шым етті, өткір, қытықсыз жанарда жылу жоқ.

	Иығындағы шал сусып түсе жаздады, сілкіп қалып оңтайлап еді, жан даусы шықты. Солдаттардың бірі жалт қарап, жүгіріп жетті.

	– Қайда апара жатырсың?

	– Ана жаққа.

	Иегімен түтін көтерілген тұсты нұсқады.

	– Кімсің?

	– Көріп тұрсың ғой.

	Мылтығын көлденеңдетіп екінші біреуі жетті.

	– Кімсің? – деп ежірейді енді анау.

	Үнсіз кете бермек болып еді, алдына кесекөлденең тұра қалды.

	– Кімсің дедім ғой!

	– Таста, тәжікелесіп қайтесің, – деді кейін келгені. – Жүр, кеттік.

	Ревкомның алдына жиналыңдар деп жатыр.

	– Сен не сезесің? Мынау иығындағыны қалтарысқа апарып жайрата салады. Әлжуазына ауыз салатын қорқау ғой бұлар.

	– Мейлі, не істесе, оны істесін.

	– Хайуан ғой шетінен. Өзін тарс еткізіп сұлата салайын ба?

	– Ой, сен де, қыңырайып алсаң түбірлеп қоймайды екенсің.

	–Қайда барсаң қаптап кеткен сүмелек, қаның қайнайды.

	Сықпытын иттің, кәдімгі жабайы, адам сиқы жоқ. Қызығы сол, қырып сал да, таптаза боп шыға кел. Ал біз өбектеп тегін тамақ үлестіріп жатырмыз.

	Мылтығының шаппасын шақыршұқыр қайырды.

	– Неғып тұрсың?! – деп қылғынды иығындағы шал.

	– Қырып салу керек! – деп нығарлады анау. – Адал еттегі арам без өңкей.

	– Сандалма! Кеттік! – деді екіншісі.

	– Тыңдашы өзің, – деп түбірледі қадалып алған пәле. – Сұмдық емес пе? Коммунизмде осы сұмырайлар бізбен бірге жүре ме?!

	– Жеткізші! – деп үздікті шал.

	Көкірегі астанкестен. Неге өшігеді бұлар сонша? Шетінен неге қаныпезер?

	– Бірін қалдырмай жайпау керек! – деп өрекпіді шаншудай шаншылған ит.

	Екі қабатты үй жақтан керней даусы естілді, алаңдағы мүрделерді аударыптөңкеріп жүрген солдаттар солай қарай асығып барады. Қарсы алдындағы жауыз мылтығын оңтайлады. Көшенің бас жағы қоңыраулатып, қос ат жеккен пәуеске қайта көрінді.

	– Кешіктік, – деді екінші солдат.

	Бағанағы жарықшақ дауыс болар, орысшалап саңқсаңқ етті.

	Мылтығының қарауылынан сығалаған ит жалт қарады, аяқ астынан әбігерге түсіп ербеңдей жөнелді.

	– Уһ! – деді. Қыр соңынан қалмай қойған көп ажалдың бірінен құдайдың бұл жолы да қаққаны ма?!

	Түтін көтерілген жерге меңзең болып құр сүлдері жетті.

	Қазанның айналасы әлемтапырақ, бірінбірі басакөктеп, киіпжарып, азанқазан. Шалды оңашалау жерге жатқы зып, солай қарай жүрді. Ығыжығы елмен таласыптармасып, жайпақ қаңылтыр ыдысқа құйылған сұйық көжеге қолы зорға жетті.

	– Әкелдің бе? – деп емінді шал.

	Жанына отыра бергенде шап етіп жұлып алды, апылғұпыл қылққылқ жұтып жатыр, әпсәтте жалапжұқтап қойды. – Алла! – деді.

	Шүңірек көзі батып кеткен бе, ұясы ғана үңірейеді, ықылық атып үзіліп барады.

	* * *

	– Байғұс өліп қалды, – деді арқалығы сынған ағаш орындыққа отырып жатып. – Атаукересін ішіп өлді әйтеуір.

	Көшенің қарсы бетінен маңдайшасына қызыл ту қадаған еңселі үй көрінеді, қаладағы қаптаған кеңселердің бірі болар, кіріпшығып жатқан ел көп.

	Ауа құйып өткен нөсердің сызында тоңазиды, аспан ның шығыс жақ қапталы әлі түнеріңкі, алыстан, мамырдағы жылаңқы көктің қиянынан күркіреген күннің жаңғырығы талып жетті.

	– Атаукересін ішіп өлді, – деді күрсініп. – Атаукеренің дәмін татпай кеткендердің өкініші қара жердің қабырғасын қайыстырып жатыр ма екен?

	Түтін өрілген жердің ушуы басылатын емес, әредік мылтық гүрс етеді. Жатаған үйлердің арасында бұралқы иттер сумаң қағып жүр, тақыр жүнді дүрегей алаңға қарай бүлкілдеп барды да, қалт тұра қалды, ырылдап, табанының астын жыртқыштана тырналап шала бүлінді, көп өлексенің жемтік иісі ашкөздендіріп арсарс етті.

	Бойы тоңазып бара жатқан соң, қамзолын шешіп суын сықты.

	– Қайтайын, – деді. Орнынан тұрмақ болып еді, белі қақс ап қоя берді.

	Қазан көтерілген жақтағы қалың шуыл кейде айғайға ұласады, қарғыстанып, қаншырдай қатып қалған дауыс құлақ жетер жерді жанынан бездірді.

	Жалғанның жан даусы ма екен?!

	Сол тұстан қалаша киінген біреу өзіне қарай келе жатыр, қолында қаңылтыр шелек. Жанына жетіп жалп етіп отыра кетті.

	Көшенің бойын қыдырған жел салқын, қырда құралай аяқтанғанша мамырдың қабағы ашылмайды ғой, даланың бота тірсек төлі үшін тоқымын қағып, дүрдүр сілкініп алады. Арқаның көктемі қашан буырқанбай қоштасып еді?

	Дүрегей ит әлі арсылдап тұр, сабалақ қанден жортақтап жетіп еді, бас салып талады.

	– Да! – деді жанында жырбиып отырған бейтаныс. – Қалада не көп, аш ит пен бұралқы қазақ көп.

	Қалтасынан сарғайған қағаз алып темекі орауға кірісті.

	– Солай, – деді орындықты сықырлата ырғалып, – қаптап кетті.

	Шылымды құныға сорып, көк ала түтінді будақбудақ жамыратты.

	– Жағалай көтеремге жапатармағай беріп жатқан шайындыдан итіме ала салайын десем, өңкей өлермен маңайлататын емес.

	Түтін өрілген жаққа мұрты тікірейіп жиырыла қарады да жерге бір түкірді.

	– Бұлар барабара шетімізден жалмар.

	Алыста, шығыс қапталдың қиянында күн әлсінәлсін күркірейді, қара жерден қалшылдап көтерілген ыза көк сеңгірде көк долыланып, қайтпаған нәлет кектің күйігіндей күңіреніп жатқан шығар. Шері тарқамағанның бәрі шерменде емес пе.

	Шерленгендердің қайғымұңынан шексіз көктің өзі шытынайды.

	Жымысқы жалған жайдақ жердің мұңзарынан шерленген сайын ғайыптағы ғарыш таскереңденіп алып, тылсымына тереңдей береді ғой. Күні түскенге құдіретсінген көк те көкбет, көгістеніп алып көкайылдана сыздайды.

	Көкірегі мәңгүрттене күңгіркүңгір.

	– Атаукересінен үзілген сорлының рухы қайғышерден азат болып үлгерді ме екен?

	Түтін көтерілген жақтың азанқазаны аш қаланың үстінде аңырайды. Мәңгүрт әлемін қайқайдағы қияли ой кезіп жүр, көкірегі рухтар жайлы ағынан жарылғысы келді.

	Түнерген шығыстың жыртылып ашылар түрі жоқ, төгіп өткен нөсердің сызы тарқамағанына қарағанда күн тағы да жауатын шығар.

	Мұртты бетіне үңіліп, бүйірінен түртті.

	– Сен неге ана жақта емессің?

	Естімеген болды, маңдайшасына қызыл ту қадаған үйге кіріпшығып жатқандарға қарап үнсіз отыра берді. Ол даусын көтере түсті.

	– Неге қазан жағаламайсың деймін!

	– Үйіріп өткен саяқ жел көшенің жиегінде жатқан түбі жоқ қаңылтыр шелекті қаңғыркүңгір домалата жөнелді. Еңселі үйдің алдындағы шарбаққа байланған ат құлағын қайшылап тықыршыды, тас төбеде топ қарға қарққарқ ұшып барады.

	Көкірегі ырқынан тыс сыбыркүбір.

	– Рухтар азаттық жайлы толғанбайды ғой, олардың өзі азаттық қой.

	– Азат рухқа айналғандардың арманы бар ма екен?!

	– Рухқа айналғанша асығайық та!

	Жауын бүркіп өтіп сап тыйылды.

	Азат рухқа айналғандар азатсыздарды ойлап, көз жасын сығып алды ма екен?

	Шығыс қапталдан, қияннан тағы да күн күркіреді, мәңгүрттенген әлемі қоса жаңғырықты. Қияли ойлар үркіп кетті.

	Бұл осылай шатасып барып, түбінде алжасып тынатын шығар.

	Әлгінде дүрегей талаған қанден көшенің ортасында бүйір ін жалап қыңсылайды. Ашарықтың азанқазанында азынаған қала дозақтанып алған, көшені саяқ желмен бірге салқын үрей суыт кезіп жүр.

	Үріккен ойлар көкірегінде қайта қиялиланды.

	– Алжаспағандар азаттық жайлы ойланбайақ қойсын!

	– Алжасу дегенің жалғанның азабынан арылу ғой.

	– Азаттық жайлы алжасқандардан сұрайық!

	Алаң жақтан арбаның сықыры естілді, тапталып өлгендердің денелерін жинап жүргендер шығар.

	Мұртты ағаш орындықты сықырлата керіліпсозылды.

	– Сен осы жуындышайындыға тойып алып, тымпиып отырсыңау. Айтшы, ол өзі итке беруге жарайтын нәрсе ме?

	Бұл жолы да үнсіз қалды.

	Қос ат жеккен көк арба сәлден соң түтін өрілген тұстан көрінді, сықырсықыр таялып келеді, көп бұралқы енді соның соңынан шұбырған.

	Еңселі үйдің шарбағына байланған ат осқырынып, үрке жұлқынды, құлағын қайшылап аспанға шапшығанда шылбыры үзіліп кетті, құйрығын қадап алып көшенің дала жағы на шаба жөнелді.

	Арба мүрдеге лықа толған, әйелі, шалкемпірі аралас айқышұйқыш лақтыра салыпты, қораптың алдыңғы жағында күржиіп отырған мұжық бишігін ысқырып қойып үйіреді. Төрт дөңгелек сықырсықыр, шақұршұқыр, жүйкесін жұқартып, төбе құйқасын шымырлатты, әлдекім сүйексүйегін арсаарса суырып алып, бірбіріне егесе егеп жатқандай.

	Қияли ойлар тағы да қылаңытқан, қыр соңынан қалатын емес, әлде олар адасып жүрген сорлы рухтар ма екен?! Кілең бейшараның арыпашқан рухы қайбір жетіседі дейсің, тозтозы шығып қайқайдағыны қоздатады да.

	Міне, бәрі жиналып алып мұны ғайыпқа шақырып әуре.

	– Азат болғың келсе! – деп шулайды. – Азапмұңнан тазарғың келсе!

	Меңзең мәңгіріп отырып, рух атаулының өзін күнітүн неге төңіректейтінін түсінбей дал болды. Бұлары несі? Мұны өлдіге санағандары ма? Қанша қажыса да, құр сүлдері әбден титықтаса да тірі емес пе. Өлген жоқ қой, өліммен арпалысып жүр ғой.

	Көк арба сықыры бәсеңдеп, қалың бұралқыны соңынан шұбыртқан күйі ұзап барады.

	Шығыс қаптал әлі түнеріп тұр, ала бұлт аспанның батыс бөктері де алабұрта бастаған, рух жайлаған көк тағы да нөсерлететін шығар. Рухынан айырылған көп мұндардың о дүниеге арқалап кеткен қайғымұңын солай шайып тастамақ па екен? Ғарышты қасірет торламауы керек қой. Ғарышқа мұңсыздық жарасады ғой.

	Орнынан ауыр көтерілді. Қақсап қоя берген белін қайтсе екен, қақ бөліп лақтырып тастар ма еді?

	Алаңға қарай сылбыр беттеді, қиып өтіп келесі көшеге шықса, Арыстанның үйі алыс емес.

	Ол жаққа аяқ баспағалы талай күн, әлі қаңырап тұр ма екен?

	– Тезірек жетейін, – деді. – Барайын да топырағы бұйырмаған мұңлықтың табаны тиген жерге бауырымды басып шерленейін.

	Қазанның маңы әлі апыртопыр.

	Бүгін қанша бейбақ бұ дүниенің азабынан арылды екен?

	О дүниелік болмай азаттық жайлы ойлаудың қажеті қан ша?

	Рухтар мұны сондықтан да төңіректейді ғой.

	Екі қабатты үйдің алдында солдаттар қатар түзеп тұр. Ұзын бойлы сары ала иықты саптың алдында ерсіліқарсылы саңқылдайды. Сонадай жерде он шақты бала сұқтана қарап қалған.

	Жүрегі сыздап қоя берді.

	Жау айдап әкеткен Әлілер қайда екен?

	Боз мінген боздақтың рухы күнітүн боздап жүрген шығар.

	Балалар енді сап құрап жатыр, ересектеуі сары ала иықтыға еліктеп саңқсаңқ. Жендет болуға асыққаны ма?!

	Қатар түзеген солдаттар сартсұрт жүре бастады. Тарстұрс, гүрсгүрс. Андасанда алаңды жаңғырықтыра ұран салады.

	Тұла бойы дүрлігіп жүре берді. Жанарының алдында Дараттың айғайсүрең жазығы азанқазан көшіп барады.

	Жадағай елді жазыққа жауып жіберіп, қос бүйірден қусыра кескілеген көп жауыз жендет ұранды дәл осылай желпжелп желіктіріп еді ғой. Иә, дәл осылай, мына сартсұрт жалмауыздардай.

	Сары ала иықты тарстұрсқа айызы қанып шіренді.

	Көкірегін қорқау кек қауып өтті, кеспелтек көз ұшында көлбең етті.

	Кәрі Бетпақ кәрлене алды ма екен? Ашулы далаға азынаған кегін аманат етіп еді ғой.

	Ұлы шөл кенезесі кеуіп, кезерген ернін кезбе желге жалатып қаңсып жатқан шығар. Тозақтанған үстіне тозақтана түссем деп, ай тақырлана адыра қалады ма? Ұлардай шулаған усойқы ызасын жаһанның жанарына жаныпжанып алып, жалғанға жаныға қарар.

	Жаңбыр тағы да себездеді, алаңға жанаса өтетін көшеге шыққанша шұқанақтарға жиналған судың беті шымыршымыр қайнай бастады. Үйүйдің арасын ұры жел сұғанақ кезіп, жансызданған қала жауынның астында сүреңсіз суынған, жұтаған, көр дидарланған сұрықсыз дүние.

	Әр жерде саяқсыған талтерек селдіреп жетімсірейді, тамыры әлдеқалай тырстырс үзілсе, жапырақсыз жалаңаш бұтақтары қаңсыған қақ сүйектеніп, қу далаға тұра қашар ма еді.

	Өлім тілеуленген, өзі де өлекселенген өңсіз шаһардан кім безінбейді дейсің?! Өлімге еті үйреніп кеткен жалған өмірді өгейсиді ғой.

	Аяғын аттап басу қиындап барады, титығына жеткен қайсы екен: қара аспандатқан қайғымұң ба, жүрегін күнітүн шоқтай қарыған көк долы кек пе, кектен де сесті ашуыза ма, өмірден өтіп бір кеткен көп шерменденің аңырап қалғ ан, алжасқан сорлы рухы ма? Қайсы?

	Сүйретіліп барып көшенің оң жақ бүйіріндегі құдықтың шегеніне сүйенді. Сүйеніп тұрып мәңгілік жайлы ойлағысы келді.

	Дүниеден озған да кеткен көп боздақтың сағынышы мәңгілікте түбі бір қайта қауышатындығына сендірмек болып сабылып жатыр.

	Мәңгілік жайлы ой өлім туралы сары уайымды сарната бермеу үшін керек қой. Мәңгіліктен үміткер қағілез ойсыз өмір шалажансар ғой.

	Қол созым жердегі үйден шелек ұстап шыққан әйел құдық қа келе жатты да кері қайтты, құбыжық көргендей алақжұлақ.

	Жауын күшейіп барады, салқын ескен желдің өзегінде зәр бар, жаңбырдың соңы қарға айналмаса жарады.

	Мамыр неге осынша шала бүлінді екен?

	Арыстанның үйі сонадайдан көрініп тұр, жанары жылып сала берді.

	– Жетейін, – деді. – Рух пен мәңгілік жайлы қашаған ой адастырмай тұрғанда жетіп жығылайын.

	Көңілі әлденеге алабұртып елегізи береді, тұтасып алған аспанның астында мұны тағы не күтіп тұр екен?

	Алаң жақтан тұяқ дүбірі естілді, мана көп мүрдені айқышұйқыш артып алып үрейлі сықырлаған көк арбадан үріккен ат ертоқымын бауырына алып тулап жүр. Екі салт атты қос қапталынан қусыра таялып еді, осқырына тепкілеп сытылып шықты, жалтжұлт жалтарып шошына шұрқырады.

	Неден түршікті екен?

	Ошақ орнындай шалшықтан аттап түсем деп тайып жығыла жаздады. Мына алаяқ күндерде әлі қанша шатқаяқтайды екен?

	Жатаған жер үйлердің қарауытқан терезелері жылымд анып тесіледі, қайда көз салсаң да, жылан жанарланып алған.

	Мәңгілік жайлы сұқсыр ой тағы да мазалай бастады, жаны күйзелген жалғанда мәңгі жалғыз қалатындай үрейленді, о дүниеге зар еңіреп көшкендердің бүкіл қайғымұңын арқа лап мәңгілік сенделетініне сенгісі келді. Өлім туралы алғаш рет құлшына тебіренді, өлімсіз рахат жоқ екендігіне егіле иланд ы. – Мадақтасақ, өлімді мадақтайық! – деп күңіренді көк. – Қуанышкүйініші, арманүміті, жақсылықжамандығы – бәрі алдамшы алаяқ өмірдің үнін өшіретін өлімді ардақтайық!

	Шалажансар шаһарды өлім әлдилеп жатыр, түнеріңкі төңірек өмірді талақ етіп мәзмейрам.

	Бойы жеңілдеген секілденді, өлімнің мәңгілік өмір екендігіне сенген сайын еңсесі көтерілді.

	Арыстанның үйіне де жақындап қалған, әне, әр жерінен опырылған шарбағына дейін көрініп тұр, сонау күні бүтін еді, маңайдағылар отқа сындырып әкеткен ғой.

	Қанден иттің шәуілі естілді, үйдің арғы бұрышынан бері шыққан біреудің балағына таптап беріп шала бүлініп жатыр.

	Ол жанжағына қарап алып, шарбақтан секіріп түсті.

	– Кім болды екен? – деді жүрегі аузына тығылып. – Арыстанның шаңырағын өзінен басқа кім іздеуші еді?!

	Бәймәлім жалғыз есікке жетіп тоқтады, әлденеден секемденетін секілді ме, жанжағына елеңдеп қарап, байыздай алмай тұр, бұл жақындағанша көшеге шығып үлгерді, міне, өзіне қарай беттеп келеді.

	– Иесіз үйді тіміскілеген суық қолды біреу болды ғой, – деп ойлады. – Мұны көріп сырғақтаған ғой.

	Жауынның суын тобығынан кешіп таялып тақалды, қалпағының күнқағарын көзіне төндіріп алған, бетіне ұрлана қарап өте шықты.

	– Осылай жөнінді тап, – деді іштей, – қаңырап қалған шаңырақтың қайғысы сенсіз де қалың.

	Қанден енді өзіне әлемтапырақ ұмтылған, тасталқан талап тастайтындай өршеленеді.

	Күн бұлыңғырланды ма, әлде көзі ұлдырады ма, маңайы тозаңытқан тәрізденді. Ендігі жетпегені осы еді, бұршақ боз борандатып ұйтқып жатыр.

	Қанден қаңқ етіп безіп кетті.

	Тамағы құрғап, жөтел буа жөнелді, шарбақтың есігіне жеткенше өліптірілді.

	Соңында әлдекім еріп келе жатқандай, иесіз үйді тонай алмай, енді өзін торуылдауға ойысқан әлгі пәле болып жүрмесін.

	Секемденіп жалт қарады. Иә, соның өзі, өкшелеп келіп қалыпты, қол созым жерде кілт тоқтады, әлдене деп тесіле қарайды.

	– Әрі! – деді тіксініп. – Әрі жүр!

	Ол мысық табандап таялды.

	– Сіз... сабыр етіңізші, – деп алдаусыратты,– Жоғал! – деді шегіншектеп. – Жоғал!

	Жөтел тағы да қысты, бойын билей алмай барады.

	– Сіз.... – деді анау тағы да.

	– Кет! – дегісі келіп еді, даусы шықпады.

	– Сіз! – деген үн енді жаңғырығып естілді. Бұлыңғыр дүние төңкеріліп түсті.

	Құдайау, мынау таныс үн ғой! Сүт сіңді уыз үн!

	Мамырдың аласапыран аспаны дабылдатып жөңкіліп барады.

	Әлдеқайдан, қияннан, бәлкім, алысалыс таулардан, Бетпақтың ұлы шөлінен, мүмкін рухтар сапырылысқан көктен біреу «Әке!» деп шырқырады.

	– Әке! Бұл мен ғой!

	Мүмкін өзі, мүмкін қиырдағы құба даласы, әлде Дараттың қамкөңіл жазығы «Құлыным!» деп құлдырады.

	Ыпыстық құшаққа сүңгіп кетті. Ыпыстық жас жүзін жуып жатыр. Ыпыстық құшақтан сусып бара жатып талықсыды.

	* * *

	Тамұқтан келген адам жайлы әңгімені осымен тоқтатқым келді.

	Тамұқтан келген адам тамұқтан оралған жалғызымен қауышқан соң өлім жайлы ойламайтын болғанды.

	Өлім туралы рухтар да жақ ашпайтын, тек әредікте біздер таптап жүрген көнбіс жерде бір кездері тозақ оты жаланғанын ұмытпау үшін үнсіз еске алатын.

	Ал өмірді осы күнге дейін ешкім түсінген емес.





	Оглавление

	І. Арлан, Төбет және Қарғабай

	II. Смайыл

	III. Бетпақдала

	IV. Көкжал мен үшеу

	V. Ызғар

	VI. Арыстан

	VII. Ат жетектеген жалғыз





