	 Қонысбек Ботбай

	 Соқыр тамшылар





	Қаламгердің кезекті жинағына соңғы жылдары жазылған «Шыбын зерттеуші», «Соқыр тамшылар», «Қара Кения шәйі» секілді әңгімелері мен «Суық күздегі жылы әңгімелер» атты деректі топтамасы еніп отыр. Адамшылық қасиеттерді, имандылық иірімдерін өзек еткен дүниеліктер оқырманын еріксіз жетелеп отырады.





Шыбын зерттеуші





	Мекеменің ұзын дәлізінде әжік-гүжік әңгіме көбейіп, жұрт жұмыстан қайтатын уақыт та таяп қалғандай еді. Оңтүстік астананың солтүстік жақ бөлігін ала орналасқан, соңғы кездері танымдық әдебиеттерді көптеп шығарумен аты ауызға ілігіңкіреп жүрген баспаның білдей жетекші сарашысы деген лауазымы бар Даниярбек Бердоңғаровтың есігін тартыншақтай қағып, ішке ұзын бойлы, ашаңдау келген, шүңірек көз, жас шамасы алпыстарды алқымдап қалған дерлік тосын кісі ене берді. Беймезгіл уақытта табалдырық аттаған қонақтың киім тұрпаты да қаланың сыпайысына да, ат арылтып алыстан келген ауылдың шаруа адамына да келіңкірей бермейді. Бір кездері сәнге айналған, бұл күнде алыс түпкір елді мекендердің өзінде ілуде біреудің иығынан табылатын көнетоз қара плащ алқымнан ала етегіне дейін түймеленген, сырыкетседесыныкетпеген көне сулықтың жаға-жең жиектерінің ептеп ақжемденіп қырқыла бастағаны да байқалып тұр. Қоңырқай күнқағары жылымық аталып жүрген жылдардың белгісіндей қоқыраяды.

	– Сәлем бердік! – деп табалдырықтан аттай бере суықтау амандасып, әлдебір бұйрықты күткен әскерилерше состиып тұрып қалды.

	Жұмыс үстелін жиыстырып, кезекті жұмыс күнін дөңгелектеп, қайтқалы жиналып жатқан Бердоңғаров беймезгіл қонаққа тосырқай қарап, сырт қонақжайлылық танытып, «отырыңыз» дегендей ишара білдірді.

	– Бір кітап шығару жайын ақылдасқалы келдім, шырақ. Көршілеріңіз сілтеп еді, бірақ кештеу де болып қалды ма? – Келуші сұқ саусағын оң жақ бетіне тіреп, жауап күтіп ентелей қарады. Бердоңғаров саусақтағы сарғайған тырнақ ұштарына қарап, «темекіні көп шегетіндердің қатарынан-ау, шамасы» деп топшылады. Мұның ойын оқып қойғандай-ақ тосын қонақ:

	– Студенттік кезден қалған дағды ғой. Бір кезде сән қуып, әуес болып ек, өмір бойы қыр соңнан қалмас серікке айналды... – деп қатары селдіреп қалған

	сарғыш тістерін көрсетіп ақсия күліп, ақталғандай қалып танытты. – Оның үстіне бұл құрғырдың шыбын-шіркейді жолатпайтын «жағымды» қасиеті де бар...

	Қысқа таныстықта келушінің атыжөні асанғазы Әлиакпаров екені, тау бөктеріне орналасқан ауылшаруашылығы ғылыми мекемесінде жәндіктер жағын зерттейтін бөлімінің аға ғылыми қызметкері болып жұмыс істейтіні белгілі болды. Ысылған сарашы Даниярбек Бердоңғаровтың осы ширек ғасырдан асатын баспалық тәжірибесінде талай қасқамен, тау төңкеріліп кетсе де сыр бермейтін сабырлы сабазбен де, тыз етпе ашуланшақпен де, қай уақытта да аңқылдаған мінезден айнымайтын сырмінез маманмен де жұмыс істеуіне тура келді. Дегенмен мына қонақтың етжеңді дене тұрпатына, бірқыдыру жасына қарамай оқыс қозғалып, аузыңнан шыққан әрбір сөзге лып етіп қолмақол жауап қайырып, әсершіл мінез танытып отырғаны тосаңдау көрінді. Мұның жұмыс үстелін ыңғайластырып, сырт киімін желбегей жамылып, қайтуға жиналып, ұсынған бір бума қағаздарын ықылассыздау ақтарып отырғанын байқап:

	– Шырақ, шамасы, келіннің шәйіне асығып отырсың-ау, осыны ертеңге қалдырайық, – деп қағаздарын қайта жиыстырып, салпыншағы орай жабылатын, мұражайда ғана болмаса бұл күнде көзге түсе бермейтін былғары портфеліне қайта сүңгітіп жатты. Бердоңғаровтың сырт сыпайышылықпен: «Оқасы жоқ, әкеліңіз, қарайық», – дегенін естімегендей:

	– Ертеңге шейін! Танысқаныма қуаныштымын! – деп орнынан оқыс көтеріліп, еті қашқан жалпақ алақанын созды.

	Қайтар жолда күндегі әдетінше үйіне бір аялдама жетпей көліктен түсіп қалған Бердоңғаров көбесі сөгіле бастаған қардың күтіріне, әлдеқайдан құлаққа талыпшалыныпжатқансудыңсылдырына құлақ түріп, аяңдап келе жатқанда қиылыстағы үйдің қалтарысынан шығып, бүкшиіңкіреп жапсарлай озып бара жатқан ұзын бойлы кісінің сұлбасына қарап: «Бағанағы шыбын зерттеушіден айнымайды екен», – деп еріксіз жымиды. Мекеме ғимаратының алдында аула іспеттес кішкене алаңша бар еді, темекіні бұрқырата сорған Әлиакпаров Бердоңғаровты сол жерде ежелгі танысындай ыржия қарсы алды.

	– Мен тек қана «Полет» шегем. Бір кездері темекінің қымбаты еді, қазіргілердің ішінде ең арзаны боп қалды. Сөйте тұра емге табылмайды, сондықтан кездесе қалса бір-екі қорабын бір-ақ алып қоям, – деп самбырлай сөйлеп, қабаттаса ішке еніп орындыққа жайғасты.

	– Кәнеки, әкеліңіз, кітабыңыз не туралы еді? – деп Бердоңғаров кешегі қағаздарды қайта қолына алды. Бірнеше парақтарды ақтарыстыра отырып қолжазбаның танымдық әдебиеттен гөрі монографиялық жағы басымдау екенін, шектеулі сала мамандарына арналған ғылыми дүние екенін бағамдады. Бір кезде мұндай жұмыстармен арнаулы баспа ғана айналысса, қазіргінің үрдісі, әрине, бөлек. Ымыраласқан ақысы төленсе, бұл күнгінің саясатына томпақ келетін тұстары болмаса нәпақалы кітапты шығаруға кез келген баспа бейіл. Тапсырыс иесінің айтқандарынан түсінгені – паразит атаулыны зерттейтін арнаулы ғылым саласы бар екен, оның ауқымы анау-мынау ғылымыңызды он орап алады-мыс, мына еңбек соның тек бір саласы – шыбын ғылымына арналыпты. Шыбын болғанда да оның далалық түрлері ғана зерттеу мақсатына алынған. Әйтпесе шыбынның далалық, таулық, ыстық белдеулік секілді аумақтық түр-түрге, дене тұрпатына, тіршілік ету әрекеттеріне қарай тағы бірнеше салаларға бөлінеді екен. Әлиакпаров әңгіме қызығына кіріп, тоқтамай сөйлеп жатыр. Соңғы бірер айдың көлемінде жоғары жақтың тапсырмасы бойынша отыз томдық сөздікті ұжым болып жанталаса дайындап, белгіленген уақытында әзер дегенде үлгеріп жарыққа шығарып, үһ деп дем басқан уақыт еді. Оның үстіне сол қыруар жұмыстағы салмақтың дені осы Даниярбек Бердоңғаров басқаратын бөлімге түскен. Қарбалас жұмыстардан қажып, қысқа демалыс алуды ойлап жүрген ол тосын ғылым туралы қолжазбаны ықылассыздау ақтарыстырып, келушіге терімнің алдымен кітап беттері боп құйылып, безендірілетінін, оқылымға содан кейін ғана алынатынын айтып өтті.

	– Олжағынөздеріңбілесіңдер, шырақ. Маған әйтеуір сапалы кітап шығарып берсеңдер болды, – деп Әлиакпаров ағынан ақтарылды. – Бұған дейін бірнеше жинақтарға еніп, бірқыдыру мақалаларым ғылыми басылымдарда жарық көргені болмаса жеке жинағым шыққан емес. Мұны қырық жылға жуық жұмысымның нәтижесі деуге болады.

	– Ғылыми атақ қорғамақ оймен шығарып жатқан боларсыз? – деп баспагер сөз қыстырды.

	– Сол жағына онша қырым болмапты. Бала кезде кандидаттықты қорғадық қой. Одан кейін бүкіл ғұмырды ғылымға бердік. Анау еңбекті оқисың, мынау еңбекті оқисың, оқыған сайын біліміңнің әлі де таяз екенін байқай бересің.



	Сосын қайтадан шұқшиясың. Шынымды айтсам, қазір сол атағы құрғырыңа онша зауық та жоқ. Әйтеуір ел алдында атыңа кір келмесін, осы саланың нанын жеп жүргеннен кейін қатарыңнан кем болмайын дейсің. Сөйтіп аттай желіп өтіп бара жатқан өмір, шырақ...

	Бердоңғаров қолжазбаны безендіру бөліміндегі қыздарға өткізіп болғанша тапсырыс иесі сыртқа шығып темекі шегіп келіп, орнына қайта жайғасты. Қипақтап, әлденені айта алмай отырған сыңайлы.

	– Енді қайтаберсеңіз де болады. Хабар бізден. Түзілімін жасап, қатесін бір қарап шыққаннан кейін шақыртармыз, – деген баспагердің сөзін шыбын шаққан ғұрлы көрмеді. Қай заманнан бергі серігіндей былғары портфелінен екі-үш кітапты шығарып:

	– Міне, қаріптерінің қағазға түсуі, бояу түрлері, тігілу сапасы жағынан осы кітаптардай болуы керек, – деп шегеледі.

	Бердоңғаров кіржиіп отырды.

	Шыбын зерттеушімен келіспеушілік келесі күні-ақ төбе көрсетіп қалды. Қолжазбаны қабылдап алғанда баспагер:

	«Өзімізден хабар болғанда соғарсыз», – деген сияқты еді, оған қарамай Әлиакпаров ертеңіне құлқын сәріден темекісін бұрқыратып ыржия күліп келіп

	тұр. «Мәтіндер кітап қалыбына қалай құйылып жатқанын бір көре кетейін деп соқтым. Қанша дегенмен бұл кітапты қанша жұрт күтіп отыр ғой, уайымдап ұйықтай алмадым», – дейді. Безендіру бөліміндегі қыздар жасалып жатқан кітаптың алғашқы он-он бес бетін қағазға шығарып берді. Сүт пісірімдей уақыт әр парақты ақтарыстырып, шұқшия қадалып отырған Әлиакпаров бір кезде жерден жеті қоян тапқандай санын сарт еткізіп:

	– Бәсе, өзім де біліп ем, бәрін де бүлдіріпті ғой. Ешкімге бұл күнде сеніп болмайды, мына күйінше шығып кетсе не болады?! – деп аяқастынан шала бүлінді де қалды. Үрпиісе қараған бөлімдегілерге жауап қайтаруға шамасы келмей, қарманып, қолы қалтырап қалтасынан бір тал темекісін шығарып: «Қазір... қаз...» – деп сыртқа ұмтылды. Әлден уақыттан кейін үстін қаққыштап қайта кеп орнына жайғасқан Әлиакпаров:

	– Кеше қосымша кітаптарды өзім білгендей беріп кетіп ем... Мына қыздарыңыз қандай жауапсыз? Бір көз жүгіртіп шығуларына болар еді ғой... – деп екпінін баса алмай отырды.

	– Ойбай-ау, не бүлініп қалды? Жаңа басталған жұмыс... айта отырсаңызшы.

	– Байқамай отырсыздар ма? Мына беттерді салыстырып қараңызшы. Бірден көзге бадырайып ұрып тұр ғой...

	Шыбынберушініңшұқшиыпотырғаны әр беттегі жол саны мен әр жолдағы қаріптердің орналасуы болып шықты.



	– Мына бетте қырық алты жол, ал келесі бетте қырық жеті, одан кейінгісі – қырық бес... Қаріптерді қараңыз. Мынау жол – отыз екі, ал мынау – отыз үш... апырай, мен байқамай осылай шығып кетсе сіздердің де, менің де, мен жұмыс істеп отырған мекеменің де абыройы айрандай төгілмей ме?!

	Қағаз ақтарыстырып, баспа шаруасымен шашы ағарып, тісі сарғайған Бердоңғаров:

	– Соны да сөз қылып... Компьютер шіркіннің өзі реттейді ғой. Қаріптердің үлкен-кіші, жуан-жіңішкелігіне қарай түзіледі, – деп шыбын зерттеушіні жұбатқан болды.

	Оған бас шұлғып келісе кететін Әлиакпаров көрінбейді.

	– Шырақ, маған мұрсат беріңіздер, мен безендірушілердің жанында отырып көмектесейін. Бұл кітаптың жөні бөлек қой, – деп қиылды.

	– Жарайды, айтқанын істеңіздерші, – деді Бердоңғаров терімші қызға бұрылып. Ұзақ жылдар күнделікті шығатын беделді газетте тер төккен Даниярбек Бердоңғаров баспа саласында жұмыс істейтіндерге сырттай қызығып, «мерзімдік басылымдардағыдай күнделікті науқан жоқ, материалдарды комбайн секілді қылғытып жұта беретін газет емес, анда-санда бір кітап шығарып қойып шалқайып жүре бересің», – деп ойлайтын.



	Кісіні әке тегімен қосақтай сөйлеу сол тілшілік кездің жұқанасы. Бертінірек кітап шаруашылығына ауысқанда ол пікірінің түбірімен қате екеніне, баспада науқан газеттен көп болмаса, аз еместігіне көз жеткізді. Қазір де сондай науқандардың бірінің дүрілдеп тұрған шағы еді. Баспадағылардың дені халықтар достығына арналған республикалық жиынның қарсаңында шықпақ жинақты құрастырумен қарбалас. Жоспар бойынша жүріп жатқан жұмыстар бір бөлек, оған мына шыбын ғылымы туралы кітап келіп қосылды. алғашында «асығыс емес, алдағы көктемде шықса болар» деген тапсырыс беруші келесі күні-ақ бұл дүниелік жарыққа шықпайынша, ешкімге тыныштық болмайтынын сездіріп қойды. Безендіру бөліміндегі ақсұр қыз:

	– Мына кісі әрбір әріпке шұқшиып жұмыс істетер емес. Біресе қалыңдат дейді, біресе жіңішкерт дейді... Әр жолды қайта-қайта санатады... – деп шағым айтып келді. Өзінің бар-жоғы білінбейтін, мінезі бірсыдырғы қыз еді.

	– Айтқанын істей беріңдерші, – деп Бердоңғаров оны жұбатқан болды.

	Әлиакпаровтың өзі:

	– Мына қыздарыңыздың тәжірибесі аздау ма, қалай... Басқа ылдым-жылдымдау біреуі жоқ па? – бір-екі рет бас сұғып та шықты.



	Күнұзақ тапжылмай жұмыс істеу ге бейіл сақа баспагер Даниярбек Бердоңғаровтың басы артық жүріс тұрысқа, бөгде қыбыр-сыбырға жаны өлердей қас. Бөлмеге кездейсоқ кіріп кеткен шыбынды көрсе, соны қағазбен қағып түсіргенше, жаны жай таппайды.

	«Мына кісі әр қатардың ортасын сызғышпен өлшеп, компьютерге күдік келтіріп отыр...», «Шыбын қаңқасының суреті дәл мына бетте тұруға тиіс, қайткенде де осы жерге сыйдырып бер дейді, алолбеттегімәтінніңартықшыққан бөлігін келесі бетке ауыстырғызбайды...» Осы тақілеттес шағымдармен безендіру бөліміндегілер екі ортада сабылса, Әлиакпаровтың өзі: «Кітап жиегіндегі бос жер сіздерде көптеу ме, қалай?..», «Мәтіндер басылып, кітап түптелерде қандай жіппен тігесіздер – жібек пе, кәдімгі қара жіппен бе?..», «Кітап басатын қағаздарыңыздың түрі қандай болмақ?..» – сияқты таусылмас сұрақтармен табалдырық тоздырды.

	Дала шыбындарының тыныс тіршілігі жайындағы кітапты дайындауға кіріскелі бөлімде ызыңдаған шыбын тіршілік басталып жүре бергендей болды.

	Кейде Бердоңғаров тапсырыс берушіге сабырмен, тәптіштеп жауап қайтаруға тырысып бақса, кейде көңіл-күй әуеніне қарай:



	– Сабыр сақтасаңыз болмас па? Әр нәрсе өз уақытында! – деп шырт еткендей де болып жүрді. Төзім шіркін таусылмас теңіз емес, соңғы күндері

	«осы тапсырысты бекер-ақ қабылдадық па?» деп өкініп те жүрді. Әсіресе терімші ақсары қызға обал-ақ болды, жоспарлы жұмыстары уақыт жағынан қысып, кейде түн жарымға дейін отырып қалады, өнімді жұмыс істейтін күндізгі уақыттың көбін шыбын зерттеуші алып қойып жатыр.

	Бір-екі рет тіптен Әлиакпаровтың өзі:

	– Мына қыздарыңыз мәтін түзілімін кісінің көңіліндегідей жасай алмайды, мен басқа жерде бастырмасам болмас, – деп қағаздарын құшақтап орнынан тұрып та кетті. Келесі күні таңертең «Полет» темекісін бұрқыратып, жұмыстың алдында қайтадан қарсы алды.

	Халықтар достығына арналған жинақты өндіріске өткізетін уақыт та мысықтабандап жақындап келеді. Әйтеуір бір көңіл көншітетіні – ол жұмыстың мына шыбын ғылымы жайындағы еңбектей тұсауланып емес, көсіліп шапқан жүйріктей жылжып жатқаны көңілге медеу.

	Жұмасайынбөлімдегілердіңекі-үшеуі жақын маңдағы уағыз, азаны естіліп тұратын мешітке барып тұратын. Бердоңғаров асханадан түскі асын ертерек ішіп алып, солардың оралуын күтіп отырғанында шыбын зерттеуші бөлмеге бас сұға қалды. Шамасы, безендіру бөліміндегілердің түскі астан оралуын күтіп жүрсе керек.

	– Сонда сіздің өмір бойғы зерттеген тақырыбыңыз шыбын ба? – деп сақа баспагер Әлиакпаровты әңгімеге тартты. Қанша күннен бергі ызың әңгімелерден қажыған сыңайы қанша жасырғанымен байқалып-ақ тұр.

	– Бұл шыбын деген таусылмайтын көл-көсір ғылым ғой. Шашым ағарып, тісім шыбын деп түскен менің өзім мұның мыңнан бір бөлігін де игеріп біткен жоқпын. Менің зерттеу тақырыбым тек далалық шыбын түрлері ғана. Далалық болғанда да осы біздің қоңырқай, шөлейтті аймақты мекендейтін түрлері. Оның өзінде зерттелмеген ықпылжықпылы қаншама!.. – Әлиакпаров әуеннің ырғағына елітіп, дүниені ұмытқан дирижерше қолын оңды-солды сермеп, қызбаланып отыр. – Көлденең жұрт, оның ішінде сіз де барсыз, түсіне бермейді, тұрпатына қарап шыбынды шолтаң ете қалатын ғылым түріне балайды. айналайындар-ау, шыбынның тұмсығындағы мұртшасынан бастап, қанат ұштарына дейін тұнып тұрған ғылым ғой...

	– Бір ай, екі ай, бәлкім бір жыл... Мынау аяғы, мынау қанаты... Отыз жыл деп отырсыз, соншама уақытқа созатын не бар?



	Екеуара әңгіме сұхбаттасудан гөрі пікірталасқа ұласып кетті. Білдей баспагердің қарапайым ғана нәрселерді түсінбегеніне, бәлкім түсінгісі келмегеніне күйіп-піскен шыбын ғылымының майталманы сыртқа шығып, темекі шегіп келді.

	– Құдай жоқ деп қызылкөзденген белсенді атеист біреуге «мықты болсаң, үлкен дүниені былай қояйық, титімдей бір құмырсқаны немесе шыбынды қолдан жасап бере аласың ба?» деген әңгімені білетін боларсыз, баспагер жолдас?

	– Ал сіз әлгі жиырма жыл жаттығып жіпті бір қадам жерден лақтырып иненің көзінен өткізетін өнерді үйренген жігіт жайлы тәмсілді білесіз ғой?

	– Не айтқыңыз келгенін шамалап отырмын.

	– «Ел арасында осындай өнерлі шығыпты» деп уәзірлері патшаның алдына әкеледі емес пе? Сонда патша жігіттің өнерін тамашалап болғаннан кейін оған жиырма ділда алтын беруге және жүз дүре соғуға пәрмен береді. «Сыйыңызға рахмет, ал дүрелеуіңіз не үшін?» – деп жігіт шыр ете қалады. Сонда патша:

	«Әрине, бұл шеберлік екінің бірінің қолынан келе бермейді. алтынды сол үшін бергіздім. Бірақ мынадай қиынқыстау тұста, жұрт қайтсек жерімізді

	дұшпанға алдырмаймыз деп жанталасып, жан алысып, жан берісіп жатқан соғыс уақытында ел қорғауға атсалысып, азаматтық парызыңды өтеудің орнына қаншама жылыңды ешкімге қажет емес өнерді үйренуге сарп еткенің үшін жүз дүре белгіледім!» – деген екен. адамға бір-ақ рет берілетін асыл ғұмырдың қаншама жылын шыбынға бөлгеніңізге өкінбейсіз бе?

	– Ойбай-ау, манадан бері мен не айтып отырмын?! Шыбынды зерттеу бүкіл ғылымның бастауы секілді емес пе?! Мәселеңки, ұшақтың жерден көтеріліп, көк жүзінде қалықтау тәсілі осы шыбынның қанат қағуымен парапар. Қазір көз зерттеу ғылымының білгір мамандары шыбынның қырағылық қасиеттеріне қызығушылық таныта бастады... Мұндай мысалдарды айта берсе жүдә көп...

	Бұлар ғылым саласының маңыздылығы турасында сөз таластырып отырғанда түскі үзіліс уақытының қалай өте шыққанын байқамай да қалды. зерттеп жүрген тақырыбы төңірегіндегі айтыс-тартыс пікірлерге шама-шарқынша тойтарыс беріп үйренгеннен бе бір жағы шыбын зерттеушінің кей әңгімелері, уәжді табандылығы Бердоңғаровтың көкейіне қонып та отыр. алған тақырыбына адалдық осындай-ақ болар. Дегенмен кітап иесінің шыбын атаулыны шырылдап қорғай кететін алаөкпелігі таңғалдырады.



	Уақыт қысып: «Тағы бір ығыты келер», – деп кәнігі баспагер сырбаз серілердей екі саусағын жоғары көтеріп, қоштасқанның ырымын жасап, апта бұрын белгіленген әкімдіктегі жиынға тартты. асанғазы Әлиакпаров болса безендіру бөліміне асығыс адымдап кіріп бара жатты.

	Кешкілік әдетінше бір аялдама бұрын көліктен түсіп қалған Бердоңғаров табанының астында күтірлей сынған мұздақтарға, жол жиегіндегі көбесі сөгіле бастаған қар үйінділеріне қарап келе жатып: «Қыста, осы, далалық шыбындар өмір сүре ме екен? Маманынан сұрап қоятын екен», – деп қойды.

	Ызғары аралас көктемнің лебі бетті шымшылайды. Жапалақтап бір жауатын құсқанаты да қашық емес. Одан әрі шықылықтаған наурызек пайда болады. Ілгері жылжыған қоңыр күздің әр күні алдағы аязды күндердің хабарын жақындатып, бүрістіре түссе, судың сылдырымен ілесе келетін шуақты күндер сәт сайын жылымыққа ұласып жанды жадыратады.

	Кешкі салқын ауаға кеудесін тосып біраз қыдырыстаған Бердоңғаров үйіне бұрыла берер қалтарыстағы жемісжидек дүкенінінің жанынан өткенде сатушынын төңірегіне шыбынша үймелеген жасы бар, жасамысы бар бір топ адамды ұшырастырды. Жылыжайда өсіріліп, сөреге жаңадан түскен қиярқызанаққа кезекке тұрғандар екен. Жазда демалысқа ел жаққа барып келген бір әріптесінің: «Сәскелікте ағайын боп келетін бір інішектікіне соқсақ, аулада қап-қара бірдеңе қараңдайды. Жақындап келіп қарасақ, қарбыз кеміріп отырған үсті-басы сірне-сірне сол үйдің жортпағы екен. Үсті-басына жыпырлай қонып жатқан шыбындарды да, қасына таяған бізді де елер емес, тәттінің қызығына кіріп кеткен», – деген әңгімесі есіне түсіп, еріксіз жымиды.

	Ертесіне безендіру бөлімінен далалық шыбындардың ұшып-қону қашықтықтарын белгілеген сызбаны кітап бетіне орналастыруда тағы да дау шықты. Әлиакпаров кескін көрнектілеу болсын дейді, безендіруші қыз екі бетке бөліп салмаса, көлденең суреттің үлкейтуге келмейтінін дәлелдей алмай әлек. Жетекші сарашыға жүгінген екеуі әрең дегенде бір тоқтамға келісті. «Шаруаларына араласпайын», – деп қанша уәде берсе де шыбын зерттеуші компьютердің жанына айналшықтап барғыштай береді. аратұра Бердоңғаровтың бөлмесіне соғып зерттеу тақырыбы турасында әңгіме шертеді.

	Шыбын жайындағы таусылмайтын гәп Бердоңғаровты бірте-бірте қажыта бастады. Жарық көрмек кітап иесінің әзіл-оспаққа шорқақ, күйгелек мінезін байқап:

	«Осы шыбын тақырыбының өзіңіздің жеке өміріңізге тигізген пайдасы бар ма?» – деген секілді бұрма сұрақтармен әңгімеге тартатынды шығарды.

	– Пайдасы болғанда қандай?! – деп қызбаланады зерттеуші. – Мысалға, мен дыбысына, қанат қағысына қарапақ оның қай топқа жататынын оп-оңай ажыратамын...

	– Оны білген-білмегеннің не қажеті бар?

	– Cізге қалай түсіндірсем екен?.. Осы қыста үйге алыстан бір құдаларымыз келіп қалды. Дастархан басында отырғанымызда ызыңдап бір шыбын келіп қонды. Бәріміздің көзіміз сонда. Қарапқарап отырып мен құдаларға: «Мына шыбын қазір анау шетке, одан мына тұсқа барып қонады», – дедім. Қонақтар сенбегендей қалып танытты. Шыбынды ептеп үркітіп жібергенімізде ол тура мен көрсеткен жерлерге барып қонды. Құдалар: «Көріпкелдігіңіз бар ма?» – деп таңдай қағысты. Көріпкелдік емес, өмір бойғы тәжірибе ғой ол.

	– Шыбынның өмір сүру дағдысын, ұшып-қонуын зерттегеннен бірдеңе шыға ма? – деп одан сайын қажай түседі Бердоңғаров.

	– Туһ, – деп Әлиакпаров күйіп-піседі.

	– Шыбын ғылымы зерттеу атаулының бастауларының бірі деп айтпадым ба?! Шыбынның дене құрылымын, тіршілік жасау әдістерін терең түсінсеңіз қалған дүниенің бәрі өз-өзінен түсінікті болып жүре береді. Өткен жазда ғой деймін біздің мекемемізге оңтүстік өңірдің басшыларынан өтініш келіп түсті. Көксарай су қоймасының батыс жақ жиегін шыбын-шіркей басып кетіпті.

	«Қалай күресеміз? Не амал істей аламыз? Берекемізді алып бітті», – дейді. Бұл саладан екі-ақ маманбыз, қарбалас науқанның кезі, екі-үш айлық іссапарға қаржы бөлініп қойған, бара алмадық.

	– Қайран желге ұшқан қаржы-ай десеңізші... Шыбынға бөлінген екі-үш айлық ол қандай іссапар?

	– Қазір, өзіңіз білесіз, дүниежүзілік дағдарыс, қаржы тапшы, әйтпесе іссапарға төрт-бес айға, кейде тіпті жарты жылға жібереді. Бір жылы шығыс өңірге, енді бір жыл аптабы шыжғырған оңтүстік, тағы бір жолы сонау солтүстікке... Бала-шағаңмен қоштасып, ас-суыңды қолтықтап кетесің айдалаға. Бір кісілік шатырыңды тігіп ап, ертеңдікеш шыбынды аңдисың. Таңертеңгілік белгілі бір аумақта қанша шыбын болды, сәскеде қанша, шаңқай түсте нешеуі ұшып жүр, бесінде... Солардың динамикасын жасайсың. Және олар қанша қашықтыққа ұшты, қай бағытта – сондай мәліметтерді қағазға түсіресің. Бас көтеруге мұрша жоқ, түстік, кештік тамағымызды дайындауға әзер шамамыз келеді. Тамақ жайы дейсіз бе?.. Бірде олай, бірде былай. Қай жаққа барсақ та алдымен сол төңіректен сұрастырып отырып бір қой, тұз, ұнпұн сатып аламыз. Соны, іссапарымыз қанша мерзімге созылады, соған шамалап жүйелеп қоямыз. Шаруаға бір кірісіп кетсең, бәрі жайына қалады. Жыл құстарындай күзге салым құшаққұшақ қағаздарымызды арқалап, ілініпсалынып алматыға қайтамыз. Әйтеуір бала-шағаның өсіп жатқаны әйелдің арқасы. Мектепке даярлайды, тамағын береді, киімдерін бүтіндейді. Жартымсыз айлықты санап әкеп қолына тапсырасың...

	– Ізіңізді қуған ұрпағыңыз бар ма енді?

	– Екі ұлымның жүдә қыры жоқ. Әрібері сүйреледім, болмады. Бес жасар немерем бар, көбелек атаулыға, шыбыншіркейге жаны құмар. Қатырма қағаздан гербарий жасатып бергем, тапқантаянғанын соған тықпыштайды. Содан бірдеңе шықпаса...

	Осындай тиіп-қашты әңгімелердің өзінен-ақ күн артынан күн жылжыған сайын Бердоңғаровтың да шыбын турасындағы түсінік-мәліметі көбейе түскен.



	Шыбын екеш шыбынның өзі оттекпен тынысаладыекен, ауажетпесебірденөліп кетеді-мыс. ауаны неғұрлым көп жұтса, соғұрлым жерден жеңіл көтеріледі. Сона, шіркейдің шыбын тобына жатпайтынын, тек шыбынның екі мың жеті жүздей түрі бар екенін осы жасында бір-ақ білген Әлиакпаров олардың өмір сүру уақыты он тоғыз-жиырма төрт күннен аспайтынын, ілуде бір қырық күнге шейін өмір сүретін үй шыбындарының кездесіп қалуы мүмкін екенін айтқанда қатты таңырқады. Сіз шыбынның секундына қанатын бір мың екі жүз рет қағатынын, әр көз ұясында алты жүзден, жалпысы бір мың екі жүз дербес көзі болатынын білесіз бе?

	– Сіз шыбынның қазіргі нарық заманында керемет табыс көзі екенін шамалайтын шығарсыз? – деп қызбаланды тағы бірде зерттеуші. – Үй шыбыны бір ретте он-он бес тұқым тастайды, барлығы екі жүзге жуық. Жүз шыбын ұстасаңыз, есептей беріңіз, қанша тұқым аласыз... ал мың шыбын бақсаңыз ше?.. Сол тұқымдарды тауыққа жем орнына берсеңіз, қаншама белок, қанша жұмыртқа аласыз?.. Қыруар пайдаға кенелесіз де қаласыз. Құлан жақта осы кәсіпті бір жігіттер қолға алып, табыс тауып жатқанын газеттер шулап жазды... Әлиакпаров күн сайын дерлік дігірлеп компьютердегі қыздардың қасынан

	шықпайды. Оқта-текте апталап көрінбей қалатын кездері де бар. Ондайда баспадағылар бастан асып жатқан басқа шаруалардың етек-жеңін жиыстырып, еңсе көтеріп қалады.

	Наурыз мейрамының қарсаңындағы бір дүйсенбіде Әлиакпаров бұлқанталқан боп ашуланып кеп қабылдау бөлмесіндегі хатшы қызға:

	– Сізге менің қалта телефонымның нөмірін кім берді? Мен сізге телефоным жоқ демедім бе? Неге беталды қоңырау шаласыз? – деп қатқыл-қатқыл әңгіме айтып жатты. Дәліз бойымен кетіп бара жатқан Бердоңғаров ішке еніп:

	– Сабыр сақтаңыз! Бұл қыздың жазығы не? Кітап мәтініне байланысты бір сұрақ туындаған соң хабарласуға мен тапсырма берген едім. Онда тұрған соншалықты не бар? – деп басу айтқан болды.

	– Білесіз бе, мен жан баласына нөмірімді берген адам емеспін. Мекемемізде де білсе бір-ақ адам біледі. Ол да ант-су ішіп отыр. Мына қызыңыз, құдай біледі, құпия органдарда қызмет істейтін болып шықса, таңырқап жүрмеңіз...

	Ол кеткен соң хатшы қыз:

	– Қайдан білейін, асығыс деген соң жалынғандай боп жүріп жұмыс істейтін мекемесіндегі қартаңдау бір әйелден нөмірін алып, өзіне қоңырау шала

	қойып ем ғой, – деп жыламсырады.



	Көлеңкесінен үркіп, көпе-көрнеу дұшпан іздегендей болған жұмбақ жанның тосын қылығына Бердоңғаров еріксіз жымиды. Әнеугүнгі: «Бұл ғылым дегенге бой-басыңмен сүңгіп жұмыс істемегесін қиын ғой. Тиіп-қашқан тірлік бола ма?! Ойды бөлмесін, жұмысқа кедергісі тимесін деп басшыларға білдірмей бөлімдегі телефонды үстелдің астынан қырқып тастаймыз. «Телефондарың неге істемейді, тұтқаны көтермейсіңдер», – деп басшыларымыздың шыр-пыры шығып жүргені. айлығымыз жартымсыз, паразитология бөліміндегі екеуміз бір айлыққа мінгесіп отырмыз. Нарыққа ауысқан жылдарда айлап айлық алмаған кездеріміз болды. Бірақ жеке бас жағдайды ойлап ғылымды босаңсытуға бола ма?! ақысыз екі-үш айлап демалыс жарияласа да жұмыстан бір күн қалмай келіп жүрдім», – деп айтқанының өзіне талайды көрген кітап өндірісінің майталманы иығын қушитып таңырқай қараған.

	– Мен бүгін өзімді сондай бақытты санап тұрмын, – деп жас балаша елпілдей кірді бір күні Әлиакпаров. Бұл кезде қалың тысты ақжем плащын тастап, жұқалтаң желбегей киіп жүрген. – Түсінесіз бе, кеше балконда темекі шегіп, шуаққа маужырап тұрсам, тура алдыма келіп соңғы жылдары жойылып кетті ме деп жүрген калифора шыбыны қонса бола ма?! Қыбыр етпей мен де қарап тұрдым, қанатын қақпай тесірейіп ол да тұрды. Шіркіннің күлгін түстес қанаттарының жылтылдауын айтсаңызшы. Бейнебір алтын шыбын сықылды маңғазданады... Құдай біледі, ежелгі халық әніндегі:

	«Шыбыным, шыбыным, шашбаулым!..» – деп келетін өлең жолдарын осы калифора шыбынын көрген бір өнерпаз шығарса керек!

	Бүкіл болмысы, тіршілік-тынысы шыбынмен қабысып кеткен ғылым адамының ой оралымы бір жағы күлкі шақырса, бір есептен құлаққа қонатындай ма, қалай...

	Калифора шыбынын көріп беті балбұл жанған шыбынтану ғылымының өкілін Бердоңғаров сол күні түстік шәйді бірге ішуге шақырды. Ондағы ойы сұхбатшысының көлденең көк атты түсіне бермейтін бөгде қуанышын бөліскендей ырым болса, түпкі ойы шеті де, шегі де жоқ күнделікті күйбең тіршілік сауалдарынан бір сәт алыстап, бейтарап әңгіме шертіп отыру болатын.

	Алдыға енді тамақ келе бергенде шікәмшіл баспагердің кесесіне шыбын түсіп кетті. Кеседе бір батып, бір шығып, тыпырлап жатқан жәндікті байқаған Бердоңғаров даяшыны шақыртып, шәйін жаңалап беруді сұрағанда Әлиакпаровтың:



	– Екінші қанатын... екінші қанатын да батырып жіберіп, шыбынды алып тастап іше берген абзал, – деп шыр-пыры шықты.

	– Қойыңызшы қайдағыны айтпай...

	Өкіметтің тегін суын аяйсыз ба?

	– Сіз «Егер біреуіңнің сусыныңа шыбын түсіп кетсе, оны батырып алыңдар, өйткені оның бір қанатында індет, ал екінші қанатында шипа бар» деген хадисті білмейді екенсіз ғой...

	– Онымен не айтқыңыз келеді?

	– Әл-азһар университетіндегі хадис кафедрасының меңгерушісі доктор Мұхаммед әс-Самахи осы хадисті медициналық тұрғыда қарастырған мақала жазған. Ол мақалада ұсақ жәндіктерді зерттейтін ғалымдардың жақында ғана ашқан жаңалығына сүйенсе, шыбындардың құрсақ қуысында жасуша түріндегі паразиттер өмір сүретіні айтылған. Бұл паразиттер өз тіршілігін жалғастыру үшін шыбынның тыныс жолдары арқылы сыртқа шығып тұруы керек. ал шыбынды сұйыққа батырғанда, осы жасушалар жарылады да, олардың ішіндегі нәрселер зиянкестер денесіндегі ауру тудыратын микробтардың әрекетін жояды екен...

	Шыбын түскен кесесін ауыстырар-ауыстырмасын білмей Бердоңғаров дүдәмал кейіпте отырды.



	Сол түні қайдағы бір қиқы-жиқы түс көрді. Шыбынға ұқсас алып жәндіктер сирақтары сорайып-сорайып мұның бет-аузына жорғалап шығып келеді. Өңмендеп солардың арасында Әлиакпаров та жүр. аяқ-қолдары ербиіп алға өршелене ұмтылады. Қашайын десе аяқтары зіл-батпандай көтертер емес. Үсті-басын қаққыштап, түшкіріппысқырып, бастығырылып, қара терге малшынып жатып әзер оянды.

	«Құрысын, қайдағы пәлелер түсіме қайдан кіріп жүр? Ертең бір жеті шелпек таратады екем», – деп демін басып біраз отырды.

	Тосын тақырып Бердоңғаровтың да алдын орағыта беретінді шығарды. Сықпыты келіспеген яки ұшып-қонған біреулерді көрсе іштей шыбынмен салыстыратынды шығарды. Қаңғалақтап, ұзын бойымен екі жағына теңселіп жүретін Әлиакпаровтың өзінен бір уақ жағымсыз жәндіктің сұлбасын көргендей болады. Тіпті жер басып жүрген екі аяқтылардың бәрінің қимыл-әрекетінен шыбынға ұқсастықты табуға бола ма...

	Осыдан оншақты жыл бұрын қаныпезерлердің қолынан қазаға ұшыраған суретші Бексейіт досының «Шыбын-өзен» деген картинасы бар еді. Оның өзі

	модерн әдісімен орындалған бөлекше көлемді дүние болатын. Кенепке жағылған сары бояудың бетіне бір бағытқа қарай құжыната жапсырылған шыбынның қаңқалары адамның денесін дір еткізбей тұрмайтын. алып ағыс жыпырлаған тіршілік иелерін өңешімен қылғытып жатқандай қорқынышты әсер береді. Мезгілсіз бұл дүниеден озарының алдында аяқтаған соңғы туындыларының бірінің мағынасын сұрағандарға Бексейіт көңіл тоғаятын жауап та қайтара бермейтін. Бар айтатыны – «Қолыма қылқалам ұстасам болды-ақ осындай сурет салғым келді де тұрды», – болды. Дарын иелерінің кейде интуицияға ден қоятыны да бесенеден белгілі. Бексейіт досы сеңдей көшкен шыбын-жандар арқылы біреулері келіп, біреулері көшіп жатқан арпалысты өмір ағысын бейнелемек болды ма екен?..

	Әрең дегенде кітап өндіріске жіберіліп, басуға қол қойылған тұста жұмысқа кіріспес бұрын мерзімдік басылымдарды шолып шығуды дағдыға айналдырған Бердоңғаровтың көзіне ғылым жаңалықтарын тізген топтамадағы қысқа хабар жылы ұшырай кетті. Британиялық ғалымдар адамның үһ деп демі үзілген сәтте денесінің шыбынның салмағындай үш-төрт граммға жеңілдейтінін анықтапты.



	Қазақы ұғымдағы «Шыбын жан кеудеден қош деп ұшты» деген сол боп жүрмесін.

	Сәуірдің орта тұсына таман сонша уақыт жыр болған кітап та баспаханадан басылып шықты. Майда жаңбыр сіркірей жауып, еңсе көтертпей тұрған сүреңсіз күндердің бірі еді. Арнайы көлік әкеп, толық таралымын тиеп, қайыр-қош айтысып, асыға адымдап көшеге қарай беттеген Әлиакпаровтың суға малшынып жылтыраған желбегейі өзі аузының суы құрып айта беретін калифора шыбынын еске түсірді.

	Ұшы-қиырына шығып болмайтын, өмірі бітпестей көрінген шаруаны тамамдап, бойы жеңілейіп сала берген Бердоңғаров орнына жайғасып, кезекті дүниелікті қолға алмас бұрын қабылдау бөлмесіндегі хатшы қыздан бір кесе шәй алдырып, үстел шетіндегі жаңа келген газет-журналдарды ақтарыстырып отырды. Оқырмандарын елең еткізуге әуес қағілез тілшілер теріп жүріп жаза ма, қазір ана басылымды ашып қалсаң да, мына басылымды парақтасаң да асып кетті, шауып кеттіні хабарлайтын болды. Сол әдетінен жаңылмаған мына бір көш құлаш газет бірінші бетіне оңтүстіктің шырайлы шаһарындағы

	қаныпезерлердің қолынан жусап қалған жанұя туралы суыт хабарды жариялапты. Дүниеге құныққан қанішерлер үйдегі ересек адамдармен бірге екі жасар сәбиді де бірнеше жерінен пышақтаған.

	Сақа баспагердің шыбын жаны шырқырады...





ЖЕРЛЕСТЕР




	Саясаттың ығыты солай келді ме, кездейсоқ сәйкестіктер ме, сол жылы шалғайдағы беларусь жұртымен алысберіс, барыс-келіс тым жиілеп кетті. ауылшаруашылық өнімдерінің жәрмеңкесі, ғылым адамдарының басқосуы, бірлескен жобалар симпозиумы секілді шаруалар қара күзге шейін жалғасып жатты.

	Қарлы бораны үдере соққан қарашаныңсоңғыкүндеріндеМинскқаласында өтетін жоғары оқу орындары өкілдерінің тәжірибе алмасу апталығына қатыспақ делегацияның құрамында ғылым кандидаты Санжар оңтүстік астанадан көтерілген алып ұшақтың ішінде жылтырақ журналды ақтарыстырып отырды. Жаңа оқу жылы басталған тұста университет басшылығы ұсыныс жасағанда жер көрмек, ел көрмек ниетпен ықыластана келіскен. алыс сапарға аттанатын күн жақындаған сайын шаруа көбейіп, «осы сапарға бекер-ақ келістім бе» дегендей өкініп те жүрген. Шегінетін жер жоқ, басқосуда сөйлейтін сөзінің жобасын қағазға түсіріп ап жолға жиналды.

	Бұлардың делегациясының құрамында бас-аяғы тоғыз адам болып шықты. Оңтүстік аймақтағы жалғыз техникалық институттың жұқалтаң киініп, әлден бүрсең қаққан талдырмаш қызы болмаса қалғандары талайды көрген тарландар еді. Осынау әр шалғайдан жиылған топтың жетекшісі есебінде министрлік қимыл-қозғалысы ширақ, қараторы, жасы отыздың о жақ, бұ жағы дерлік Жұмамұрат есімді маманды қосыпты.

	Ауа райының қолайсыздығына байланысты таң алдында Мәскеуге табан тіреген ұшақ үлкен сәскеге дейін әуежайда ошарылып тұрды. Ығы-жығы халықтың арасында терезеге телміріп, бір бұрышта отырған Санжар сыртта қар күреп, әрі-бері ойқастап жүрген көк қорапты «Беларусь» тракторын көргенде ежелгі досын кездестіргендей таңданып қалды. Туған жерге табан тірегенде ойқастап алдыңнан шыға келетін көкқасқа ғой бұл. Балғын балалық шақпен бірге алыстағы ауылда қалған ескі таныстың қиыр шетте, шыққан отанына тақау төңіректе ұшырасуы заңдылық та екені ойына келмеген.

	Түске тырмыса әуеге көтерілген алып ұшақ араға екі-үш сағат салып, қонуға ыңғайланып төмендей бастады. Қараңдап көзге түсе бастаған ойдымойдым ормандар бір тұстарда ұшықиырына көз жетпейтін қалың нуға ұласып жатыр. Орманды өлке соғыс жайындағы көркем әдебиетті көп оқыған ғылым кандидатына сырттай етене таныс. Мүкті, батпақты аймақта жан алысып, жан берісіп жаумен шайқасқа түскен жауынгерлердің арасында қазақтар да аз болмаған. алғашқы ұрыстарда хабарсыз кеткен атасы Берсүгірдің:

	«Брест дейтін қамалдамыз. Күнде жаттығу. Күн тымырсық», – деген ең соңғы үшбу хаты қара шаңырақтағы ағасының үйінде сақтаулы. Бертін келе мамандығы тарихшы болмаса да тұтқиылдан басталған соғыс туралы көп деректермен танысқан Санжардың тақыл-тұқыл мәліметтерден гөрі сұрапыл суреттерді көз алдына мөлдіретіп әкелетін көркем әдебиетке көбірек бүйрегі бұрады. Сүйікті жазушысы Василь Быковтың түгелге дерлік еңбектерімен таныс. Қазір де портфелінің бір қапталында оның «Тұман ішінде» деген кітабы жатыр. Ауылдастарының алдында ар-ожданы таза бас кейіпкерді фрицтер

	сатқын есебінде көрсетеді. Кітапта өзінің адалдығын дәлелдеу үшін төтен әрекетке барған оның шырылдаған жанбұлқынысы суреттеледі. Талай парақтаған, кейбір тұстары көкейде жатталып қалған дүниелік. Басқа амалы қалмаған бас кейіпкердің өзін оққа байлайтын сәтін оқыған сайын ғылым кандидатының көзіне жас іркіледі. Бұларды әуежайда өз салт-дәстүрлері бойынша нан мен тұзбен қарсы алған беларусь әріптестердің ықыласты көңілкүйлері аяз буған атырапты жылытып сала бергендей еді. Қонақүйге жеткенше қарсы алушылар қатарындағы жасамыс әйел қаһарман қаланың көрнекті жерлерімен таныстырып келе жатты:

	– Мына орамда фашистердің штабы болған...

	– Немістерден азат етілгенде алғашқы ту тігілген үй...

	– Осы белең екі ортаны бөліп жатқан... Өлген адамдарды бірге жерлеген бауырластар зиратының орны...

	Қаланың әр қадамы әлі күнге дейін соғыстың қанды іздерін еске салып тұрған секілді. Тіпті бұлар тоқтаған қонақүйдің «Жеңіс» деген атауы да қисапсыз қырғынды бастан кешірген халықтың өткен күндерді зердеден бір сәт шығаруға болмайтынын шегелеп еске салып тұрған

	қағидасындай алыстан айбынданып көзге ұрады. Санжарды бір таңдандырғаны әр тірлігіне ұқыппен қарайтын халықтың снаряд жарықшақтары қадалған ғимарат қабырғаларын, бекініс қалдықтарын қоршауға алып, сол қалпында қалдырғаны болды. Өткеннен сабақ алу, тарихты ұмытпау пәнінің көрнекі құралдары көз алдыңда самсап тұр.

	Алғашқы күн әр тараптан келген қонақтардың танысу шәйіне ұласып, дуылдап жатты. Бұлардың делегациясының атынан сөз ұлан өлкенің оңтүстік аймағынан келген, қабағы түксиген, ауыр мінезді Сатыбалдыға берілді. Жол бойы өзін артық-ауыс сөзден аулақ ұстап, біртоға мінез көрсетіп келген жігіт ағасы қысқа қайырым лебізден кейін атасы Сейітбектің осы беларусь жерінде қан майданда толарсақтан саз кешкенін, алғашқы ұрыстарда әскери бөлімдерінің жау қоршауында қалғанын, кейіннен жолдастарымен бірге тұтқыннан қашып, партизан отрядтарына қосылғанын, сөйтіп екі жыл беларусь ормандарын паналағанын тәптіштеп келіп:

	– Бұл жерді дұшпаннан азат ету жолында қанша қазақтың қаны төгілді. Сол себептен мен үшін де беларусь топырағы ерекше ыстық. Осы сапарға соғыс зардабынан қайтыс болған атамның табаны тиген жердің топырағын иіскейін, ауасын жұтайын деп ықыласпен келдім! – деп сөзін екпіндей түйіндегенде жалпақ жұрт сатырлата қол соқты.



	Қарсы алушы тараптың өкілі аптаға созылатын жиынның соңғы күнінде әртүрлі мәдени іс-шаралардың белгіленіп отырғанын, солардың қатарында алғашқы қанды қақтығыстар өткен қамалға экскурсия жоспарланғанын хабардар етті. Қамалға барам деушілер жол шалғай болғандықтан қайтар билеттерін бірер күнге ұзартуға тиіс екен. «Бір жағы, тоқсандық тақалған сайын күтіп тұрған қат-қабат жұмыс, бір жағы, күнде бола бермейтін мүмкіндік. апырай, ыңғайы қалай болар екен?..» – деп Санжар екіұдай ойда отырды.

	Келесі күні тақырыптар бойынша баяндамалардан бастау алған жиын түс ауа оқу орындарындағы кездесулерге ұласып, кешке дейін мойын бұруға мұрша келтірмеді. Кешкі астан соң оңтүстіктен келген талдырмаш қыз бастаған топ түнгі дүкендерді аралауға кетті. Делегация жетекшісі Жұма Мұрат қонақ үй фойесінде қайда барарларын білмей состиып тұрып қалған сапарластарына:

	– Төменгі қабатта шайынатын жай бар көрінеді. Сонда барсақ қайтеді?! – деп тосын ұсыныс тастады. – Бұл жақтың аязы шыдатар емес, ыстық буға бойымызды бір бусандырайық...

	Көктен іздегендері жерден табылғандай жадыраған топтың ортасында кездесу сайын беларусь жерінде партизан болған атасы туралы айтудан жалықпаған ауыр мінезді Сатыбалды да келе жатты.

	Қонақүй астындағы бассейн маңайында бірқыдыру жұрт көрінді. Әр шалғайдан келген қонақтарға қызмет етіп жүрген еңгезердей жігіт:

	– Қызметтеріңізге әзірмін! – деп қолын кеудесіне қойып құрақ ұшты. – Моншаның қандай түрін қалайсыздар – финдік десеңіздер оң жақтағы есікке кіресіздер, түрік буханасы – тіке жүргенде...

	Бұлар тас үстінде отырып дене қыздыратын түрік буханасын таңдады.

	Бұлшық еттері бұлтылдап ойнаған еңселі жігіт шәй-судың түр-түрін ұсынып елпең қағады.

	– Сенің орның моншада емес, кен қопаратын шахтада ғой, – деп әзіл қосты Санжар. Әріптестері жапырлай күлісті.

	– Бұйырған кәсіп те! Әкем марқұм

	«Есебі бар екі асайды» деген мәтелді жиі айтушы еді... – Өз ісіне машықтанған моншашы қиғаш сөзді шамына алмай дастархан қамымен жүр. – Кешелі бері мұнда бас сұғушылар көп, өздеріңіз қай туған боласыздар?

	– Қазақ даласын естуің бар шығар?..

	Біз сол өңірденбіз...

	Моншашы елең етіп басын көтеріп:

	– О, менің жерлестерім екенсіздер ғой!.. – деп ыржың қақты.

	– Жерлес деймісің? Мұнда қайдан жүрсің?

	– Ол бір ұзақ әңгіме!.. Мыңшабыр деген мақталы қалашықты білетін шығарсыздар? Мен сол жерде дүниеге келген екем...

	– Онда сен тікелей менің жерлесім болып шықтың ғой!.. – деп әңгімеге араласты манадан бері бейтарап отырған Сәуірбай. – Мен де сол оңтүстіктенмін...

	Осы тұста басқа келушілерден шақыру түсіп, моншашы жігіт сонда кетті де кездейсоқ таныстық аяқталмай қалды.

	Келесі екі күн апталыққа қатысушылардың қала сыртында жаңа үлгіде жұмыс істеп жатқан оқу-тәжірибе шаруашылықтарымен танысуына арналды. Қонақтар кешкі асты да сырттан ішіп, қонақүйге жатар орынға бір-ақ келіп жүрді. Санжардың бір байқағаны қай жерде де беларусь ағайындардың басқа делегацияларға қарағанда қазақтарға деген алабөтен іштартуы болды. «Өзіміздің қазақтар!..» – десіп, бұларды көргенде қауқылдасып қалады. Шаруашылық басшыларының қабылдауында бурыл шашты, иығына екі кісі мінгендей денелі еңбек ардагері: «Біз қазақтардың қонақжайлылығынан хабардармыз!..» – деп ақтарылып сөз сөйледі. Кешкі дастарханда жергілікті өнерпаздар қатарында жақын маңда әскер қызметін өтеп жатқан үш жас жігіт қосылып, қазақтың халық әндерінен үзінділер шырқады.



	Қарашаның қара суығында достық рәуіштегі жүздесулер, қонақжай ахуал көңілдерінешуақсебелегентопжұптарын бұзбай қандыбалақ соғыстың алғашқы қиян-кескі шайқастары өткен қамалға барып қайтпаққа бекінді. «Осындай ұсыныс түсіп отыр, қалай қарайсыздар?» – деп министрлік өкілі Жұмамұрат ортаға сөз тастағанда Сәуірбай:

	– Анталаған жау оғына алғашқы болып кеуде тосқан қамалдың негізгі қорғаушылары қазақ жерінде жасақталған құрам болғандығынан құлағдармыз. Түбіне келіп тұрып соқпай кетсек, өкініштің көкесі сол болмай ма!.. – деп басалқы лебіз білдірді.

	Таңалагеуімнен жолға шыққан көлік батыс жақты бетке алып қарағайлы орманды қуалап ұзақ жүрді. Қылаулап жауған қар төңіректі ақ мамыққа орай түскен. Күре жол бойымен ерсіліқарсылы ағылған машиналар легі бір толастамады. Гүжілдеп үлкен қорапты жүк көліктері өткенде ұйтқыған қар ұшқындары терезені қауып, қонақтар мінген аядай көлік көсіліп жүре алмай келе жатты. апта бойына түксиіп, қабағы бір ашылмаған аспан бүгін де түнеріп тұр. Санжар соғыс тақырыбына жазатын сүйікті жазушысының тұманды орманды суреттеген соңғы кітабындағы көріністерді қиял елегінен өткізіп отырып:



	«Мына ну жыныс, бойын көкке созған қылқанды қарағайлар талай сырды бүгіп жатыр-ау», – деп толғанды. Хикаятта фашистер деревняға басып кіргенде бірден сатқындық танытып, елдімекендегі бас көтерер азаматтарды шетінен ұстап беретін опасызды жерлестерінің осындай орманның ішінде қарағайдың бұтағына дарға асып кететін жері бар еді. арада өткен жарты ғасырдан астам уақытта, сөз жоқ, мына орман сан мәрте қайта түлеп, жапырақ жайды, соғыс жарақаты жазылды дегенмен сойқан іздері қадам сайын сайрап-ақ жатыр. Жергілікті жұрттың кейінгілерге сабақ есебінде қанды майдан күндерінен қалған әрбір белгіні тәбәріктей қорғаштап, сол күйінде сақтаған ұқыптылығы сырт көзді тәнті етпей қоймайды. Күре жол бойындағы сілтеме тақтайшалар бірде жан алысып, жан беріскен қыратқа нұсқаса, тағы бірде орман жиегін қуалаған окоптардың сұлбасын көрсетеді. Оң қапталда басына граниттен белгі қойылған бауырластар зираты қалып барады.

	Шалғайдан арнайы ат арылтып келген қонақтарды әйгілі қамал торкөз темір қоршауларымен қарсы алды.

	– Күйдірілген кірпіштің өзі уақыт өте үгітілгіш келеді екен. Кірпішті айтасыз, теміріңіз де тат басып тозып барады, – дейді ашық аспан астындағы

	мұражайдың өкілі. –Мынақоршаулардың салынғанына екі-үш жылдың жүзі болды. Табан астында тапталып бара жатқан ғимарат қирандылары соғысқа лағынет айтқан тілсіз ескерткіштер ғой...

	Мұражай басындағы мүлгіген тыныштықты алыстан талып естілген азалы әуен бұзып тұр. Келушілерді қамал тарихымен таныстыратын үнтаспалар залында қысқа қайырым деректі фильм көрсетілді. Гүрілдепаспандыторлағанжауұшақтары бомба жаудырып, қамалдың астаң-кестеңін шығаруда, тұтқиылдан басталған шабуылдан есеңгіреп, жанталасқан жауынгерлер... Осы қамалда ең соңғы үшбу хатын жазған атасы Берсүгірдің бейнесі қылаң етіп көрініп қалатындай Санжар экранға төне қарап отыр. Қаншама рет көз алдынан өткен үзіктер.

	«Хабарсыз кетті» деген қасаң тіркестен басқа артында көп дерек қалмаған атасы туралы кезінде ағайын-тума қанша жерге іздеу салған. Сүйегі осындай үйінділердің бірінің астында қалды ма, көрер жарығы таусылмай босқан басқа бөлімдерге қосылып жорық жолын жалғастырды ма – ол жағы беймәлім.

	Қамалдан қалған тұқыл қабырғалардың жанында ғылым кандидаты:

	«Туған жерге бір уыс топырақ ала кетсем қайтеді?» – деп екіұдай ойда тұрды.



	Қонақтар түскі асты аспан астындағы ашық мұражайдың жанынан арнайы салынған шағын асханадан ішті. Қалыптасқан дәстүр бойынша әр адамға бір тостақ қарақұмық ботқасы мен қаңылтыр қалбырға құйылған шәй ұсынады екен. Соғыс кезеңін еске түсіретін әсерлі кездесу үстінде әдеттегідей қабағы түксиіңкі Сатыбалды сөз сөйледі. атасы Сейітбектің осы беларусь жерінде партизан болып жаумен алысқанын, бұл топырақта қазақтың қанша боздақтарының қаны төгілгенін айта келіп:

	– Осындай ауыр сынақтарда шыңдалған екі елдің достығы үшін! – деп қаңылтыр қалбырын жоғары көтерді.

	Дастархан басындағы жұрт өткенкеткенді тілге тиек етіп, біразға шейін дуылдасып отырды.

	Бұлар қонақүйге оралғанша төңіректі қою қараңғылық басып қалып еді. Көліктен түсіп, бой жазып, самаладай алаңқайда біраз кідірістеген ерлер жағы ертеңгі жол алдында моншаға бас сұғып, бір тер шығарып алмаққа тоқтасты.

	Бұлшық еті ойнаған моншашы жігіттің бүгінгі ықыласы ерекше. Жылдамдатып шәй демдеп, дастархан жайып бәйек.

	Бусанып шәй сораптап отырған жігіттердің бірі сөз арасында:

	– Жерлеспін дейсің, қазақшаға қалайсың? – деп сауал тастады. Моншашы:

	– Ол жағынан ұяттылаумын... Біз сегіз ағайындымыз. аға-әпкелерім қазақшаға судай. Менің екі айлығымда елге көшкен екенбіз... – деп кінәлі адамдай иығын қушитып, қысыла күлімсіреді.

	– Елге көштік дегеніңе қарағанда түбі осы жақтан барғансыңдар ма?

	– Қалай десем екен?.. Соғыс кезінде әкеміз немістер жағына өтіп полицай болып, соғыс біткенде ұзақ мерзімге абақтыға кесіліп, қазақ даласына жер аударылып барған...

	– Полицай?.. Полицай деймісің?.. – Дастарханның шетінде манадан әңгімеге араласпай сүлгісін оранып бейтарап отырған Сәуірбай алақанымен шоқ ұстап алғандай бағжаң етіп моншашыға тесірейе қарады.

	– Енді... Кесілген жазасын өтеп... – деп моншашы міңгірлеп сөзінің аяғын жұтып жүзін төмен салды.

	– Сәке, қайтесіз қызбаланып?! «Әкесі үшін баласы жауап бермейді» деуші ме еді, жер аударылған екен, жазасын өтеген екен... Бір ашуыңызды бізге қиыңыз! – деп араға түскен әріптестерінің сөзін құлағына ілмеген Сәуірбай біразға дейін:

	– Заң алдындағы жазасын өтеді дейік, бірақ әрі қарай опасыз деген таңбамен қалай жер басып жүрмек?.. Қалай, ағайындар-ау?.. – деп ентігін баса алмай

	отырды.



	– Қарама-қайшылықтар дәуірі дегеніміз осы шығар?...

	– Сонымен, кешегі партизан мен оған қарсы оқ атқан сатқынның ұрпақтары келіссөз үстеліне отырды дейміз бе?! – десіп, жігіттер әңгіменің аяғын әзілге бұрса да бұл ортада көңіл пердесіне көлеңке түсірген қолапайсыз ахуал орнағаны анық еді. Қызметін атқарып арсалаңдай күлген жігітке не дерсің, осында келгелі атасының соғыс жолдарын, қан кешкен қиямет күндерін аузынан тастамай әңгімелеген Сәуірбайды не деп жұбатарсың?..

	Бұдан әрі көсіле отырып буланудың мәнісі кетті. «Ертелеп жолға шығамыз, дайындалу керек», – деп топ жетекшісі Жұмамұрат бастап жігіттер киінуге кірісті.

	Таң құлаңиектене «Жеңіс» қонақүйінің алдында әуежайға апаратын арнайы көлікке жол сөмкесін сүйретіп мініп жатып Санжар: «Жерлесіңіз сізге дұғайдұғай сәлем айтып жатыр, Сәке!» – деп әзілдеді. Жігіттер ду күлісті. Онсыз да сіркесі су көтермей отырған Сәуірбай:

	– Ой, атасына нәлет, ондай жерлестің болғанынан болмағаны жақсы шығар!.. – деп шырт ете қалды.

	Ұшақ әуеге көтерілгенде Санжар алдыңғы орындықтың арқалығына бекітілген экранның тетігін басып, қазақша әуендер арнасын таңдады.

	Атағы соңғы кездері асқақтап тұрған жерлес әнші: «Көрдің бе оның көкесін, соғыстан қайтқан солдаттар?..» – деп жағымды қоңыр даусымен ән шырқап жатты.

	Ғылым кандидатының ойына сүйегі қайда қалғаны белгісіз атасы оралды.





ҚАРА КЕНИЯ ШӘЙІ




	Сылбыраңқы жаңбырдан көз аштырмаған сол көктем аңсабектің есінде екі оқиғасымен ерекше сақталып қалып еді. Қабаттаса, қосақтала өрбігеннен кейін бір оқиға десе де болатындай-тұғын. Бірақ, шынтуайтына келгенде, бір-біріне жанаспайтын екі бөлек дүние.

	Оңтүстік астананың іргесіндегі Қайнар қалашығына қоныс тепкен ескі автобазада «Озат жүргізуші» деген төсбелгісі бар аңсабектің жұмыс істеп жатқанына оншақты жылдың жүзі болып қалған. Жүргізуші деген аты болмаса, басшылықтың сенімінен шығып жүрген ол бір кезде бригадир болып, тағы бірде диспетчерді алмастырып жатады.

	Сәуірдің алғашқы онкүндігі аяқталар тұста диспетчерлік қызмет атқаратын Темірболат есімді жалпақ бет жігіт құдандалық жағдайымен жолға шығатын болып бір аптаға ақысыз демалыс алып, басшылық оның орнына уақытша аңсабекті отырғызды. Отырғызды деген аты болмаса диспетчерлік дегеніңіз шаруашылықтағы ең бір мазасыз буын ғой. алдын ала бекітілген кестеге сәйкес жүк көліктерінің белгіленген жұмыс орындарынан табылуын қадағалау, ауладағы техникалардың жарамдылық ахуалдарын бақылау, жүргізушілердің денсаулық жағдайларын білу секілді алуан түрлі шаруалардың басы тоғысатын орталық дерлік. Апта соңында автобазадағы қазақ тілінің ахуалы турасында жиын белгіленген болатын. Ана тілі қоғамының осындағы бастауыш ұйымының қоғамдық негіздегі жетекшісі болып табылатын Темірболат: «Оған дейін үлгеруге тырысармын, тоқсанына бір болатын тіл жанашырларының басқосуын өзім жүргізбесем болмас», – деген. Құп.

	Түстен кейін тізгінді қолына алған аңсабек ең алдымен журналды ашып, жүргізушілердің қайсысы қай учаскеде екенін анықтап шықты. Әкімшілік қала көшелеріндегі қоқыстарды тазартып жатқан жұмысшыларға көмек ретінде екі Камаз-ға тапсырыс берген екен, оның бірі түстен кейін тежегішінен ақау шығып, базаға сүйретіліп қайтып келді. Оның орнына құрылыста жүрген көліктердің бірін аттандырды. Қиыршықтас карьері ертеңгі күнге тіркемесі бар бір көлікке тапсырыс түсірді.

	Осындай қарбалас шаруалармен жанығып жатқанында автобөлшектер қоймасында жұмыс істейтін Жайнагүл есімді келіншек:

	– Мені жұмыстан бүгінге ертерек жібере аласыз ба? – деп сұранып келіп тұрды.

	– Не жағдай?

	– Сыртта күйеуім күтіп тұр еді. Жұмыстан ертерек шығып, ауылға барып қайтсақ па дегенбіз... Бүгін ағамыздың кішкентайының туған күні...

	– Ауылдарың қай жерде?

	– Онша алыс емес, мына Іргеліде...

	«Аулың сенің Іргелі, шәйі көйлегің бүрмелі...»

	– Мына тұрған жер ғой, айналайынау, жұмыстан кейін шықсаңдар да жетерсіңдер... аяқастынан бір бөлшек керек болып қалса не істейміз?.. Бастықтарға барам десең өзің біл, мен жібере алмаймын!..

	Қарбалас шаруаның кезі. Бұрындары «Көктемнің бір күні жылға азық» деген ұран маңдайшада мен мұндалап ілініп тұратын. Жұрттың бәрі ерте көктемнен шаруаларын қамдап алуға тырысады.

	Қазіргі жастар оны түсіне бере ме?



	Аңсабек кейбіреулердің әйтеуір күн өткізіп жүре беретіндіктерін қабылдай алмайды. Айналайындар-ау, олай болмайды ғой! Жалақы алып, нәпақа тауып жүрген жерің болған соң, оны айтасың, сенім артып тапсырылған шаруа екен, соны ақтау керек емес пе! ауылға баратын ем деп жұмыстан сұрану барып тұрған жауапсыздық қой. Өйтіп сырғақтап сұрана берсе екінің бірі желеу табады. Сонда жұмыста береке бола ма?! «Кәсіподақтың келесі жиналысында мұны мәселе етіп көтермесе болмайды екен», – деп түйді іштей озат жүргізуші.

	Жоқ, маржандай әппақ тістері жарқыраған реңді келіншек ондай жауапсыздардың қатарынан болмай шықты. Жұмыстың соңына таман қайта соғып:

	– Сіздікі де дұрыс шығар... Бағанағы орынсыз сұранғанымды айып көрмеңіз. Бүгін кештеу болып кетті, аптаның соңында кіріп шығармыз... Сау болыңыз! – деп күлімсірей қоштасып, бухгалтерияда істейтін құрбысымен бірге қақпа аузындағы тасымалдаушы көлікке асықты.

	Автобаза жұмысшыларының у-ду болып жұмыстан қайтып жатқан шағы еді. Күні бойына естіген бірауыз жылы сөзі болғасын ба болмашы лебіздің

	өзіне көңілі жадыраған аңсабек өзін алмастыратын кезекші маманды күтіп отырып, алдындағы экранның арнасын ауыстырып, жаңалық иірімдеріне сүңгіді. Соңғы жарты жылдай уақыттан бері жұрты екіге жарылып, жаппай белең алған бейбастақтық әрекеттерден көз ашпаған бауырлас елдің жаға жыртысқан депутаттары мінбеге таласуда, бір тұтам резеңке қайыққа сығылыса тиеліп белгісіз қиырға бет алған босқындар, жұтым суға зар болып, ерні кезерген сахарадағы тайпа...

	Сүреңсіз көріністерден жүрегі сыздаған «Озат жүргізуші» әлдеқашан мұздап қалған шәй құйылған кесесіне қол созды. Қызарып бөрткен шәй тамақты қырнады. ауысым маманын күтіп зерігіп отырған ол дестеленген шәй қорабындағы сәндеп өрнектелген жазуға шұқшиды.

	«Кения қара шәйі аттас өңірдің көркем жазық тауларында өсіріледі. Таулардың ұлылығы, Кенияның қызыл топырағы, жылы тропикалық климат шәйдің дәмін ерекше хош иістендіреді. Нанди төбелерінде хош иісті шай плантациялары алтын кілемдей көкжиекке дейін созылып жатыр. Өте қанық және ауыз қуыратын бұл шәй дәмінің тереңдігі мен алтын түстес қайнатпасының ашықтығымен таңғалдырады...»

	Шәйдің жарнамасы көсіліп жатқан көгілдір қыраттар мен жалқынданып көкжиекке батып бара жатқан күннің алтын шапақтарына шомылып арсалаңдап доп қуалап жүрген алыстағы шымқай қара домалақтарды елестетті.

	Өзінің кіндік қаны тамған туған топырағы да бел-белестермен көмкерілген тұмса табиғаттың қойнауында. Жүйек-жүйек болып созылып жатқан шәй плантацияларының онда, әрине, кезікпейтіні рас. Қарт Қаратау мен басын ақ шалған алатаудың түйіскен тұсына қоныс тепкен Доланабұлақ аулының кілемдей боп қызғалдақ жапқан, алуан түсті кемпірқосақ көмкерген жазира даласындай жер жаннатының сағымды сахарада кездесе қоюы да неғайбыл-ау. Қазір туған мекенде қозықұйрық теру науқаны қызып тұрған шығар. Қыстан қысылыпшыққанелдіңтабиғатырысымен жыртығын жамап, бір жырғап қалатын шағы осы. Құралайдың салқыны түсе қырат-қырқалардағы ақ маржандарды сыңсыған сарыгүл алмастырады. Жұрт дорбалап алтын түстес дәрілік гүлдің басын жинап, оны арыстандыҚарабастың желіне қақтап, қоймаға өткізіп, азын-аулақ тиын-тебен табады.

	«Қызғалдақ қурамай тұрғанда ауылға бір барсам-ау», – деп ниеттенгеніне қанша жылдың жүзі болды. Қара күз түскеннен қиялдап, ұзақ қыс бойына арманын әлдилеп, көктемеге іліккенде көлденең бір шаруалар килігіп, одан жазғасалымға ұласып қалып келеді.



	Аңсабек шәйді тағы бір ысытып жіберсем бе екен деп ойланып тұрды.

	Диспетчерлік бөлменің терезелерін баданадай жаңбыр тамшылары ұрғылай бастады. Шамалыдан кейін үдей түскен нөсердің тағы да бір жұмаға созылмасына кім кепіл. Қала шетіндегі құрылысқа жегілген жүргізушілерге толассыз жауған жауын көп қолбайлау жасап жүр. Аспанның қабағын баққан дихан қауымның дер мезгілінде тамған берекелі тамшыларға ықыласы алабөтен.

	Көне замандардан жеткен аңыз бойынша кейін соңдарынан қаншама ұрпақ тараған ағайынды үш жігіттің ортаншысы еншіге өкпелеп, көштің басын бұрған деседі. Оны қайтармаққа ниеттеніп ағасы соңынан ілеседі. Ұзап барып бір қыраңға көтерілгенде соңына қараған ағасы қызылды-жасылды кемпірқосақ сәулесіне бөленген арттағы жұртты көріп: «Бауырым, қарашы, ініміздің төбесіне нұр жауып тұр! Сірә да берекелі ел болар!» – деген екен деседі. Ел жаққа барған сайын қайтар жолда ауыл сыртындағы биік төбенің басына аялдап, артта қалып бара жатқан қайран Доланабұлаққа бір көз жүгіртуді әдетке айналдырған аңсабек «Сол нұрлы алқап осы өңір-ау!..» – деп топшылайды. Сырын ішіне бүккен жалпақ Қаратау сілемдері, көненің көзіндей боп мұнартқан ата-баба зираты, ғасырдан ғасырға мұрты кертілмей жеткен жер-су атаулары осыған меңзейді.

	Ауыл есіне түскенде: «Қосалқы бөлшектер қоймасында істейтін келіншекті қиыла сұранып тұрғанда жібере салуым да керек пе еді?..» – деп, көңілін өкініш сезімі буды.

	Автобазаның төрт-бес жұмысшысы ертеңгілік дәлізде үрпиісіп әлденені талқылап жатты. Қалалық салт бойынша бас изеп амандасып, олардың жандарынан өтіп, жұмыс бөлмесіне бұрылғанда жігіттердің бірі:

	– Аңсабек, естіген боларсың, қала іргесіндегі ауылда лай көшкін болыпты деседі... – деп дауыстады.

	– Қала іргесіндегі ауыл деймісің? Ол қай ауыл екен?..

	– Іргелі дейді... Түн ішінде төбе сырғып, түбінде тұрған екі қабатты ескі үйді тұтасымен басып қалыпты...

	апат болған ауылдың аты таныс көрінгенімен қапелімде қайдан естігенін есіне түсіре алмай:

	– Іргелі?.. Ол қай тұста еді? – деп күмілжіп қалды.

	– Қаланың мына шығыс жақ бетіндегі елді мекен ғой... Адам шығыны бар деседі...

	айтқандайын, ол ауылдың атын кеше ғана автобөлшектер қоймасындағы Жайнагүлден естіп еді-ау.



	Лездемеде әңгіме тек Іргелі төңірегінде өрбіп жатты. Әкімдіктегілер әзірге лайсаң жүрген ауылға тіркемесі бар төрт Камаз автокөлігін көмекке бөлуді сұраған екен.

	Шағын қалашықта көлденең әңгіме жатпайды. Бір мекеменің қос бульдозер, экскаватор жібергені, еріктілерден құралған шағын топтың шатыр, киім-кешек тиеп көшкін болған аймаққа жеткені әңгіме болып жатты.

	Ысылған жүргізуші тапшылығы осы арада бой көрсетіп қалды. Шағын жиында мекеме басшылары диспетчерлік шаруаны түнгі ауысымнан шыққан маманға жүктеп, аңсабек бастаған жігіттерді Іргеліге аттандырды. Бөлінген көліктер аттанып кеткенше автобаза директорының дігірлеп қастарында тұрып алғанынан лайсаң көшкіннің ауқымы аңғарылып тұрды.

	– Төтенше комиссия қайт дегенше жұмыс басында болыңдар!.. Қанша күн қажет, сонша күн шығу керек! – деп шегеледі өңі түтіккен директор.

	Іргелінің шетіне ет асымдай уақытта іліккен аңсабектер улап-шулап, белуардан батпақ кешіп, түртінектеп, ышқына қимылдап жатқан сарбаздардың үстінен түсті. Төңірек азан-қазан. арнаулы жасақ лай сырғыған аумаққа ұмтылып әр тұстан лап қойған жұрттың бетін қайтарып әлек. Әлдекімдерді тиеп алып қалаға қарай қиқулап бет алған жедел жәрдем көліктері әр тұстан ағараңдайды. Көлігін жол шетіне қаңтарып, төтенше жағдайлар штабын іздеп жүгіре басып топтың ортасына кіре бергенде, аңсабектің көзінің бір шалып қалғаны етек беттегі дәу қарағаштың түбінен батпақ шайған баланың мәйіті болды. Сарбаздар бір жерін ауыртып алмайық дегендей әупірімдеп көтеріп жатқан өлі дене қарақошқылданып кетіпті. Оны қапшыққа салып, бетін жауып, ірге тұстағы бірнеше мәйіттің қатарына қойғанда кішкене төмпешіктей болып басқалардан ерекшеленіп жатты.

	Жүрегі атқақтай соғып, таңдайы кепкен озат жүргізуші білегіне қызыл матаның қиығынан белгі байлап алған төтенше штабтың бастығын ожауы арбиған экскаватордың маңынан тапты. Жөн-жағдайын айта бергенде етжеңді жігіт ағасы сөзін бөліп:

	– Камаздарың қай маңда тұр?.. Біреуі осында жақындасын, қалғандары ылди жақтан орағытсын! – деп бұйыра сөйлеп, күректерімен лайды аршып жатқан сарбаздарға қарай бұрылып кетті.

	Сәскеге қарай алғашқы болып көлігі тиеліп біткен аңсабек азалы топтан оқшауланып шыға берді. Арттағы машиналар жеткенше күте тұрмақ болып ыңырана гүжілдеген көлігін жолдың жиегіне қаңтарып, жерге түсіп, қалың табанды бәтеңкесіне жұққан батпақты бой көтере бастаған ажырыққа сүрткіштеді. Бозбала дәуреннен ажырамас әдетке айналған шылым деген пәлені қойып кеткеніне бірталай уақыт болған еді. Тамағы кеберсіп, жанынан өтіп бара жатқан бейсауыт жүргіншіден бір тал темекі сұрап алып, бұрқ еткізіп құшырлана сорды да, тұқылын табанымен езгіледі.

	«Ел-жұрттың аманында мұндай сұмдыққа қалай жол берілген?..» Санасын тілгілеген сауал әуеде әлі шыңылдап тұр. Қырық жылдан бері жөндеу көрмеген ескі үй... Толассыз жауып тұрған жаңбыр... Бейкүнә опат болған қанша адамның тағдырына жауап беретін біреу бар ма?..

	Оқыс оқиға таң алдында, анығында, кеше кешкілік басталған. Жұрттың айтысына қарағанда, ымырт түсе бұрын-соңды ешкіммен емен-жарқын араласпаған, жалғыз тұратын жетім шал шарт буынып қалың киініп ап бар үйдің есігін қағып:

	«Есіктеріңді қымтадыңдар ма?..» – деп оқыс қылық шығарып аралап шығыпты. Әншейінде түннің бір уағына дейін есік алдында шулап ойнап жүретін балашаға кеш болмай жатып үйді-үйге тарап кеткен.

	Бәлкім, мұның бәрі кездейсоқтық та шығар. Әйтеуіртаңалдындажергүрілдеп, терезелер шатырлап, аяқастынан топалаң басталған. Жетім шал тұратын қуыстағы бөлменің тұсынан ұрған көшкін екіқабат ескі үйді қаңбақ құрлы көрмей жаншып өткен...

	Бір апта бойына үзбей сіркіреген жаңбыр саябырсып, аспанның бір шалғайы түріле бастады. Лай батпақ тиелген машиналар ауыр қозғалып, күре жолды басып өтіп, ауыл сыртындағы ойпатқа беттеді. Ортан белінен опырып түскен биік төбенің етегіндегі қыбырлаған жұрт алыстан қарағанда құмырсқаның илеуіне ұқсап тұр. «Кемі бір апта шығар?..» – деп жобалады аңсабек көлігінің қорабын босатып жатып алдағы жұмыс көлемін шамалап. Қайтар жолда айналма сүрлеуді қысқартып төтелей тартпаққа бекініп тұрды да езіліп жатқан ескі егістіктің орнынан қаймықты.

	Төтенше штабтың адамдары қызыл ала жіп керіп, көліктер өтетін жолды оқшаулап қойған екен, бұл жолы тепсеңдегі арбиған экскаватордың жанына жақындау қиындық тудырмады. Үш-төрт ожаумен қорабын толтырып, аңсабек машинасын орнынан қозғай бергенде, көзіне кермеге жанаса тұрған таныс бейне ұшырай кетті. Қайта қарағанда екі-үш әйел қолтықтап тұрған беті домбығыңқы кешегі Жайнагүлді анық таныды. Ол да көз жасын бет орамалымен сүрте беріп, аңырып қарап қалғандай болды. «Бұл арада қайдан жүр?» – деген дүдәмал сауалмен шеткерірек шығып көлігінен секіріп түскен озат жүргізуші бұрыла қараған келіншекке қарсы жүрді. Жақындап келгенде реңді келіншек иегі кемсеңдеп:

	– Аңсабек ағай!.. – деп жылап жіберді. Қасындағы жігіт күйеуі болса керек, басу айтқандай Жайнагүлдің арқа тұсын алақанымен сипады. Қолтығынан демеп тұрған әйелдердің айтқанынан ұққаны жанұясынан үш бірдей адам жантәсілім етіпті. Құлыншақтай екі бауыры мен анасынан қатар айырылған келіншекті қалай жұбатарын білмеген аңсабек «иманды болсын» аузына түспей:



	– Ештеңе етпес!.. Ештеңе етпес!.. – дей берді.

	– Кеше келгенде біз де осы кепті құшқандай екенбіз... – деді Жайнагүл даусы дірілдеп.

	– Көрер жарықтарың бар да!.. арттағы көліктер тиеліп, шығар ауызға кептелгенде аңсабек қаралы топпен қоштасып, машинасына қарай асыға адымдады.

	Үшінші күн дегенде апат болған аумақ біршама аршылып, шынжыр табан трактор қапталдас жатқан қауіпті деген дөңді сүруге кірісті. Қайтыс болғандарға

	арнап ауылдың имамы мақамдап құран оқып, ас берілгеннен кейін көшкін астында қалған үйдің аман қалған тұрғындарына ауылдың ішінен уақытша жай бөлінді де жартыкеш төбе етегіндегі жұрттың қатары күн санап селдірей бастады. Әкімдік тегістелген тепсеңнің аумағын кеңейтіп, жаңадан құрылыс салуға шешім қабылдаған екен, аңсабектің бригадасы тағы бір жұмадай Іргеліде жұмыс істейтін болды.

	Өлшеулі жанармай талоны жігіттердің барлығында түгесілуге айналған, оның үстіне бастауыш ана тілі ұйымының жиналысы белгіленген күн де келді. Қосымша жанармай мөлшерін бастықтармен шешіп алу керек, тіл ахуалын талқылайтын жиынға қатысқан да дұрыс, аңсабек жігіттерге ескертіп, ертесіне автобазаға бұрылды. алдымен бас сұққаны өзі бір күн қызмет істеп кеткен диспетчерлік бөлме болды. Таңертеңгілік жұмысқа шыққан Темірболат тізгінді өз қолына алыпты.

	– Бүгінгі жиналысқа жігіттердің бәрі қатысқанда болар еді. Жарты күн не шешеді?.. ана тілінің мұң-мұқтажын түгелдегеннен артық науқан бола ма?! – деп қояды жалпақ бет жігіт.

	Жиналыс ә деп басталғанда әрдайым белсенді боп көзге түсіп жүретін бастауыш ана тілі ұйымының жетекшісі Іргеліде болған апат салдарынан қайтыс болғандарды бір минут үнсіздікпен еске алуға ұсыныс тастады. Жұрт жаппай орындарына отырғанда самбырлай сөйлеп, бүгінгі жиынның маңызды тақырыпты көтеріп отырғанын, ана тілінің болашағы үшін күресу осында отырған әрқайсысының ерекше парызы екенін нығарлап жатты.

	– Қадам бассаң тіл түйткілі алдыңнан шығады, – деп көсілді мінбедегі шешен.

	– Құдандалық жағдайлармен ел жаққа барып келгенімді бәріңіз білесіздер. Сонда жүргенімізде алдымызға талай шәй әкелінді. Сонда оның қорабына қараған біреуміз бар ма? Әрине, жоқ! Жаңа құдалармен бірге теледидар қарап отырғанбыз. Мәжіліс мінбесінен атақты депутат қара Кения шәйі жайында мәселе көтергенде өз басым қанға біткен немқұрайдылығымыз үшін қатты қысылдым. «Таңертең шәй ішіп отырсам, сыртында «Simba» деген жазуы бар арыстан бейнеленген сары қорапшаның сыртындағы жазуға көзім түсті, – деді депутат. Орысшасы «Кенийскийчерный чай» деп, қазақшасы «қара Кения шәйі» деп қате жазылыпты. Сонда мен қара Кенияның шәйін ішіп отырған болдым ғой...» Міне, қараңыздаршы, немкеттілік деген қайда апарады?.. Масқара болғанда, біз де құдалықта қара Кения шәйін ішіп отыр екенбіз!



	«Жанармайлары түгесіліп жол ортада жігіттердің көлігі тұрып қалмаса игі еді!» – деп қылпылдап отырған озат жүргізуші жиналыстың жуық арада біте қоятынына күмәнді. «Байғұс Жайнагүл мен күйеуін төтелеп келген апаттан құдайдың қаққанын қарасаңшы», – деп қояды бір уақ автобөлшектер қоймасында жұмыс істейтін реңді келіншекті ойлап.

	Бұл кезде жиналыстың тізгінқағары жалпақ бет Темірболат депутаттың америка Президенті Барак Обаманың өзінің сол Кениядан тек тартатынын айтқан сөзін жалғастырып: «Ол қазақша түсінбейді ғой, қазақша түсінгенде осындай сорақылықтарға жол берген біздерге қатты қапа болар еді-ау», – деп шалқи сөйлеп, өзінің жеті атасын түгелдегендей Барак Обаманың атабабаларын тізбелеп жатыр еді.

	«Айналайын аңқылдаған америкаау!..»

	Ана тілінің тағдырын талқыға салған басқосудың жөні бөлек те шығар, бірақ сөзден гөрі істі ілгері қоятын озат жүргізушінің бұдан әріге төзімі жетпеді. Іргелідегі қарбалас тірліктің жайын ойлап, төралқаға бір жапырақ өтініш қағаз жөнелтті де қызып келе жатқан жиналыстың шырқын бұзбайын дегендей аяғын абайлай басып дәлізге шықты.



	Еркін тыныстап, бухгалтерияға бас сұғып, керекті қағаздарын түгендеп алды да қақпа аузында тұрған машинасын гүр еткізіп от алдырып, Іргеліге қарай тартты. Жолда кезіккен кедір-бұдырды орағытып баппен жүргенге жүйкесі шыдамай, жылдамдықты үдетті. Кілт бұрылыстарда тіркеме салмағымен рульді ұрып, бір бүйірге тартқыштайды.

	Жігіттер екінші айналымнан оралғанда аңсабек те жартыкеш төбенің етегіне жетті. Тал түске дейін тағы бір рейске үлгерейік деп машинасын экскаватор ожауының астына тосты. Бірінші күндердегідей емес, жүргізушілер көліктеріне қай жобада топырақ салдыртқан жөн екенін шамалап алған. Сонда да күнделікті шамадан аз боп жүрмесін деп аңсабек экскаватор жүргізушісіне:

	– Тағы кішкене сала түс! – деп айқайлады.

	Машина орнынан ауыр қозғалып, белеңге қарай мықшыңдай көтеріліп келеді. Рульге жабысып, газды ыңғайына қарайеппенбасқанозатжүргізушікөлігім күш ала алмай орнында тұрып қалмаса екен деп жаратқанға жалбарынып отырды. Көшкін басып өткен үйдің алдындағы қарағаштың түбінен алғашқы күні табылған қаракүрең, түр-басы шалғай сахарадағы шымқай қара домалақтардың өңіне ұқсас балғын мәйіт көз алдына келгенде ернін жымқырып, рульді қыса түсті. Шамадан көбірек жүк салынып кеткенін байқаған былайғы жұрт та:

	– Берілме!.. Бас газды!..

	– Оңға қарата ал!..

	– Тоқтама! Тоқтасаң тұрып қаласың!.. – деп қиқуласып дауыс қосып жатыр. абырой болғанда қарақошқыл түтінді будақ-будақ жіберген көлігі тырбаңдап белеңге де көтерілді. Машинасын өзі қолымен сүйреп шығарғандай аңсабектің өне бойын тер жуып кетті. Былайғы сүрлеу ылдиды бетке алып отырады.

	Кішкене дем басып алайын деп басын рульге сүйегенде қаталап шөлдегенін сезді.

	«Шіркін, қара Кения шәйі болса ғой!..» – деп қиялданды озат жүргізуші.

	Жарнамасында «қызыл топырақты, жылы климат жазығында өндірілген» деген жазуы бар ерекше хош иісті шәй көкіректегі бүкіл шеменді алып кетер еді...



	Сәуірдің ортасынан ауа аңызақ жел көтеріліп, нәпақасын жерден тауып отырған елдің берекесін кетірді. Кенезесі кепкен жер тым болмағанда сіркіреп өтер көшпелі жаңбырды тілесе, жалпақ жұртқа ерегісе түскендей қыраңқыраңда құйын ойнайтынды шығарды. Бұл уақытта қызанақ-қиярларының жапырақтары жайқалып тұратын егінші қауым: «апырай, биылғы өнім не болар екен?.. Енді бірер жеті тамшы тамбаса, жер сипап отырып қалмасақ болғаны да», – деп, қолдан келер қайран жоқ, елеңдесіп-ақ отыр. Ылдидағы бірер ауыл тасаттық та беріп үлгерген.

	Қырдағы мал ұстаған жұрттың да қабағы салыңқы. Топырақтан қылтиып бас көтерген сасыр, баялыштың өзі тырбиып, өспей қалды. Көктемеден қурап

	тұрса, биылғы жем-шөптің жайы қандай болмақ?

	Осындай қысталаң тұста «қаладан едәуір қашықтағы малшы ауылдарда мал арзан екен» деген алыпқашты әңгімені құлақтары шалған сұлу мұртты, мойнына сән қуалап қызыл-қоңыр жібек шәлі ораған, сурет көрмелерінде аты бәйгеден озып, есімі төңірекке тарай бастаған суретші Құдиярбек пен оның қапталдас мамандықта қатар оқыған студенттік жылдардан бергі ажырамас досы, бұл күнде республикалық жастар басылымының білдей бір меншікті тілшісі болып қызмет істейтін сыралғы құрдасы Нұрым анау-мынау адыр-шодырыңды елейбермейтінсұрғылт«Джип» көлігімен қаладан ұзап ойқастап келе жатты. Мақсат – көктемнің көкөзек шағында қызылсыраған бала-шағаға соғымдық арзан мал табу еді. «Дүкеннен сатып алатын бір асым ет кімге дәрі, далада өз аяғымен жүріп семірген малды сойдырып, қазыға қарық боламыз!» – деп жолға дайындалғанда келіншектері: «Көкек айында қайдағы соғым?.. Қалаға сыймай қаңғырып барасыңдар да...» – деп күлісіп қала берген. «Соларға ерегіскенде соғым таппай қайтпаспыз», – деп беймезгіл уақытта барымтаға аттанған баяғының серкелеріндей екі дос бір-біріне іркес-тіркес жалғасқан майда ауылдарды артқа қалдырып, сәскелікке дейін едәуір жолды еңсеріп тастады.

	Қаладан қырық-елу шақырымдай жердегі жасанды су қоймасынан өтіп, солтүстікке қарай доғаша иіліп барып қырқаларды бөктерлей тіке тартқан қара жолға түскен соң көлік найқалған су жорғадай бірсыдырғы жүріске көшті.

	– Жол қысқарсын, ауылдың алтыауызынан айта отырсай, – деп серігін бір «әу» дерлігінен хабары бар Нұрым қажай бастады.

	Өзі де зерігіп келе жатса керек, Құдиярбек: «Іле деймін, ендеше, Іле деймін, өтешықтым Іледен, міне, деймін...» – деп қоңыр даусымен әуездете жөнелді. Қалжың-шынын кім білген, кезінде музыкалық арнаулы білімі болмағандықтан консерватория қабылдамай, көшенің қарсы бетіндегі көркемсурет институтына құжат тапсыра салдым деп кісімсінетін құрдасының анау-мынау отырыста серілік танытып жүретіні де рас. Қара өлең, шіркін, қанша тыңдасаң да жалықтырмай жетелеп отырады ғой. Суы тартыла бастаған Іле өзені туралы проблемалық мақала жазсам деп көптен толғанып жүрген меншікті тілші: «Мынау өлеңнің өзі тақырыпқа сұранып тұр ғой», – деп іштей қуанып отырды. Машина рулін жеңіл тербете ұстап келе жатқан Құдиярбек: «Жүгіріп шықтым белеске, белес жақын емес пе, осы отырған отырыс бір ғанибет емес пе!» – деп төкпелегенде Нұрым да еріксіз қосылып кетті.

	Оң жақ қанатта анда-санда малшылардың қыстау-қоралары ағараңдап қалып барады.

	Қыраң үстінде сағым ойнайды.

	Еңку-еңку жер шалған екеу түске тырмыса күре жол бойындағы есік алды шаңытып жатқан шағын дәмхананың алдына кеп тізгін тартты. Қора жақ бетінде тіркемелі трактор, шөп шабатын моторлы шалғы көзге шалынды. Бөктерде байлаулы тұрған дөнен оқырана кісінеп қойды.

	Бұл мекен Нұрымға алыстау құда боп келетін Ошақбай деген қарияның шаруашылығы еді. Бірер күн бұрын осы жолға шығарда ауылдағы ағасына қоңырау шалып, жер жағдайын сұрап алған. «Орынша апайдың дүкені» десең сол төңіректегілердің бәрі біледі. Қанша жыл бастауыш мектепте директор болып істеген ол кісінің аты Қоңырөлең аймағына жақсы таныс», – деп ағасы тәптіштей түсіндірген. Есік алдынан сол Орынша апайдың өзі күтіп алды.

	– Сәскелерде келіп қалады деген соң шал да күтіп-күтіп, жаңа ғана өрістегі малдарды бір қарап келейін деп шоқырақтап кетіп еді, келіп қалар, шәйға

	кіріңіздер, – деп қағілез қараторы әйел елпілдеп ішке бастады. Жолсоқты боп келген екеу дәмхананың төргі бөлмесіне өтіп, жасаулы дастарханның шетіне тізе бүгісті. Ел-жұртпен араласып, қонақ күтіп үйренген Орынша апайдың жырақтағы шаңырақтың бас көтерері екені бірден байқалып тұр. ас дайындау қамымен әбігерленіп жүрген қызы мен күйеу баласын шақырып:

	– Бағанағы айтқан құда балалар осылар. Қазір шәй ішіп болған соң құмдағы малшы ауылға алып барасыңдар, – деп тапсырды.

	Шәй құйып беріп отырған көкшіл көз талдырмаш сары қызды: «Оқушым ғой, бастауыш сыныпты бітірген соң малдағы әке-шешесі: «Оқытасыз ба, шоқытасыз ба, сізге тапсырдық», – деп біздің үйде қалдырған. Демалысында бізге қолғабыс етіп жүр. Құдай қаласа, төртінші тоқсанын бір тамамдаса, қалғанын көре жатармыз», – деп таныстырып қойды.

	Өрістегі малға кетті деген Ошақбай құда жуық арада келе қоймады.

	– Ерте-жарықта барар жерімізге жылжи берсек қайтеді? – деген бұларға Орынша апай:

	– Қона жатып қонақ боламын десеңіздер үй-жай жетеді. Әйтпесе ертерек шыға бергендеріңіз де жөн шығар. Жол қашық, малды сойып, жайғағанша қараңғы түсіп кетер, – деп қоштау білдірді.



	Асфальт жолмен кері қайтып, бірекі қыр асып барып оң қанатқа бұрылып, ағараңдап жатқан сүрлеуге түскенде, төбеден ауған күн қиғаштай бетке ұрып, машинаныңішіндегілерпысынайбастады. Тізгінді ұстап келе жатқан Құдиярбек терезені орта деңгейлетіп ашқанда ішке шаң ұрды. Тарам-тарам даланың жолы бірде тоғысып, бірде қиғаш тартып, діңкені құртты.

	– Бұл жерде оңға алыңыз... Енді солға қарай! – деп Орынша құдағидың етжеңділеу келген ақсары қызы бағыт сілтеп келеді. Қолына сан тарау жолдың жыпырлаған тізбесін ұстап алғандай шатаспай, сеніммен көрсетеді. ара-арасында осы төңіректегі жер-су аттарымен таныстырып:

	– Анау ылдида қараңдап жатқан – ескі қорым. Бұл тұста қазақ қолдарының жоңғар жасақтарымен бетпе-бет шайқастары болса керек. Оның етегіндегі өзек Талдыбұлақ аталады. Ол арада ши қалың өседі. Күзгесалым жұрт сырмақ үшін орып әкетіп жатады... – деп, басалқы әңгіме шертеді. Есесіне күйеу бала біртоға болып шықты. Жолдасы екеуінің де бір кезде мектепте сабақ бергендерін, үй жағдайларын дұрыстау үшін несие алып, бір айлықпен қиналып бара жатқан соң қайын жұртты сағалап осында көшкендерін, кәсіппен айналысқалы едәуір көтеріліп қалғандарын қысқаша баяндап шыққан соң терезеге қарап, әңгімеге араласпай бейжай отырды.

	Көлікқырқаныңтөбесінекөтерілгенде көзұшында күнмен шағылысып, сағымдай жалтыраған дария мен мұндалады. Жолсерік құдаша: «Он шақырымдай болып қалар», – деп жобалаған Іле бірталайға дейін қапталдасып отырды.

	Оқыста кезіккен құм төмпешіктерден мөңкіп, құмдауыт жерлерде шаң ілестірмей ызғыған көлік төбесі қызыл қаңылтырменқапталып, сәніменсалынған мал қоралардан оқшаулау салынған еңселі үйдің алдына тұмсық тіреп: «Кім бар-ау?!» – дегендей дыбыс шығарды. Іштен үдере шыққан үй иелері жік-жапар болып, қонақжайлылық танытып жатыр.

	– Біз сендерді келіп қалар деп, үштөрт малымызды қораға қамап, шәйсуымызды әзірлеп сәскеден бері күтіп отырмыз ғой, қыз-ау, – деп қояды басына қалың қоңыр шәлі орап алған орта жастағы әйел Орынша құдағидың қызымен өзімсіне амандасып жатып.

	– «Өздері қаланың жігіттері болса, ұйқыларынан тұрып жетем дегенше түс те болар» демедім бе, айтқаным айдай келді, – деп ыржияды дөңгелек қарынды келген етжеңді жігіт ағасы. Ораз атты аңқылдақ үй иесі салған жерден қаладан келген екеуін өзімсіне ішке тартып, ежелгі таныстардай гүжілдеп әңгіме шертіп, үйіріп ала жөнелді.

	– Менің Ошақбай жездеме құда болсаңдар маған да бөтен емессіңдер. Емінеркін қуырдақтан алыңдар. Кеше сендер келеді деп хабар тиген соң бір тоқтыны алып ұрғам, – деп салдырлап қояды. Дастарханның бір шетін ала «көмекші шопандар» деп таныстырған көз алды көлкілдеген сылыңғыр қара мен жалпақ бет сары жігіт жайғасқан. Ойда-жоқта себеп табылып, ішімдіктен сілтеңкіреп алғандары байқалып тұр.

	– Бағана тіркемені қосып дарияның түбіндегі бұлақтан су әкелуге барғанда:

	«Қонақтарыңыз келе жатыр екен, бүгінге бір демалыс жарияласақ қайтеді, көке?» – деген соң көңілшектеніп бір жартылықты ашып едім, – деп Ораз сыр ақтарып отыр.

	– Ащы судан жеңіліп қалған пәлелер соның өзін көтере алмай қалыпты...

	«Құп, тақсыр!» – дегендей кінәлі екеу қолдарын кеуделеріне қойып, ләм-мим деп тіл қатпай ыржиысады.

	Ораздың келіншегі кіреберіс бөлмеде ас қамымен жүрген балалы келіншекке:

	– Мизамгүл, сен баланы бері қалдырып, сырттан су әкеліп, қыздыра берсей, шек-қарын тазалап, қазы айналдырғанша ымырт түсіп кетеді, – деп асықтыра

	бастады.



	– Қазір көкке тісі тиіп қалған малдың арық кезі, пышаққа жарайды-ау деген үш-төрт қылқұйрықты қаматып қойдым, таңдау өздеріңізден, – деп Ораз орнынан қопарыла қозғалып, қонақтарды қораға қарай бастап жүрді. Ет жайғайды деген сылыңғыр қара мен жалпақ бет кирелеңдей ілесті.

	атқораның алдына келгенде Құдиярбек пен Нұрымның арасында аздап келіспеушілік туды. Жаны сұлулықты қалаған суретші басын аттақырдан көтермей ернімен шөп ілген бестіні таңдаса, көңілден гөрі көзге сенетін тілші:

	– Кәрі жылқының еті қатты болады, ертең шала піскен шандырды тістелеп отырмақпысың?! – деп, көзі аларып, қорадан секіріп кетуге шақ тұрған асау қысырақты таңдады.

	Ырғас әңгіменің соңында таңдау асау қысыраққа түсті. Мойнына арқан тастатпай біраз әуреге салған жануарды жығу да оңай болмады. Кеу-кеулеп ұмтылған жұртты жанына жолатпай айналшықтап секірген малдың шекесіне тапырақтап жүрген сіліңгір қара қораның жанында тұрған сүйменді сілтеді.

	Мұндай ноқай әрекетке жаны шыдамаған тілші теріс айналды.

	Бұл тұста көліктен қай уақытта да өзімен бірге тастамай алып жүретін сурет салатын асай-мүсейлерін шығарып Құдиярбек қыр жағалаған. Көз ұшында

	ойнаған құйын, қызғылт құм, төскей бетіндегі қара-құра мал, қыраңдағы сағым шиыршық атқан болашақ картинаның нобайын көрсетіп тұрғандай. Осынау сахара төсінде жалпақ жұртты елең еткізетін ерекше туындының өмірге келмесіне кім кепіл?!

	Нұрым болса дария жақтан соққан самалға кеудесін тосып, оңаша қыдырыстап жүрді.

	Изені, миясы, шырышы қатарласа өскен құмдауыт даланың мамыражай бусанған шағы еді. Үп еткен желге сабақтары майысып, үзілгелі тұрған сиякөк гүлдер алаңқайы қолсозым жерде жайқалады. Жерден қарыс бойы көтеріліп қалған селеу сонау ылдидағы кемерге дейін ағараңдай созылып жатыр. «Әр өңірдің өзіне ғана тән сұлулығы, тартымды қыры, өзгеше бедері бар-ау», – деп толғанды тілші.

	Қора жақтағылар қол бұлғап шақырғандай болған соң кері аяңдаған ол бұзылып тұрған шынжыр табан трактордың жанынан өте бергенде көлеңке жақ бетінде томпақ бет сүйкімді баласын бауырына басып құшақтап отырған Мизамгүл есімді жүзі сынық манағы келіншекті көрді. Ұрлығының үстінен түскендей қипақтап қалған ол Нұрымнан жүзін тайдырып, теріс айналды.



	Асау қысырақтың күткендегіден де арық шыққанына әбіржіп, не істерлерін білмей состиып тұрысып қалған Ораздардың жанына келген тілші:

	– Бұйырған нәсіп те, алаңдамай жайғай беріңіздер, – деп төрелік білдірді. Бұл аралықта мал союшылардың жанына келген Мизамгүл қолындағы баласын Ораздың келіншегінің қолына ұстатып, Орынша құдағидың сары қызына қосылып ішек-қарындарды үйге қарай таси бастады.

	– Мына көмекшілеріңіздің бірінің әйелі болар? – деген Нұрымның сұрағына ол:

	– Бұл бір бағы ашылмаған байғұс қой, – дей салды.

	«Бір ікімәті бар шығар», – деп тосын жайға оншалықты мән бере қоймаған Нұрым дөңес басында тары шоқыған тауықтай еңкейіп бара жатқан күнге бір, алдындағы керілген кенебіне бір қарап түртінектеп отырған досына қарады. Жұмыстың қызығына енген Құдиярбек бұл жаққа не үшін сапарлап келгендерін де ұмытып кеткен секілді. Қора маңында әбігерленіп жүрген жұртқа мойын бұрып бір қарар емес.

	Орынша құдағидың қызы «Көкпар десе ішкен асын жерге қояды. Осы атырапқа аты жайылған шабандоз» деп таныстырған ірі денелі Ораздың апылтапыл басып айналшықтап жүрген сәбиді өбектеп:

	– Тәңірдің бере салған баласы!.. Менің Тәңірбергенім! – деп елпілдеп, ерекше айналып-толғанғаны тосын көрінді. Сүйектерді жіліктеп, қолын шайып ап: «Өскенде бұл да көкпаршы болады! Кәне, көкелеріңе күшіңді көрсетші!» – деп баланы сирағынан ұстап жоғары лақтырғанда, қаперсіз тұрған сәби қорыққанынан шар ете қалды.

	– Өй, тентек, сен жыламаушы едің ғой! Кәнеки!.. – деп қайыра лақтырғанда жүрегі шайлыққан сәби кішкентай алақандарын тарбитып Ораздың жеңіне жармасты.

	– Жерге түсірсеңізші!.. Бала қорқып тұр ғой! – деп Нұрым ардыңкүрдің көкпаршының одағай қылығына қарсылық білдірді.

	– Күшіген кезінде таланған бөлтірік ешкімге есесін жібермейтін ызақор болып өседі! – деп Ораз желкесін күжірейтті.

	– Баланы киіндіріп әкелейін, – деп Мизамгүл жасқаншақтай сұрап, сәбиді құшақтап үйге кетті.

	Бағанағыдан да қызыңқырап алған екі көмекші сықпырта балағаттап өрістен қайтқан малды жайғауға кірісті.



	Ымырт үйіріле ауа салқындай бастады. Қаңтарулы тұрған көліктен қалыңдау сырт киімдерін алып жатқан Құдиярбек пен Нұрым бөшке тиел ген тіркеменің түбінде бір қолына шелек іліп, баласын бауырына қысып алған Мизамгүлді тағы жолықтырды.

	«Балажан біреусің-ау», – деп топшылады аңғарымпаз тілші. Құдиярбек болса көптен көкейінде жүрген сюжетке желі тапқанын, енді елде жоқ ерекше дүниелікті салып шығатынын, оның бір шалғайында көк гүлдердің ортасындағы мына сәбидің де кескіні қамтылатынын айтып қояды.

	Кешкі шәй үстінде жаңа қуырдақтан қарбыта асап отырып Ораз бала Тәңірбергеннің жайын шола жортып әңгімелеп өтті. Қызы орталық аймаққа тұрмысқа шыққан, жалғыз ұл қалада күзетшілік қызметте екен. Перзенті болмай, бұған дейін екі рет ажырасып үлгеріпті.

	– Дене тұрқы мен қарайлас. Өзі спортпен айналысады. Көрінбеген дәрігері қалмады, – деп даудырлайды Ораз. – Содан қазіргі келін екеуі жетімханадан бала асырап алатын болып уағдаласып жүрген. Содан бір күні кешке ұл телефон шалады:

	«Осылай да осылай, базарда жылап келе жатқан бір келіншекті ұшырастырдық. Өзі екіқабат екен. Жүрген жігіті алдап тастап кетсе керек. Шалғайдан келген екен, барар жер, басар тауы қалмаған. «Малдағы әкешешемізге көмекші боласың ба?» – десек, келісімін беріп отыр. Босанып жатса, баласын бауырымызға басып алармыз», – деп тұр. Құдай жерден тілегенімізді көктен берді деген осы.

	«Әкеліңдер!» – дестік. Содан, арада жиырма күн өтті ме, өтпеді ме, ауызғы үйдегі ошақтың аузында отырғанда толғағы қысса бола ма. Дереу көрші қыстауға адам жіберіп, мына жеңгелерің кіндігін кесіп, аман-есен босандырып алдық. Тәңірдің берген перзенті ғой деп атын Тәңірберген қойдық... Енді мына қызықты қараңыз. Бала босанбай тұрғанда сұрастырсақ, шешесі бас тартса, бала жетімханаға жөнелтіледі екен. заңның біз біле бермейтін қалтарыстары көп қой. аудандағы жігіттер: «Келініңіз қарсы болмаса, балаңызды осы келіншекпен заң жүзінде қосыңыз», – деп кеңес берді... Сөйтіп, балалы болдық!.. Кезінде сақпан кезі қабаттасып, шілдеханасын өткізе алмай қалып едік, келесі жұмада өздеріңіз бағана жанынан өткен Талдысазда төңіректегі бүкіл жұртты жиып көкпар бермекпін.



	Күнде балалы болып жатқан жоқпын ғой!.. Шешесі: «Келіп-кетіп тұрармын, алақандарыңызға салған бір перзенттеріңіз ғой, тіршілік етейін, сауда жасайын», – деп отыр...

	Ойында ештеңе жоқ бейғам сәби ойыншық машинасын сүйретіп төр жақта ойнап жүр.

	Тілек айту кезегі өзіне тірелгенде жаттанды лебізге машық тілші:

	– Сәбидің ғұмыр жасы ұзақ болсын! Қуанышы көп болсын!.. Тек манағыдай әуелеткендеріңізді қайталамасаңыздар екен! – тілегінің соңын тосын өтінішпен аяқтады.

	Әйелдер жағы соғымды жайғап болып, ас әкелгенше түннің бір уағы болып кетті. Табалдырығын күнде келім-кетім тоздыра бермейтін Ораздың да оңайшылықпен жібере қояр түрі көрінбейді. Қонақтар: «Қараңғыны алып жолға шықпай-ақ таңертең аттанармыз», – десті.

	Құдиярбек пен Нұрым таңғы астан соң көлікке соғымдарын тиеп, жолға жиналып жатқанда үй иесі:

	– Алдағы жұмада болатын көкпарға міндетті түрде келетін болыңыздар! Шер тарқатып, ұлан-асыр той жасаймыз! – деп қайыра еске салып жатты.

	Машинаға мінгісі келген сәби Тәңірберген қыңқылдап алға ұмсынды.

	Осы аралықта тырс-тырс етіп аспаннан жаңбыр жауа бастаған-ды. Кенезесі кепкен топырақтың бетінде ұсақ нүктелер пайда болды. аулақта жөңкіліп бара жатқан шөкім бұлт болмаса көк жүзі шайдай ашық.

	Соқыр тамшылар... Көктеменің соқыр тамшылары екен.

	Көптен көріспеген құдаларын шығарып салғандай Ораздар көлік көз ұшында көрінбей кеткенше қол бұлғап состиып тұрысты.

	Үлкендерден көргенін істеп балғын саусақтарын жыбырлатып орталарында Тәңірберген де тұрған сыңайлы.

	Бірталайға дейін өз ойларымен әлек боп еңселі көліктің ішінде сыршыл суретші мен қиялы ұшқыр тілші томсырайып келе жатты. Дария үстіндегі ұзын көпірден өткенде Құдиярбек кешегідей әуелетіп ән шырқамады. Қалаға бет алған күре жолға түскенде Нұрым:

	– Көкпарға келгенде не табамыз?! Жүрек сыздатып келгеннен келмеген жақсы! – деп пікір қосты.





ЕГІЗ ҚАУАШАҚ




	Күн шыға мақталы алқаптың беті құлпырып сала берді. ақ ұлпа бетіне жабысқан таңғы шық көкжиектен көтерілген күннің шапағына шағылысып, теңіз түбіндегі ақ маржанға ұқсап жылтжылт етеді. Қатар-қатар жүйекке түсіп, қолдарымен кезекпе-кезек қарманып, мойындарына іліп алған қапшықтарына ақ ұлпаны тыққыштап, жарыса қыбырлаған мақташылар бір мезет су бетінде жүзіп келе жатқан адамдарға да ұқсайды.

	Әсем көрініске қызыға қарап тұрдым да қайтадан еңкейіп, ақ маржанға қолымды создым.

	Сынып жетекшісі амалбек ағайдың:

	«Балалар, осы апта күш салсақ, облыс бойынша алдыңғы қатарға шыққалы тұрмыз! Қалай, тырысамыз ба?» – деген сауалына: «Иә, тырысамыз!» – деп шуылдай үн қатқан едік. Енді сол сөзіміздің үдесінен шықсақ деп бүкіл сынып жанталасып жатырмыз. Жүйек-жүйекті аралап ағайымыз әрқайсымыздың қапшығымызға бірер уыс мақтаны тыққыштады. Қапшығы толғандар мықшыңдап мақталықтың орта тұсындағы тіркемеге қарай тартып барады. Күн көтерілгенше бел жазбай қыбырласақ, біраз шаруаны дөңгелетіп те тастағандаймыз.

	Тілімнің ұшына тердің кермек дәмі келді. Жеңіммен тершіген маңдайымды сүртіп, бойымды тіктедім.

	– Қалай, батырым, шаршадың ба? – деп екі-үш жүйек әріректе қапталдасып мақта теріп келе жатқан Дәулет мысқылдап қояды.

	– Жоға.

	Қайтадан еңкейіп ақ ұлпаға қолымды соза беріп қалт тұра қалдым. Қозапаяға анықтап тағы бір қарадым. Үлбіреп, армандай болған қос мақта тұр еді алдымда. аялай ұстап, егіз қауашақты сабағынан ақырындап үзіп алдым.

	– Қос мақта тауып алдым! – деп қуанышымды жасыра алмай дауыстап жібердім.

	«Кәнеки, көрейікші!» – деп жақын маңдағы екі-үш сыныптасым қасыма жүгіріп келді. абайсызда айрылып қалам ба дегендей оларға алыстан ғана көрсетіп, егіз қауашақты төс қалтама ұқыптап салып алдым. Дәулет көзін сығырайтып:

	– Е, сол да жаңалық болып па?! – деп менсінбегендей қалып танытты. Әйткенмен қызғаныш шоғы шарпығандай жүзі қарақошқылданып, жүйегіне қарай адымдады.

	Жүрек тұсымдағы қос мақта қимылыма қимыл қосқандай. «Жарайсың, Қасым, күндік жоспарды түске дейінақ орындап тастайтын түрің бар», – деп амалбек ағай да көтермелеп қояды.

	Күн тас төбеде шақыраяды. Мақталық шетіндегі қамыс-құрақтар да үп еткен лепке зар болып тым-тырыстана қалған. аулақта мақта тиеген бес-алты тіркемені қатар сүйретіп тырылдап кетіп бара жатқан трактордың дауысы құмығып естіледі.

	Бесін ауып, көлеңке ұзаған шақта сынып жетекшіміз: «Жарайсыңдар, балалар, бүгін күндегі мөлшерден де асып түстік!» – деп тіркеме үстіне шығып көңілдене дауыстады. Жаудың бетін қайтарғандай әр тұстан қиқулай дауыс қосамыз.

	Қос басындағы кешкі астан кейін әдетінше би алаңы жақтан көңілді әуен естілді. Жатақтың әр тұсынан топ-топ болып терімшілер солай қарай ағыла басады. Әдепкіде ошарылып тұрған қызжігіттер бірте-бірте еркінсіп, ортаға шығушылар қатары көбейе түсті.



	Мен көзіммен әлдекімді іздеймін.

	«Бүгін биге келмес пе екен?! – деп көңілім алағаржақтанып, дегбірім қашып тұр.

	«Әне! Әнеки!..» – деп құлағыма сыбырлайды сыныптас досым Нұржан. Ол менің іштей кімді іздеп тұрғанымды сезген болса керек.

	Бүгін Гүлзат ерекше құлпырып, бұрынғыдан бетер шырайлана түскендей. Көгілдір гүлді көйлегі өзіне тым жарасыпақ тұр. Қасындағы құрбысына әлденені айтып, жымия күліп, би алаңының шетінде тұрған қыздарға таянды.

	Сәл кешіксем айырылып қалардай асыға адымдап кеп Гүлзатты биге шақырдым. Менен дәл мұндай тәуекел күтпегендей ол қабағын керіп аңтарыла қарап қолын ұсынды. Үстіндегі жібек көйлегі алақанымды қарып барады. Оған айтсам деген әңгімем көп сияқты еді, тамағым құрғап, ернім кеберсіді. Бүгін мақта теру жоспарын қалай орындағанын сұраған болдым. Бірақ біздің сыныпқа көрші ауылдағы сегізжылдықты тәмамдап, қыркүйектің басында ауысып келген ерке қызға айтсам дегенім тіпті басқа еді. Кекіл шашы бетімді сипап өтті. Би алаңындағы жұрттың бәрі екеумізге қадала қарап тұрған сияқты.

	– Гүлзат, – деймін даусым әрең шығып, – саған бір нәрсе сыйлайын деп ем.



	Төс қалтамдағы қос мақтаны абайлап ұстап, Гүлзатың ып-ыстық алақанына қыстырдым.

	Екі беті алаулап, ол жүзін төмен салды. абайсызда әлденені бүлдіріп алған жандай көңілім өрекпіп, жон арқамнан қара тер бұрқ ете түсті.

	Би аяқталған тұста Гүлзат құлағымның түбінен:

	– Рахмет саған, Қасым, – деді сыбырлай.



	***



	Таусылмайтын іркес-тіркес жұмыстан қашып, еңбек демалысымды армандап, көңілдің көк дөненін ерттеп отыр едім.

	Хатшы қыз: «ағай, кешіріңіз, сізге мынабіршақырукелгенеді»,– депалдыма әлдебір қатырма қағазды қойды. Бір шетіне домбыраны бейнелеп, нақыштапақ жасалған шақыруды қолыма ала беріп, есімеосыданбірераптабұрыноңтүстіктегі Күншуақ шаһарынан іс басындағы сыйлас ағаның арнайы телефон шалып:

	«Қасым, бізде термешілердің үлкен сайысы болғалы жатыр. Әр шалғайдан ат қосам деушілер жетерлік. Сол бәсекенің әділқазы алқасының құрамына өзіңді де енгізіп едік», – деп нығарлай айтқан өтініші есіме түсті. Өтініш те емес, жерлес азаматтың белден басқан базынасы да іспеттес еді. Ол шараға дейін біршама уақыт болғандықтан: «Мақұл, ойланып көрейін, баруға тырысармын», – деп көңіл жықпастықпен созбалақтап қойғам.

	Дәл осы тұста алқымнан алып тұрған шаруа болмаса да сонау бір қияндағы Күншуаққа сапар шегуге онша зауқым соғып та тұрған жоқ. Әйтсе де жүрдек пойыздың жұмсақ вагонымен барыпқайтуға арнайы тапсырыс беріліп, оңтүстік шаһардың жаңадан соғылған ең зәулім қонақ үйінен бөлме алынып қойылғандығын хабарлаған шақыру қағазы мойын бұрғызбастан байлапматап тастағандай еді.

	Оны-мұны шаруамды жинастырып, асығыс жолға дайындалдым.

	Күншуақ әдеттегідей жылы қабақпен құшақ жая қарсы алды. Вагон терезесінен қарағанда көзіме бірден «Шырайлы шаһарғахошкелдіңіздер!» дегенайшықты жазу оттай басылды. Көңіл терезесіне бірден жылы шуақ шашылып жүре бергендей. Перрондағы ығы-жығы халықтың ішінен алтын тістерін жарқыратып, ақсия күліп тұрған ағаны анадайдан таныдым.

	«Өстіп арнайы шақыртып алдырмасақ, туған жерге ат ізін салып тұруды білмейсіңдер», – деп құшағын жайды.

	Оңтүстіктің шуақты ықылас-пейілі терме бәсекесі басталған облыстық филармонияның кең залында да жалғасып жатты. Домбыра десе делебесі қозатын

	жұрт қарасы көп-ақ. Жеребе тартылып, бәсекеге түсетін жұпты анықтаған сайын көпшілік дуылдаса қол соғып, қошемет көрсетеді. Микрофон ұстаған жүргізуші жігіт бұл шараға көршілес облыстан атақты Жанат ақын мен Көкше өңірінен жыршы Байғабылдың арнайы ат басын бұрып келіп отырғандығын хабарлағанда, жұрт тіпті дүбірлесіп кетті.

	Осындай лықсыған көңіл ауанының өзі-ақ терме жарысының бәсін көрсетіп, әділқазылар алқасының мойнына түсер жүктің салмағын анықтап тұрғандай еді.

	Біз алдымыздағы таяқшаларды аударыстырып, қағаздарымызды реттеп, бір-бірімізге қарастық. Қай-қайсымыз да әділдік деген таяқшаны жоғары көтермекке іштей бекінген сыңайдамыз.

	Бәсекеге түскен алғашқы жұпқа баға беру тұсында-ақ пікір екіге жарылды. Қырғыз ағайындармен іргелес елден келген талдырмаш қыз бала мен тамағы бүлкілдеген сыр сүлейлерінің ізін басқан бозбаланың бәйге аты қатар шауып келгендей. Бірақ бәсекенің шарты бойынша біріне ғана басымдылық беріліп, келесі сайысқа жіберілуі керек. Әділқазылар алқасының төрағасы боп сайланған осы Күншуақ шаһарынан шыққан белгілі филолог ғалымның ұстамды қоңыр дауыспен байыппен айтқан басалқы сөзінен кейін ғана жұрт бір бәтуаға келгендей болды.



	Сайыс барған сайын ширығып, филармонияның кең залы ыси түсті. Қыздықыздыға желіккен жұрттың оны елер түрі көрінбейді.

	Сахнаға жанамалай қойылған орындықтарға жайғасқан әділқазылар алқасына залдың әр-әр тұсынан әредік үшбу хаттар да түсіп жатты. Біреу таяқшамен көтерген бағаны қолдап ықыласын білдірсе, енді бірі сізбен келіспейтінін айтып, сөзін дәлелдеуге тырысады.

	Түскі үзіліс алдындағы соңғы жұп сахна төрінде бірін-бірі сөзбен қамшылап жатқанда қолыма менің атыма жазылған бір жапырақ қағаз келіп түсті. Бұл термешілердің сөз саптасын, дауыс ырғағын талқылаған жазбалардан бөлекше хат екен. «Қасым, – деп басталыпты хат, – сенің біздің Күншуаққа келгеніңді естіп, амандасайық деп екі-үш сыныптас осы залда отырмыз. Қазіргі үзілісте шығар есіктің аузында күтеміз». Бір жағы тосыннан жазылған хатқа таңданып, бір жағы әуестік жеңіп, көрермендер жаққа қанша көз сүзгеніммен дуылдасқан жұрттың арасынан таныс ешкімді кездестіре алмадым.

	Мектеп бітіргенімізге жиырма шақты жылдың жүзі боп қалса да ғимараттан шығар есік аузында тұрған баяғы сыныптасым Нұржанды жазбай таныдым. Құлағы қалқиып, ыржалақтап:



	– Сені де көретін күн бар екен ғой! – деп арқамнан қағып қояды. Оның қасындағы Дәулет бұрындары сидам денелі бойшаң секілді еді, енді біршама толысып, өңі қошқылданып, байсал тартыпты.

	Қалжыңдасып, өткен-кеткенді әңгіме қылып тұрып түскі үзіліске бөлінген жарты сағаттың қалай өтіп кеткенін байқамай да қалыппыз.

	– Бізсағантүстігіңді де ішкізбедік қой, Қасым, – деп сыныптастарым ыңғайсызданып жатыр.

	– Бір мәнісі болар...

	– Сонша жерден арнайы шақырғасын кешіккенің болмас, – дейді Нұржан қоштасқан сыңай танытып. – Біз сені ұстамайық.

	– Мүмкін кешке осы Күншуақтағы сыныптастар бас қосармыз? – деп Дәулет ұсыныс жасады. – Күнде келіп жатқан жоқсың.

	– Расында да екі желеу, бір сылтаумен біз де бір жырғап қалайық,–деп Нұржан да қосыла кетті. – Шынымызды айтсақ, Қасым, қу тіршілік деп жүріп осы бір қаланың өзінде тұрып бір-бірімізді оқтатекте бір көреміз ба, жоқ па...

	– Келістік! – Үшеуміз бала күнгідей жұдырығымызды түйістірдік.

	Асыға қоштасып, ішке қарай адымдай басып бара жатқанымда Нұржан:



	– Кешке баяғы махаббатың Гүлзат та келеді. Олардың осында көшіп келгендеріне бір айдай болып қалды, – деп дауыстады.

	Терме бәсекесі өтіп жатқан залда ине шаншар орын қалмапты. Мен есік көзіндегі сығылысқан көрермендердің арасынан әрең өтіп, сахнаның оң қапталындағы орныма таяндым.

	Алғашқы күнгі сайыста бағы жанып, ертеңгі күні болатын ақтық сынға он алты термеші түсетін болды. Әділқазылар алқасының осы байламын естіген көпшілік қайта дуылдасып, дабырласып барып үздік-создық тарасып жатты. Әр шалғайдан келген қонақтарға арнап терме байқауын ұйымдастырушылар оңаша жайға арнайы ас мәзірін дайындатып қойған екен. Одан кішкене ауыз тиіп, жанымдағылардан кешірім сұрап, тысқа шықтым.

	Күндізгі ыстық қайтып, Күншуақ көшесінен жанға жайлы қоңырқай самал есіп тұр. Тақау маңдағы субұрқақтың бірқалыпты сартылдаған үні естіледі.

	Бағана Нұржан мен Дәулет қалай жетуге болатындығын жарыса түсіндірген «арман» мейрамханасын оңай-ақ тапқанмын.

	–Мінеки, Қасымның өзі де келіп қалды, – деп сыныптастарым орындарынан жамырай көтеріліп, орталарына алды.



	Соңғы қоңыраудан кейін араға қаншамажылдарсалыпбарыпойдажоқта орайы түскен кездесуіміз ә дегеннен-ақ әзіл-қалжыңға көміліп жүре берді.

	– Мынау «Кәдірқұлдың күйеу баласы» ма-ей?

	– «Дәуқара», қалайсың?

	Бір-бірімізді бала күнгі жанама есімдерімізбен атап, күлісіп жатырмыз.

	Жігіттер жағы мәре-сәре құшақ айқастырып жатқанымызда шеттеу қалған екі келіншек жылы жымияды. Сыныптастардың ортасында емес, кездейсоқ көшеде ұшырасса танымай да қалғандай екем. алыста қалған бал дәурен балғын шақтың көңілге ыстық күндері қылаң етіп көз алдыма келгендей болды.

	–Сәлем, Гүлзат! – абдырап қолымды ұсындым. Біршама толысып, ажарлы келіншекке айналыпты. Тек ұшқын шашқан көздері мен күлгенде пайда болатын бетіндегі сүйкімді шұқырлары ғана өзгермеген секілді.

	– Гүлзаттан басқамызды көзіңе ілетін түрің көрінбейді ғой... – Сыңғырлай күліп «сынып белсендісі» Қалдыкүл ортаға килікті.

	Дастархан басына отырар-отырмаста Нұржан шарап құйылған бокалын жоғары көтеріп:

	–Достығымыз үшін! Ойдағы-қырдағы барлық сыныптастарымыздың амандығы үшін! – деп тілек айтты.

	Алтын ұя мектептегі қызықты күндерімізге қайта оралғандай боп бір-бірімізбен жарыса әңгіме шертісіп, бірталайға шейін отырдық. Біздің бақыттан басымыз айналғандай еді. Шам жамырап, Күншуақ көшелерінде машиналар қатары селдірей бастаған шақта сыртқа шығып есік алдында даудырласып аз-кем бөгелдік. Енді басымыз қайта қашан тоғысар екен? Қоштасқымыз келмегендей ілкі сәт үнсіз қалыстық.

	– Қой, әйелім үйге кіргізбей қойып жүрер, қайтайын, – деп Дәулет әзілдеп қолын ұсынды.

	– Мына сұлу бикештерді үйлеріне аман-есен жеткізіп салуды сонау астанадан атарылтып келген Қасымғатапсырсақ қайтеді? – Нұржан балалығы ұстап басқаларға білдірмеген боп бүйірімнен түртіп қояды.

	–Е, жөн-ақ.

	Бір көше ұзар-ұзамаста «сынып белсендісі» Қалдыкүл: «Қызымның үйі осы тақау маңда, менің сонда бас сұғуым керек еді», – деп жақауратып қалып қойды.

	Гүлзаттың үйі орталық саябақ тұрған көшенің бас жағында екен, едәуір қашықтау болса да аяңдап жаяу тарта берейік дедік.



	Жібек самалы жүзімізді аймалайды. Қыркүйек ортасынан ауып, жапырақтар жалқындана бастаса да жазғы апталықтың қызуы әлі қайта қоймаған.

	Екі-үш сарғыш жапырақты жерден көтеріп, алақанына салып, аялай ұстап келе жатқан Гүлзат:

	– Уақыт дегенің қалай ұшқыр, ә, Қасым... – дейді мұңайып.

	– Мектеп бітіргеніміз кеше ғана сияқты еді...

	– Сол оныншыны бітірген жылдың қара күзінде Тескентауда кенші боп жұмыс істейтін осы зиябек мені алып қашып кетпеді ме... Оны саған хатымда жазғанмын, оқыған шығарсың?.. Тескентауда тапжылмай он бес жыл тұрдық. Сырт-тай пединститут бітіргем, бастауышқа сабақ бердім... Күйеуім соңғы жұмысшы қалғанша, кеніштен шықпады. Қазірде Тескентаудан мәніс кеткен. Сегізжылдық мектеп бар еді, ол да жабылып тынды. Есік-терезесі жұлынып, үңірейіп қалған үйлерді көргенде, бар ғой, жүрегің ауырады... амал жоқ, бір ай болды Күншуаққа көшіп келдік...

	Төбеден қалықтай қонақтап келе жатқан жапыраққа алақанымды тостым. Қиғаштай төгілген жарықтан ағараңдап, созылып жатқан асфальт жол мақталық алқапты елестеткендей.

	– Қос мақта есіңде ме, Гүлзат?..





– Әрине... – Ол жеңіл күрсінгендей болды. Сарыала жапырақтар сағыныш қылынтербегендей. Біруаққияншалғайға оқуға аттанған ұлымды ойладым. алып мұхитқа тақау орналасқан шаһардың күзі де ызғарлы шығар-ау. Әнеугүні телефонмен тілдескенімде қымтанып жүруін қайта-қайта шегелей айтқан едім.


	– Зиябектің кеніштен тапқан пайдасы – құяң ауруына шалдықты, – деп уайымдайды Гүлзат. – Күн сәл бұлттанса жатып қалады. Білмеймін, үлкен баламыз да осы күзде келіншек түсірем деп жүр.

	Күнделікті күйбең тіршіліктің әңгімесін қаузап, егіз қауашақтай қолтықтасып, аяңдай басып, көше қиылысына жеткенімізде алдымыздан бірбірін қуалап сықылықтай күліскен балаң бозбала мен талдырмаш қыз шыға келді. Алакөлеңкеде бізді аңғармай қалды ма, жанымыздан қаға-маға өте шықты. Анадай жерге ұзаңқырап барып, қол ұстасып қайта оралып: «Мархабат, ғафу өтінеміз!» – деп кешірім сұрағанның ырымын жасап, қайтадан жүгіре жөнелді. Беттері алабұртып жымыңдаған жұлдызды түн құшағына сіңіп бара жатқан олар үлбіреген қос мақтаға ұқсайды.





	ТӨЛЕГЕН





	Бұл дүниеде айткүл есімді көзі күлімдеп тұратын, талдырмаш денелі сүйкімді қыздың барын ұмытып та кеткендей еді. Ұмыттым деп ойлаған. Бар болғаны бір-ақ рет көрді. Жатақханада өзімен-өзі бір секцияда тұратын «байырғы танкист» Орал химия факультетінде оқитын зина деген қызға барғыштап жүруші еді, бірде соның туған күніне мұны қоярда қоймай алып барған. Қалдан айткүлмен сол жолы танысты. Не айтсаң да бала құсап беріле тыңдайтын, күлкісінен адамды баурап алар әлдебір жылылық сезілетін бойжеткенге Қалданның көңілі құлаған. Бірақ бір көргеннен күйіп-жанып, «өлдім-өштім» деп жүретін жігітсымақтарды жаны сүймейтін, ондай «уақ-түйектерге» алаңдамай, бар өмірімді тіл ғылымына арнасам деп жүрген арманшыл жас жігіт көңілінде жылт еткен сезімді бүгіп қалған. Тек таң қылаң бере қыздарды алғашқы автобусқа шығарып салып тұрғанда: «айткүл! айткүл!» – деп жүрегі бұлқынып еді. Бұны да тілмен емес, жүрегімен жеткізген.

	Думанды студенттік өмір тез жылжиды ғой. Енді, міне, Орал: «айткүл сені де туған күніне шақырып отыр», – деп хабар айтып келген сәтте ғана онымен танысқан сол кештен бері екі жылдай уақыттың зымырап өте шыққанын бағамдағандай. айткүлді ұмыттым дегені бекершілік екен. Оның сәлемін естігенде жүрек түкпіріндегі ешкімге тіс жарып айтылмаған жұмбақ сағыныш атойлады. Көз алдына сондағы көгілдір көйлекті талдырмаш қыз келіп тұра қалды.

	«Айткүл... Мен ол үшін бір отырыста ғана бірге болған кездейсоқ біреу емеспін бе? Онда неге мені шақырады?.. Демек кездейсоқ біреу болмағаным ғой... Ұмытпағаны ғой оның...».

	Махаббат мәселесі жөнінен курстағы ең тәжірибелі жігіттердің бірі саналатын Орал мұның жан дүниесіндегі толқынысты аңғарып: «ал, не айтасың, батырым?!» – дегендей ақсиып күліп отыр.

	Маусым мерекесінің қарсаңында гүл базары алуан түске боялып, құлпырып тұр екен. Екеуі сол арадан таңдап жүріп үш тал қызғалдақ алып, аталған күні кешке химия факультетінің жатақханасын бетке алған. «Жұрттың алдымен жетіп барып жүрмейік» – деп, тарсылдаған трамвайдан бірер аялдама бұрын түсіп қалып, аяңдап жаяу тартты. Жол қысқарсын деп Орал әңгіме айтып келеді. Талай рет тыңдаған, құлаққа әбден сіңісті болған ескі әңгіме. Баяғы танкистік оқиға. Әскер қатарында жүріп қалай үздік танкист атанғанын, небір күрделі сынақтардан қалайша сүрінбей өткенін әңгімеге арқау етеді. «Байырғы танкистің» бір ерекшелігі – қанша айтса да бұл әңгімелерін бірінші рет ауызға алып тұрғандай әсерленіп, екпіндей айтады. «Иә, иә», – деп қостағаны болмаса Қалданның ойы айткүлге ауаберген.

	«Екі жыл... Масқара болғанда танымай жүрмейін». Жатақханаға маңдай тірегенде бұл күдігін Оралға жеткізген: «Ішке кірген беттен көрсетіп қоярсың».

	Қалданға «байырғы танкист» жолдасының бір беткейлігі ұнайды. ашықжарқынжігітқашанкөрсеңдеадамдармен бірден тіл табысып, іші-бауырына кіріп кетеді. Сол қасиетінің пайдасы бұл жолы да тиді. «Кешкі сегізден кейін жатақханаға бөгде адамдардың кіруіне болмайды» – деп есік көзінде жұртты

	бөгеп, ысқырынып тұрған кемпір Оралды көрген беттен жібіп, хал-жағдайын, сабағын сұрап, елпілдеп қалды. Екеуі ішке өтіп бара жатқанда Орал кең фойенің бір шетінде әлдебір жігітпен әңгімелесіп тұрған қызбен емен-жарқын амандасты.

	«айткүл!». Сол қалпы. Өзгермеген. Қалдан оны салған жерден танығанына мәз. Қыз бұларға жалт қарап, өрттей қызарып кетті де: «Орал, ішке кіре беріңдер. Мен қазір...» – деді абдырап. Өзін-өзі зорлап күлімсірегендей болды. Әлде Қалданға солай көрінді ме? Оның қасындағы кірпі шаш жігіт бұлар жаққа бұрылып қарамады да.

	«Е, бәсе...» Қалданның өрекпіп, алыпұшып келген көңілі бейтаныс жігітпен тұрған қызды көргенде басылып қалған. Оның тосыннан туған күніне шақыру себебін ойша сан-саққа жүгіртіп, тәтті қиялдарға бой алдырған өзіне жыны кеп келеді. Бір сәт туған күн қызығы осымен тәмамдалып қалғандай да көрінді.

	зина бастаған төрт-бес қыз үстел жасау қамында екен. Орал келе сала білек сыбанып, іске кірісіп кетті. Қалданға да шаруа тауып берді.

	– Қонақтардыкелмейжатыпжұмысқа жегіп қойыпсыңдар ғой, – деп жарқылдай күліп айткүл келді бір кезде.

	– Е-е, немене, «күйеу бала» Орал бізге қонақ па? – Үстел үстіне тарелкаларды қойып жүрген бойшаң қыздың әзіліне қыздар жапа-тармағай күлісіп жатыр.

	– Қойшы, сен де айтады екенсің, Бақыт, – деп зина да қызара езу тартып қояды.

	Қалданның ыңғайсызданыңқырап отырғанын сезді ме, айткүл бір кезде қасына кеп:

	– Қалдан, сен қысылма. Мұнда бөтен ешкім жоқ, бәрі өзіміздің қыздар ғой, – деді. – Оралды шақырғанда оның қасындағы Қалданды неге шақырмаймыз деп мына Гүлжан қоймады...

	– Қой, керісінше шығар, – деп әзілдеп, зина бұған қарап көзін қысты.

	– Ә, солай ма? – Қапелімде Қалданның аузына сөз түсе қоймады.

	Қыздардың әзіл-қалжыңы, айткүлдің өзімсініп айтқан әлгі сөзі бұны бір серпілтіп тастады. «Мен де қызықпыней. Біреуге өткізіп қойғаным бардай. Тұнжырамай, адам құсап келген соң адам құсап отыру керек қой, жолдас Қадірбаев» – деп өзін-өзі қайраған.

	Сол құлшыныс, сол ширығу көп нәрсені шешіп еді.

	Үстел басына отыру басталғанда туған күнге келген бір топтағы қызжігіттердің: «Сырттан келген қонақтар ғой», – деп Орал екеуін қолқалағанын пайдаланып, айткүлдің жанындағы бос орындықты иеленді. Осындай отырыстардың беташары – туған күн жайындағы әнді бірінші боп бастап,

	өзгелерге үлгі көрсетті. Жағалай шәй құйып жүрген зинаға: «айналып кеп Оралға құя бергенше, анда-санда мына біз секілді пақырларға да шәй құйып қойсаңшы», – деп жұртты бір ду күлдірді. Сөз кезегі келгенде:

	– Осы отырған көпшілігіңіз бір топтағы жолдас көрінесіздер. «Қолда барда алтынның қадірі жоқ» деген. ал мен осы тосты, қазақтың айткүл секілді сұлу да байсалды қыздары үшін көтергім келеді! – деп «ағынан ақтарылды». Шараптан кейін қолына домбыраны алып:

	– Қарағым, әппақ қардай тамағың, Іздесем қайдан табамын... – деп бір ауыз өлең қосты.

	Қалдан мана, қонақтардың соңын ала кірпіш аш жігіттіңде ішке кіргенін аңғарып қалған. Неге екені белгісіз, төменшіктеп, есік көзіндегі бос орындардың біріне жайғаса салған. Өзгелерге бұл бөлменің «өз адамы» екенін сездіргісі келгендей ара-тұра қыздарға көмектескен болады. Қалдан сол жігіттің бұл күлген сайын тыжырынып, жаратыңқырамай отырғанын сезген секілді.

	– Ол кім? – деп сұраған сөз арасында айткүлден.

	– Біреу ғой... – дей салды көршісі.





	Ол «біреудің» кім екенін билеп жүргенде айтты. Кірпі шаштың аты – Бекжан, жан жолдасы Гүлжанның туған ағасы, ал мұның бүгінгі күнге дейін жүрген жігіті көрінеді. Әскерден келген, осындағы құрылыс институтының бірінші курс студенті.

	– Бұрыннан онша қаламайтынмын, тек Гүлжанның көңілі үшін жүргем...

	Ішіне сыр бүкпей, қыздың ағынан ақтарылуын Қалдан жақсылыққа жорыды. Өзімсініп отыр деп түйді. Билеп жүріп, өзі де басынан кешкен «махаббат хикаясын» қызға әңгімелеп берді.

	– Сегізіншіден тоғызыншыға көшкен кезімізде біздің сыныбымызға көрші ауылдағы сегізжылдықты бітірген Гүлзира деген қыз келіп қосылды. Интернатта жататын. Керім қыз еді. Сыныптағы біріншіден бірге оқып келе жатқан, «өлеөлгенше жұбымызды жазбаймыз» деп бір-бірімізге серт берген он төрт бала – бәріміз сол қызға ғашық болдық. Жатсақ та, тұрсақ та ойлайтынымыз сол. Содан бір-бірімізден ұрланып, Гүлзираға хат жазайық. Қу қыз бәрімізге бірдей жауап қайтарыпты. Сезіп қойдық. Сосын әлгі он төрт бала: «Төбелесейік. Кім жеңсе – Гүлзира соныкі болсын!» – деп қол алыстық. Сөйтіп, бір күні сабақтан шыға төбелестік. анадай қыздан қараптанқарап айырылу оңай ма, ешқайсымыз аянған жоқпыз. Төбелесте жеңіп, суырылып шыққан ешкім болмады. Сонымен «мәңгілік дос» он төрт бала он төрт жаққа бытырап, бір-бірімізге қас дұшпан боп шыға келдік. Сұранып, әр сыныпқа бөлініп кеттік. Қырғи-қабақ боп жүріп мектепті де бітіріп, жан-жаққа тарадық. Мен осында оқуға түстім. ауылдан, Гүлзирадан үзбей хат келіп тұрады. Қойшы, сонымен екінші курсты бітіріп, ауылға барғанымда оны «сырттанкелген» бір шофер жігіттің алып-қашып кеткенін естідім. Сыныптас он төрт бала: «Кетер қыз кетті, енді татуласайық» – деп одан кейін қаншама рет қол алыстық, бәрібір бір-бірімізден суынып кетіппіз. Әлі күнге сыпайышылықтан, амандық-саулықтан аспаймыз...

	– Қызық екен... Әңгімені жақсы айтасың, Қалдан. Қызық, мен де сендердің сыныптарыңда оқыған секілдімін... Қанша дегенмен болашақ тіл маманысың ғой... Баяғыда, зинаның туған күні есіңде ме, сонда сен бір жазушының әңгімесін қызық қып айтып бергенсің...

	Қалдан іштей: «Би бітпесе екен, туған күн бітпесе екен», – деп тіледі. Кейде көңілі бәсең тартып, қанша тырысса да жұртқа қосыла алмай, шеттеп қала беретін, өзінің бүгінгі батылдығына риза.

	– Айткүл, осы мамыр мейрамындағы екі күндік демалыста біздің ауылға барып қайтайық, – деп салды бір оңашада. – Сен біздің Доланабұлақтың жағасын білмейсің ғой. Осындай көктемде қызғалдақтар көрпе жамылғандай қып-қызыл боп жатады. Қозықұйрық тереміз...

	Айткүл ортада билеп жүрген Гүлжанды шақырды қасына. Өзара ақылдаса кеп ақырында:

	– Барсақ, барайық! – деп үшеуі қол алысқан. «Туған күн бітпесе екен», – деп Қалдан қанша тілегенмен жатақхананың заңы өзгермес, түн ортасы ауа есіктің тақылдауы жиілеп кетті.

	Қыздармен, жаңа таныстармен қоштасып, Орал екеуі сыртқа шыққанда көктемнің жұмсақ желі есіп тұр еді. Онсыз да бақытқа мас боп тұрған жігіт:

	– Жатақханаға дейін жаяу тартайықшы! – деп ұсыныс тастады.

	Мамыр мейрамына дейінгі жеті күн жеті сағаттай өте шыққан. Сол тұста кинотеатрларда фестивальдық фильмдер жүріп жатқан болатын. айткүл екеуі солардың бірқатарына кіріп шықты. айткүлге, әсіресе, Стамбул шеберлері шығарған «Қызыл алма» қатты ұнаған. Талайға дейін Әселді аузынан тастамай жүрді. Кинодан кейін аяңдап айткүлдің жатақханасының алдындағы шағын баққа келеді. Сол арада қараңғылық қоюланғанша отырады. Жігіт өзінің жүрек сырын туған күннің ертесінде-ақ ақтарып салған. Ендігі әңгімелері – екеуінің болашақ өмірлері. Қол ұстасып, тәтті қиялдарға беріліп отырып, жатақхана есігінің жабылар уақыты қалай келіп қалғанын да аңғармайды. Бір кезде қыз:

	«Ертең кездескенше!» – деп, асыға-үсіге жатақханаға жүгіреді. Ертеңіне де солай. Бір жолы айткүлді жатақханасына шығарып caп, трамвайдың аялдамасына қарай бұрыла бергенінде, Бекжан алдынан шықты. «Ендігәрі осы жатақхананың маңынан жүруші болма, ең соңғы ескерткенім», – дейді. Бұл мырс етіп күлді де қойды. айналып өтіп бара жатып кірпі шаштың тістеніп тұрғанын аңғарды. «Е, тістене берсін, қыз кімді қалайды, сонымен жүреді де».

	Мамыр мейрамында, Қалданның жанында қыз мінезді досы Жақып бар, төртеу боп пойызбен Күншуақ қаласына тартты. Онда Қалданның ортаншы жездесінің үйі бар-тын, сол арадан бір шәй ішіп, енді ауылға жолға шығамыз деп түрғанда Гүлжан айнып шыға келсін.

	«Танымайтын ауылға не деп барамыз? Ыңғайсыз». Үшеулеп үш жақтан үгіттеді. Жалынды. Көнбей қойды. амал жоқ, айткүлдің ауылы Шардара жақ еді, екі қызды Ташкентке жүретін автобусқа отырғызып жіберуге тура келді. Қайтар жолда уағдаласқандай Күншуақтың вокзалында жолығып, төртеуі бірге қайтты.



	Мерекеден соң іле-шала диплом жұмысын жазу қарбаласы басталып кетті де, Қалдан айткүлге сирек соғып жүрді. Барған сайын айткүл:

	– Сен маған алаңдап, жазуыңа кедергі келтіріп жүрмейін, – деп қалады.

	Бекжанның әлі келгіштеп жүргенін айткүлден естіді. Қарындасы Гүлжанға келген боп бөлмелерінен шықпайтын көрінеді.

	– Бір кеудемсоқ мақтаншақ, бұрын қалай аңғармағанымды білмеймін... ал сен Гүлжанды білмейсің ғой. Екеуі екі үйдің адамы секілді. Бір-біріне мүлде ұқсамайды. Гүлжанның мен дегенде шығарда жаны бөлек...

	Күндердің күнінде Орал қыздардан бір жапырақ қағаз алып келді. «Осы сенбі-жексенбіде тауға шығып қайтсақ деп едік. Баратын болсаң, жұма күні кешке дайындалып, біздікіне кел. айткүл, Гүлжан» деп жазылыпты онда. Дүйсенбі – соңғы емтихан. Сонда да тәуекелге бел буды. Емтиханның бір мәнісі болар. Қыздар шақырып тұрғанда сылтауратқаны жараспас. Жақыпқа серік бол деп көріп еді, ол емтиханның таяп қалғанын айтып, ат-тонын ала қашты. зина науқастанып қалған, тауға шықпас. Онсыз Оралды көндіру қиын.

	Иығына жолқапшығын іліп, артынып-тартынып жұма күні кешке айткүлдердікіне тартқан. Жатақханаға кіреберісте Бекежан-Бекжанмен (бұл кезде Қалдан өзін нағыз Төлегенге теңеп үлгерген) соғысып қала жаздады. Қасында тапал бойлы, жауырыны қақпақтай біреу тұр.

	– Қалай, батырым, табиғатқа шығып қайтамызба? – Бекежан-Бекжанәлденеге риза кейіппен кекірейіп күліп қояды.

	Қалдан бір сұмдықты сезгендей осы арада іш жиып қалған. Бірақ түр берген жоқ. Іштейымырағакөніп, жолжабдығын сұрастыра бастады. Бекежан-Бекжанның жолдасы Мәдібектің жолқапшығынан бес-алты шөлмектің басы қылтияды. Мұны көріп Қалдан тағы бір кіді алып қалған. Бұл болса «татып алмайды». Қыздардың да шамасы белгілі. Сонда мұның бәрін мына екеуі ішпек пе?

	Бекежан-Бекжанды былай шақырып ап:

	– Сенің қыжылыңды білем. айткүлді

	тартыпалдыдепойлайсыңғой. Бірақтауға барып, қыздардың алдында төбелесіп, демалыстың берекесін кетірмейік. Жігіт болсаң, жекпе-жекке қалаға түскен соң шығайық. Келістік пе? – деп салды.

	Мұндай кеудемсоқ, ұрда-жық жігіттердің оқиға ойлаған жерінен шықпай, «рельстен тайып кетсе» шашылып қалатын әдеті. Бұл да қапелімде ұрлығы ашылып қалған адамдай сасып:



	– Әрине, қыздардың алдында болмайды. Сыр бермейік! – деп мәмілеге көне кетті.

	Сөйтіп, төрт қыз, үш жігіт – жетеу боп тау қойнауына кіретін бесінші автобусқа отырды. алғашында айтылар әңгіме таусылғандай, өз-өзімен мамыра-жай отырса да автобус қала сыртына шыққан соң қосылып әнге басты. Жол ұзақ, жолаушыларға да ермек керек, бұларды қостап, кейбірі әннің қайырмасына қосылып та кетеді. Бір кермек дүние.

	Автобустан түскен соң тауды бөктерлеген сайды өрлеп, ұзақ жүруге тура келді. Жолбасшы – тамақ, ыдыс-аяқ салынған зілдей қара сөмкені мықшия көтеріп алған Бекежан-Бекжан. Жалғызаяқ соқпақпен оқ бойы қара үзіп кетеді де, шоқиып күтіп отырады. Бұлар жақындай бергенде, қайтадан адымдап жүріп кетеді. Осылай үздік-создық боп жетеуі біраз жерді еңсеріп тастады. Оң қолтықта ақшаңқан үйлері тізіліп «Еңлікгүл» демалыс үйі қалды. Бір аңғарда иесіз қыстау бар екен, терезелері үңірейіп ол да қалды артта. Шатқалға кірер ауыздан қиялап тағы бір сүрлеу шықты. Биылдыққа ешкім жүрмегені көрініп тұр, шөп басып кетіпті. Сол сүрлеу, қалың қурай қаптай өскен алаңқайға алып келді.

	– Шатырларды осы араға тігеміз. ал мына тұстан ошақ қазамыз, – деп Бекежан-Бекжан кесіп-пішіп үкім айтып тұр.



	Батып бара жатқан күннің шапақтарына шағылысып, қия беткейдегі үкілер ақ сағымдай боп тербеледі. Бидайық бас көтере бастапты. Ылдида жылт-жылт етіп бұлақ суы ағып жатыр. Қарсы беткей – сыңсыған шырша. Қырдың басынан алатаудың ақбас шыңдары ғана көрінеді.

	«Сабазың, табиғаты ғажайып жерді таңдауын қарашы!»

	– Неғып сілейіп тұрсың тау көрмегендей? Жүр, отын жинайық! – БекежанБекжанның даусы.

	Қитығып, бармай қойсам ба деп бір тұрды да, бағанағы мәміле есіне түсіп, еріне басып жарқабаққа беттеді. Бекежан-Бекжан мен Мәдібек ұшқатты шетінен жау тигендей опырып жатыр.

	«Қой, қол қусырып қарап тұрған жараспас». Мықшыңдап, отынды өрге қарай сүйреді. Ошақтың басында көзін күннен көлегейлеп айткүл тұр жымиып. Күйеуін күткен қойшының әйелі секілді.

	«Шіркін, айдалада бір отар қойды қайыре-е-п жүрсең... айткүл тұрса, киіз үйдің жанында көзін көлегейлеп...» Қиялға қалай сүңгіп кеткенін тағы да аңғармай қалды.

	Біраздан кейін бәрі жиналып, дуылдасып отырып шәй ішті. Тамылжыған табиғаттың аясында қаперсіз демалып жатқан қандай рахат. алқымға тақалып

	қалған сынақ та жоқ. Дікеңдеп діңкеңді құртатын декан да жоқ. Көк жүзін тіліп, қанаттары күнге шағылысып көз ұшында реактивті ұшақ ұшып барады. Сасырдың иісі мұрынды жарады. Оған тек бөгде, жиіркенішті иістің араласып тұрғаны ғана жаман.

	– Ішпейтін адам болушы ма еді? Өтірік көлгірсімейікші осы. Кәне, тартып жібер, – деп Бекежан-Бекжан қырлы стақанды қайта-қайта ұсынады. ақыры мұны ішкізе алмаған соң төртпақ Мәдібек досы екеуі үсті-үстіне сілтеуге көшті.

	– Азырақ ішсеңдерші. Түк көрмегендей, – десті қыздар жақтырмай.

	– Аз ішсек те, көп ішсек те бұл дәм екеумізге ғана бұйырып тұр ғой.

	– Сонда да...

	– Арақты ыстықтай іш деген...

	Плащ-палатка бүлк етіп, мұның арқа тұсына әлдене сүйкене барып жайғасқандай болды.

	– Немене, қасқыр ма? – деп әзілдеп еді, сырттан сықылықтай күлген қыздың дауысы естілді. айткүл. Жаңа: «Қалбырдағы майдан жүрегім кілкіп отыр» – деп сыртқа шыққан. Плащ-палатканың сыртынан да дене қызуы сезілетін секілді. Ып-ыстық.

	Шәйдан кейін қыздар жағы жаңадан қазылған жерошақ басына барып, тамақ қамына кірісті де, үш жігіт екі шатырдың ортасына алау жағуға ағаш әзірледі. Жерошақтан шыққан ащы түтін алаңқайды тұтас алып кетті. Тамызыққа салынған қурайлар бықсып, жанбай жатыр. Гүлжан, бір үйде бұлаңдап өскен ерке қыз, ошаққа еңкейіп, екі беті қызарғанша отты үрлеумен әуре. анау кегжиген кірпі шаштың туған қарындасы дегенге қиғың да келмейді.

	Ымырт түскен соң бәрі жабылып алауды тұтатты. Қураған ұшқат быртбырт жанып, оттың тілі сумаңдап көтеріледі. Дүниені плащ-палаткаға сүйей қойылған магнитофонға тәуелді музыканың дауысы жаулап алған. Дүңкдүңк ырғағы жерді солқылдататын тәрізді. Жаңғырығы талып естіледі. алғашында бәрі алауды қоршап, шеңбер жасап билеп тұрды да, аздан кейін шуылдасып, кезекпе-кезек оттың үстінен қарғи бастады. Қол ұстасып, алауды айналып, пионерлік әндерді шырқады. Оқушы кездерін еске түсіріп, миықтарын тартып біраз отырды.

	Осы уақыттың бәрінде Бекежан-Бекжан мен Мәдібектің бөлекшелеп шығып, күбір-күбір сөйлесуі көбейіп кеткен. анда-санда қырлы стақанның шық еткен дауысы естіледі.

	– Сен екеуің, қыз алып қашатындай, жүдә... – деп қояды қыздар.

	Күн жарықта бұл төңіректе өздерінен басқа тірі жан жоқ секілді көрініп еді.



	Енді ғана байқап отыр, бағана бұлар бері бұрылғанда, оң қанатта қалған шатқалдың ішінен от жылтылдайды. Тура «Сөйлесейікші, бауырым» фильміндегі жапон шалдың тұтатқан оты секілді. Жылт-жылт етіп бір жанып, бір сөнеді.

	– Таң болса ұзақ, тамақ піскенше кемінде екі сағат, қалай, қыздар, анау жарыққа барып қайтамыз ба? – деп ұсыныс тастады Мәдібек. – Тұзды ұмытып кетіппіз деп жатыр едіңдер, тұз алып келейік...

	– Кеттік! – Лып-лып еткен шоққа көз тігіп, бір-біріне бүрісе тығылып отырған Нұргүл мен Сара жұтынып шыға келді.

	Қараңғылыққа сүңгіп, үшеуінің дабырлаған дауыстары алыстап барады.

	Өзі аз топ екіге бөлініп жырымдалған соң алау басы құлазып-ақ қалған.

	–Қой, билейік! –Бекежан-Бекжанның үні жарқын-жарқын шығады. Қызып қалған. Ерінбей барып, магнитофонды тоқтатып, әуенін ауыстырып келді. Баяу ырғақты әуен.

	–Жүр, бикеш, вальс билейік! – деп Бекежан-Бекжан айткүлге тиісті.

	– Вальс билегім келмейді.

	Әйтеуірбұлтүндебірбәленіңболарын сезгенімен Қалдан дәл бұлай болар деп күтпеген. Бекежан-Бекжан қызды қолынан сүйреп, ортаға алып шықты да:

	– Мә, билемесең, – деп жалпақ алақанымен жағынан салып қалып, анадай жерге ұшырып түсірді.

	– Өй, мұның не? – Орнынан қалай атып тұрып, ортаға жетіп барғанын білмейді. – Жігіт болсаң, кел жекпежекке! Heгe ұрасың қызды?

	– Оһо, жігітсымақты қара! Қызды қорғаштауын... – айткүлді жайына қалдырып, Бекежан-Бекжан бері жалт бұрылды. алыса кетуге әзірленген палуандардай мойнын бүгіп алған. «Мына итің күрес тәсілдерін меңгерген бәле секілді ғой». Солай ойлап үлгергенше болған жоқ, оң көзі жарқ ете қалды. Көзі қарауытып, аяқасты теңселіп кеткендей болды. Іле-шала атылып барып, бұл да құлақ шекеден бір тартып қалды. анау шегіншектеп кетіп, жұдырығы жанай, әлсіз тигенін сезді.

	Соданалкептөбелесбасталсын. Бірінбірі аяған жоқ. Екеуінің де үсті-бастары қызыл ала қан болды. Көзі қарауытқан өлердей мас неме, әсіресе, мұны көбірек соғып тастаған. Жұдырықтары да тастай. Бір соққысы оқыс тиіп, қабағын жаншып кетті. Бұл әйтеуір қыздардың алдында таза масқара болмай, дүлей неменің мұрнын қанатқанына да шүкір.

	айткүл мен Гүлжан араша түсе алмай еңіреп жүр. Бір қапылыста Гүлжан Бекежан-Бекжанның қолына жармаса кетіп еді, ол жұлқынып, қолын қағып

	жіберді.



	– Бекжан, есіңді жишы, әкетай! Осының бәрін мен әдейі ұйымдастырғандай болдым ғой... – Гүлжан еңіреп барып, ағасының аяғын құшақтай жығылды. Тас қып ұстап алыпты, айрылар емес.

	– Жүр, серуені құрысын мұндай, кетейікші! – деп айткүл Қалданның қолынан сүйреледі.

	алау сөнуге айналған. Қызарып, айналасы шоқтанып жатыр.

	Ендігі демалыстарының берекесі болмас. Қайтқан жөн. Бірақ қорқып қашқандай болып жүрмей ме? Жарайды. Ең бастысы – айткүл қасында.

	Екеуі қол ұстасып, тайғанақтап, жарқабақтан төмен түсті. Беті-қолдарын шайып, етпеттей жатып су ішіп алды. алаңқайға қайта шыққанда ғана магнитофонның мамыра-жай дауысын естіді. Әлі музыка ойнап тұр. Көңілді, ойнақы әуен. ара-арасында Бекежан-Бекжанның айқайлаған былапыт сөздері естіліп қалады. Оны қайтадан музыка көміп кетеді. Бұларды қашақ деп жатқан шығар. Қорқақ дейтін шығар. Мейлі. He десе, о десін. Қайта осы төбелес БекежанБекжанның кім екенін әшкерелеп, екеуін жақындастырып кеткен тәрізді. айткүл жіңішке саусақтарымен мұның қолын қыса ұстап алған.

	Келген сүрлеу мен мойнақты айналып жүрмей, қырмен төтелей тартса қаланың шамдары самаладай болып, көп ұзамай көрініп те қалуға тиіс. Сол себепті екеуі қол ұстасып тіке өрледі. алаудың жанынан шыққандағыдай емес, көздері қараңғыға үйреніп қалған. Бір-біріне тіс жармай, белуардан келетін шөпті кешіп келеді. Қырға көтерілген сайын шөптер де селдіреп, бұталар азая бастады. айдың сәулесінен қараңдаған көлеңкелерін көріп келеді.

	Сасырды кешіп жүрген қиын-ақ. аяққа оралғы. Бітпейтін жері жоқ.

	Сасырды ойлағанда есіне ауыл түсті. Бұлар оныншыны бітірерде кеңшар шөп жоспарын орындай алмай, оқушыларға сасыр шапқызып еді. Ол да өзінше қызық. Сынып-сынып болып әр беткейді иеленіп, жарысып, шошайтып-шошайтып сасырды үйіп тастайтын. Күн ысыған кезде үйден алып келген бір-бір банкі айрандары мен нандарын ортаға қойып, маңдайлары шып-шып терлеп дуылдасып отыратын...

	Әрең дегенде қырдың басы да көріндіау. Самал жел аңқылдай соқты. Көз ұшында қала оттары жылтылдап жатыр. ай төңіректі сүттей әппақ етіп тұр.

	– Кішкене демалып алайықшы, Қалдан. – Бір-біріне жанаса отырды. Қалдан қыздың иығынан ебедейсіздеу құшақтап, өзіне қарай тартты. айткүл ып-ыстық алақанымен мұның бетінен сипады.

	– Туһ, қан қатып қалыпты ғой...

	– Ештеңе етпес. Су кездессе жуып аламын.

	– Мына жерің, қабағың ауырып тұрған жоқ па?

	– Жоқ.

	Жылы сөз айтып, қызды көңілдендіргісі келіп еді, аузына сөз түспеді. Тек оны өзіне қарай тартып, иығынан сипалай берді.

	– Шынымды айтсам, Қалдан, өткенде, менің туған күнімнің алдында, Бекжанмен ренжісіп қалғанымның себебі де осы. Ылғи ішіп келеді. Батылдық үшін дейді. Гүлжан байғұсты аяймын. Үлкен бір ағалары бар. Осы қалада тұрады. Екі күннің бірінде ішеді дейді. Гүлжан байғұсты, аурушаң шешелерін аяймын... Ішкеннің несі жақсы дейсің. Сен өмірі ішпейсің ғой, Қалдан, ә?

	Жауап орнына еңкейіп, ернінен сүйіп алды.

	Сол арада айтылмаған сыр, шертілмеген әңгіме қалмаған. Әппақ айды, төбеден төніп түрған алатауды куә етіп бірбіріне: «Мәңгілік мен сендікпін!» – деп серт берді.

	Бағанағы кірбіңнің бәрі ұмыт болған. Сақылдай күлісіп, қол ұстасып, етекке дейін жүгіріп түсті. Табанға келгенде әлденеге шалынысып, ұмар-жұмар шөпке бір аунап тұрды. Сай етегінде сылдырап су ағып жатыр екен, Қалдан айткүлді көтеріп өткізді. Қайтып қырға шықты. Қайтадан ойға құлады. Қаншама қырдан асса да қала оттары алдамшы жылтылдап, жеткізер емес. Үстілерін итмұрынның тікенегі тырнады, табандарына тас батты. Бірақ бәрібір шаршаған жоқ екеуі де. Шаршағандарын сезген жоқ.

	Ұзақ жүрді. Түн қараңғылығы сетінеп, шығыс жақ бозамықтана бастады. Себезгілеп таңның атып келе жатқан сәтін көрген сайын Қалданның есіне атасы түседі.

	– Баяғыда-а, осыдан бес жыл бұрын оқуға тура осындай таң алагеуімде аттанып ек. Қазір жеке шаруашылық боп кетті ғой, ол кезде біздің ауылдан кеңшардың орталығына дейін қырық шақырымдай болатын. Бізден көлік жоқ, тек сол жерден ауданға таңертең жалғыз автобус қатынайды. Соған үлгеру үшін атам таң қараңғысында атын ерттеп, мінгесіп тартып отырдық. «Таңертең жолға шықтық, жолың ақ болады, балам», – деген еді сонда атам. айтқаны келді. Үш сынақты да ойдағыдай тапсырып, оқуға түстім...

	–Енді бізде бақытты боламыз, Қалдан! Көкжиекке дейін көсіліп, ағараңдап қала жатыр алда.

	Сол жақта қалып бара жатқан төбенің астынан күмп-күмп үрген иттердің дауысы естіледі. Сірә, ауыл бар болар.

	Қалаға тұяқ іліктірер жердегі шағын көл қол айнадай жалтылдайды. Соны айналған кезде автобус аялдамасы болуға тиіс.

	Ғашықтық сырларын түйіп, тізеден шық кешіп жүріп келеді екеуі. Таңғы самал беттерін аялайды. Көктөбенің жиегі сарғайған сайын төңірек алуан түске боялған гүл базарынан аумай барады. Құшақтары әп-сәтте-ақ қызылсары гүлге толды.

	Көктемнің күні елжірей көтеріліп келеді...

	Осы ұмытылмас сапардан кейінгі оқиғаның бәрі Қалдан үшін көрген түстей.

	Ертеңіне бес жылдың ең ақырғы сынағын тапсырды.

	– Немене, Қадірбаев, бет-аузың көгеріп? Дипломыңды алмай жатып, жуып үлгергенсің бе? – деді декан көзілдірігінің үстінен сүзе қарап.

	– Жоқ, көшеде бір бұзықтар ұрып кетті.

	– Е, бәсе, Қадірбаевтанондайшықпауға тиіс, – деп тәлімгер бір көтеріліп қалды. Бес жыл үздік оқығанын ескеріп, комиссия мүшелері сұрамай «өте жақсы» деген баға қойды.

	Енді диплом жұмысын қорғауға дейін біраз уақ. Қол бос. БекежанБекжаннан қарымта кек алу керек. «Еті тірі» Құрал деген жолдасынан учаскелік бақылаушының шақыру құжаты табыла кетті. Соны «Пәлен күні, пәлен сағатта университеттің тіл-әдебиет факультеті жатақханасының 206-бөлмесіне келіңіз, келмеген жағдайда деканатыңызға қағаз жіберіледі» депұқыптаптұрыптолтырып, Бекежан-Бекжанның жатақханасына салып жіберді. Көшеде төбелесіп, полицияның қолына түсіп қалса, әне-міне бітірем деп отырған оқуына зиян келеді. Сондықтан осылай шақырып алып, сазайын беріп жіберу керек.

	Айтылған сағатта есікті тықылдатып Бекежан-Бекжан да келді. Өткендегі батырлықтан із қалмаған.

	Көзі жәутеңдеп Құрал екеуіне кезеккезек қарайды. Жалпақтап кеп сәлемдеспекке мұның қолына жармасты. Қалдан осы сәтті пайдаланып, жұдырықпен құлақ-шекеден салып жіберді. БекежанБекжанда қарсылық жоқ. Екі-үш соққыдан кейін-ақ жерге сұлап түсті.

	– Әке де!

	– Әке.

	– Көке де!

	– Көке.

	– Енді химфактың жатақханасына қарай аяқ басасың ба?

	– Баспаймын.

	Кек қайтарғанына масаттанып, келесі күні кешке киноға екі билет алып химфактың жатақханасына барса, айткүл көңілсіз.

	– He болды?

	– Сен Бекжанды сотқа беріпсің ғой.



	«Әрең түскенде оқудан шығып кететін болды», – деп Гүлжан іште жылап жатыр.

	– Кім айтты өйтіп?

	– Бағана Бекжан кеп кеткен, сол айтты.

	Қалдан болған жайдың бәрін жайып салды. айткүл бірте-бірте көңілденіп, серпіліп:

	– Кеттік киноға! – деді.

	Жатақханаға қайтып келе жатқанда некеге тіркелу үшін екі-үш ай ертерек өтініш беріп қою қажет екенін әңгіме етті. Диплом жұмысын қорғағаннан кейін Қалдан үш айлық әскери дайындыққа кетеді. Қазір өтініш берсе, қазан айында тойлары болмақ. Екеуі соған уағдаласқан. айткүлді жатақханаға кіргізіп caп, қарсы беттегі шағын бақтың жанынан өте бергенде, қасында үш-төрт жігіті бар Бекежан-Бекжан қараңғыдан шыға келді.

	Ә дегенше болған жоқ, Қалдан тепкінің астына түсіп қалды.

	араға бір күн caп ымырт үйіріле Құрал екеуі Бекежан-Бекжанның жатақханасын торуылдаған. Тағы да кек қайтарып, масаттанып келсе, қабағы түсіп, айткүл қарсы алды.

	– Өткендегі оқиғаны полицияға айтқан жоқпын деп едің. Жаңа Гүлжан маған Бекжанды сотқа шақырған қағазды көрсетті.

	– Қайда ол қағаз? Көрсетші.

	– Мәдібек келген, содан қайтып беріп жіберді.

	– Бұл енді Бекжандардың ұйымдастырған бірдеңесі шығар. Оның несіне сенесің?

	– Сенбей ше, көзіммен көріп тұрсам? Қарап жүрмей, біреудің обалына қалатын болдым...

	– Айткүл, сен маған сен, әйтпесе Гүлжанға сен, – деді де, қайтып кетті.

	Сөйтіп жүргенде диплом жұмысын қорғайтын күн де жетті. Бұдан да «өте жақсы» деген баға алды. Дәл осы күні курстың қоштасу кеші өтті. Дүрілдеп, ұмытылмастай боп өтті. айткүлге: «Соғам», – деп уәде беріп еді. Соға алмады. Бұғанқызкөңілітағыдақылтетеқалыпты. Жарайды. Ол да ойлансын. Бұл да ойланар. Кейін бір мәнісі болар. Сөйткен. Солай деп есептеген. алаңдамай үш айлық әскерге кете барды. Жыпырлаған шатыр. Бір-бірінен аумайтын күндер жігітті тез-ақ жалықтырып жіберді. Бір күні отыра қап төрт бет қып хат жазды айткүлге. Күнде пошташы солдатқа жәутеңдейді. Жауап келген жоқ. ақыры шыдай алмай взвод командирімен екі күнге келісіп, шалғайдағы Шардараға тартты. Жолға шығар алдында жақын жігіттер: «Жолкіреден тарығып жүрме», – деп қалталарын қағып, барын берді.



	Тура Қыз Жібекке аттанған Төлеген секілді. Сонша жер арып-ашып жеткенде айткүл маңдайынан тепкендей болды. Шарбағын суғарып жүр екен. анық сол. Мұны анадайдан көріп, үйіне қарай тұра жүгірді. Heгe өйтті екен? Бұдан көңілі соншалықты суып кетті ме?

	– Айткүл, айткүл! – деп соңынан айқайлап еді, бұрылған жоқ. Әлден уақытта үйден бір әйел кісі шығып, шешесі болар:

	– Айткүл жоқ, шырағым. Ол алыстағы нағашыларынікіне қыдырып кеткен, – деді.

	алып-ұшыпкелгенкөңілісусепкендей басылды. автобустан автобусқа ауысып, Қордайға қайтып кетті.

	Үш айлық әскери өмір бітпейтіндей көрініп еді. Бітті әйтеуір. Қоңыр күзде курстас жігіттердің барлығы жаппай лейтенант деген атақ ап алматыға келгенде бірге оқыған қыздар сан тарауға «ұшып кетіпті». Бес жыл мекен болған думанды жатақхана құлазыпақ қалыпты. Бір аптадай оны-мұны қағаздарды толтырып, дипломды қолға алды. Үздік бітірген бұған осындағы ғылыми-зерттеу институттарының біріне жолдама берілген. Он күндік демалыста ауылға барып, сарыла күткен апасын, ініқарындастарын қуантып қайтуы керек. Соның алдында бір күн айткүлдің оқу корпусын жағалады. Бір жолықпақ. Соңғы рет бір жолығып, «мәселенің мәнжайын шешіп алмақ».



	Олардың тобы сабақтан түстен кейін тарады. Үлкен қарағаштың қалқасына жасырынып, оқу корпусының есігін бағып тұр. Жұрттың соңын ала айткүл де шықты. Баяғы қалпы. Түк өзгермеген. артындағы қызға бұрылып, әлденені айтып күліп қояды. Оның қатарындағы Гүлжанды көргенде, Қалданның жүрегі дір ете қалды. Жо-оқ, Гүлжан бұған ештеңе істеген жоқ. Ерке де жайдары қыз. Бірақ оны көргенде жүрегінің мұздап қала беруінің себебі де жоқ емес екенін іші сезеді.

	Көңілі құлазып көшеге шықты. Сарғайған жапырақтар жерге сауылдай түсіп жатыр. Күз де өтіп барады. айткүлдің туған күніне келгенде жап-жасыл көктем еді. Көктемнен күзге дейін... Бұл бір махаббат маусымы секілді болды ғой өзі. алыстап бара жатқан айткүлдің соңынан көзі талғанша ұзақ қарап тұрды.

	«Қойшы, қыз құрып қалғандай сонша, – деді сосын өзіне-өзі. – Жұмысқа орналасып, кішкене ес жиып алған соң небір қыздармен танысар әлі-ақ».

	Бірақ дәл сол сәтте ол айткүлдің бейнесін өмір бойы ұмыта алмайтынын білген жоқ.

	Қазіргі тұрысында Бекежанның оғына ұшқан Төлеген дерсің.

	Төбеден қиқулап ұшқан құстардың үні келеді құлаққа.



	...Төлеген көрген түс сияқты.





ҚҰЗАР СЫНАҒЫ





	Қайғының қара бұлты төнді үстіме.

	– Көке-е-е!.. – деп жынданған кісіше аһ ұра айқайладым.

	Төбе жағымнан төніп тұрған биік құзға жан біткендей. аңырап тұрған маған, қанша тасбауыр болғанмен жаны ашып, әлгі сөзді қағып ала қойды да, бірнеше рет қайталады. Сосын даусын бірте-бірте бәсеңдете түсті де, ақырында мелшиген қалыпқа енді. «Осы да жетер» дегендей.

	Көкемнің естіген, естімегенімен шаруам жоқ, бір шоқыға уһ деп шыға бергенімде абайсызда қолымнан сусып, ылдиға қарай қаңғалақтай жөнелген су құтысынан көз алмай тұрмын. Басқа не келеді менің қолымнан. Сонау бұлдырай көрінген құздың етегіне түсіп, әлгі құтыны алып шыққанша қай заман. Бар сүйенішіміз сол су еді.

	Алып алтын шардың сап-сары сәулелері шың бастарын жаңа-жаңа шарпи бастағанда Қият көкем екеуміз ақбастаудың «Мүлгіген батыр» деп аталатын ең биік шыңының төбесін бетке алып, өрмелей жөнелгенбіз.

	«Мүлгіген батырдың» құзар биігінде аумағы ат айналып тұрарлықтай алаңқай бар көрінеді. Сол алаңқайда жапырағы рауғашқа, сабағы гүлқайырға ұқсас бір өсімдік өседі екен. Жапырағынан сәл жоғары жіңішке сабақ шығып, ол сапсары, өзіне ғана тән ерекше иісі бар гүл ашады екен. Сол гүлді көлеңке жерде әбден кептіріп алып, бір шәйнек ыстық суға салып қайнатқанда пайда болған көпіршіктер тартпа ауруының таптырмас емі көрінеді. адамдарды ажалдан арашалап қалар қасиеті үшін ол Мейіргүл аталыпты.

	– Қайным, сол гүлді іздеп көрсең қайтеді?.. – деген кеше кешке шешем Қият көкем шөптен оралғанда жалынғандай боп.

	– Одандаәжемдіқаладағыүлкен дәрігерге көрсеткенде болар еді, – дегенмін мен күмілжіп.

	– Олар анада апарғанда: «Операция» жасау керек», – демеп пе еді?!. «Жасы қартайған кісі пышаққа шыдамай өліп қалады», – демеді ме Ыбырайым жездең...



	Бұл туралы өзім де білетінмін, сондықтан Қият көкемнің пікіріне қосылдым:

	– Іздесек іздейік!.. Қашан келер екен деп ажалды күтіп отырғаннан өткен азап жоқ қой...

	Біз аһылап-үһілеп шыңның төбесіне көтерілгенімізше, күн тас төбеден ауып та қалды.

	Тіліміз аузымызға сыймай бара жатқасын, ұрттай-ұрттай құты толы судың жартысынан көбін ішіп те қойыппыз.

	Енді бір талпынсақ, алаңқайға шыға келерміз деп тұрғанда көкем құтыны шайқап-шайқап көрді де:

	– Қалған су төбеге көтерілгенше жетер. Біз әлі қанша жүреріміз белгісіз ғой, ылдиға қарай түскенде де қаталап қалармыз. Сондықтан сен мынаның үстіне су толтырыпәкелеқойшы... Әнебірқұлағалы тұрған дәу тасты көрдің бе, соның арғы бауырында кішкене жыра болуға тиіс. Онда бұлақ бар... – деді. Сосын маған алаңшаға бастап барар соқпақты көрсетті де, ілгері қарай өрмелей берді.

	Ал мен сол бастауға қарай жүгіре жөнелгем...

	Енді, міне.

	«Осы шалалығым қашан қалар екен? – деп күйзеле ойладым. – Құтыны қатты қыса ұстағанда, аяғым таймақ түгіл, өзім домалап кетсем де қолымнан сусымас еді».

	Бір сәт тас-тасқа соғылып, шақылдаған дыбыс шығарып бара жатқан әлгі су құты жаққа құлағымды түрдім. Мелшиген тыныштық. Сірә, ол домалап, шыңырауға жетіп те қалса керек.

	Көкемнің маңдайынан төгілген тер бетін жуып, ырс-ырс етіп тасқа өрмелеп бара жатқан түрі көз алдыма келгенде не істерімді білмей, қылпылдай түсем.

	абайсызда сол құтымен бірге өзімнің қоса домалап кетпегеніме өкініп те тұрмын.

	Екі күйкентай төбемде бірін-бірін қуаласып біраз ұшып жүрді де, жақын тұстағы бір үшкір тасқа қатарласа қонақтап, маған телміре қарасты. «Екі аяқты бұл қандай аң болды екен?..» – деген сыңайда.

	Мені түсінетін олар ма, біраздан кейін қанаттарын қақты да, шаңқ-шаңқ еткен күйі көкке қарай биіктеп кетті. Әлден уақыттан соң алыстан бір дауыс талып естілгендей болды. Бәлкім қаталап жатқан Қият көкем шығар ол. Селк етіп, есімді жидым да, тас-тастан сақтана ұстап, жоғары қарай өрмелей бастадым.

	Шыңның төбесіне жақындаған сайын жол шиыршықталып, қиындай түсті. Тастардың қуыстарына сыналай өскен бұта-шөптер бірте-бірте сирей бастады. Тіпті аяқ тірерлік бұдырға да зар боп қалдым.



	Жалтыр тастың бетімен ақырын жылжып келе жатқанымда, соқпақ қиялай тартты. Ілгері сәл жүрдім де, тоқтай қалдым. Өйткені алдымды ені бес-алты қадамдай қорымтас бөліп тастап еді.

	Жақын маңнан басқа соқпақ табыла қоймағасын, амалсыз тіке жүре беруге тура келді. Қорым бетімен аяғымды мысықша ептеп басып, еппен жүріп келемін. Бір қадам... Екі қадам... Үш қадам... Төрт... аяғымның астындағы қиыршықтассырғыпкеттіде, менітөменге қарай сүйрей жөнелді. «Тірі қалмаспын енді, – деп ойлап қоям ішімнен, – осы екпінмен алып барады да, бір биіктеу жартастан лақтырып кеп жібереді-ау...». Қарманып, әлденелерден ұстанған болам. Бірақ сусыған қиыршықтас дегеніме бой берер емес. Бір уақытта жанталасып қорымағынынансыртқақарайұмтылдым. Әрең дегенде бір бұтақшаға қолым ілінді де, тартылып жағаға шықтым.

	Үсті-басымнан сау-тамтық қалмаған екен, көйлегімнің әр-әр жері жалбырап қалыпты. Қиыршықтастар сырған алақаным тызылдап ашып барады. Ептеп демімді басып, есімді жинап алғасын орнымнан ауыр көтеріліп, қайтадан қияға тырмыса бастадым. Таудың аңызақ желі ептеп салқындатқанмен, тілім аузыма сыймай шөлдеп-ақ келем. Бір жұтым су болса осы шыңның басына жүгіріп шығып кетердеймін.



	Жұтым су да жоқ. Жол болса – мынау.

	Таудың ұшар басына шыққанша сау-тамтығым қалмады: көзіме ащы тер құйылды, алақандарым тіреніш болуға жарарлық бедер тастарға жармаса-жармаса қанталап кетті, тіпті саусақтарымның арасындағы теріге дейін сыдырыла бастапты. Жолқапшық пен қосауызды Қуат көкемнің ала кеткені де бірталай сүйеніш болды.

	Өзімді өзім әзер ұстап тұрсам да, бар күшімді жиып, қолым әрең жетер жердегі бедерлі тастан қатып ұстадым да ышқынып тартыла бастадым. Әзер дегенде аяғымның ұшын әлгі бедерге тіреп тұрып, бұрылып төменге қарадым. Көз ұшында бұлдырап мені әбден әлекке салған қорымтас жатыр. ал оның сәл төменгі жағы шашыраған күн сәулесіне оранып, бұлдыр сағым арасына еніп кетіпті. Көзге ілінер қара шалу қиын.

	Жан шақырғасын жан-жағымды бағдарлаймын.

	ақбастаудың ең биік деген заңғары шынында да осы екен. Өзге сілемдері мұның жанында алыппен қатар тұрған қаңбақшал секілді. Үп етіп жел соқса, ұша жөнелердей.

	Біз шығып тұрған бұл шыңның «Мүлгіген батыр» атануының да өзіне тән құпиясы бар көрінеді. Баяғы бір жаугершілік заманда көрші қағандықтар осы өңірдің жұртына қайта-қайта шабуыл жасап, тыныш ұйқы бермесе керек. Бұлар аса көп болмағандықтан, басқыншылардың сан мыңдаған әскерлеріне қарсы төтеп бере алмай, ылғи сойылдың астында қалып қояды екен. Көз жастары көл болып, бытырап кеткен елдерін қайтадан бір жерге қоныстандырар жалғыз батырға зар болыпты.

	Олардың қанша жыл еңірегендері ешкімнің де есінде қалмапты. Бір күні осы өңірдегі қойшының әйелі ұл табады. Ұл болғанда қандай?!. Қол-аяғы балғадай, салмағы іңгәлап жерге түскен кезінің өзінде екі-үш пұтты құрап қалса керек. Екі көзі от боп ойнап тұрыпты. «Елімізді жаудың таяғынан арашалап алар бір адам болса – ол осы бала», – дейді көнекөз бір қария. Ел шаттанып, ұлан-асыр той жасап, бұрынғы қайғыларын әп-сәтте ұмытады. Қойшының баласы жыл санап емес, күн санап өсіпті. Бір күнде кішкене тоқтыны атып ұрар халге жетіпті. Бір айда он жастағы баламен иық түйістіріпті. Бас-аяғы төрт-бес ай ішінде шекесі торсықтай, зіңгіттей жігіт болыпты. Есін жинап болды-ау деген шақта оны бүкіл ағайын-туыстары орталарына шақырып алып, өздерінің бұйымтайларын айтыпты. Көп ұзамай ол жанына сенімді деген жиырма жігіт ертіп, тағы ойран салғалы келе жатқан жауға қарсы аттаныпты.

	Бұл елден тұңғыш рет беті қайтқан көрші қағандықтың ханы ызаланып, бар әскерін осында ағылтыпты. Ханның жіберген әскерлерінің бір де бірі кері оралмапты. Ызалы хан өзімен ауыз жаласып жүрген сыбайлас ханнан көмек сұрайды. Әскерлері кері оралмағасын ғана өзінің жеңілгендігін, көршісінің үлкен сүйенішке ие болғандығын мойындайды. Осы бір жойқыннан кейін басқа жаулардың да жүрегі шайлығып, бұл елге шабуыл жасауын доғарады. Ел сонда ғана «уһ» деп демдерін алысып, бейбіт өмір сүре бастайды. аз уақыттың ішінде есін жиып, іргелі елдердің біріне айналды. Өздеріне дос елдермен тығыз араласады. Сөйтіп, батырдың арқасында елдеқойүстінебозторғайжұмыртқалаған заман орнайды.

	Уақыт өтеді. Жас құлындай ойнақшып тұрған батырдың шашына ақ түседі. Әбден қартайып, әл-қуаты кеткесін:

	«Өлсем де еліме сүйеніш болайын. Кейінгі ұрпақ мені көріп, медеу алсын», – деп, жау келер тұсты көзбен шалуға болатын бір биіктеу қыраттың төбесіне шығады. Жан-жағын шолып, жантайып жатқан күйі мәңгілік ұйқыға жүріп кетеді. Сырттан қараған кісі «Батыр кірпік ілмей өз елінің тыныштығын қорғап тұр-ау», – деп сүйсінеді екен.



	Жылдар жылжи береді. Жыл жылжыған сайын батырдың моласы тұрған тау да ерекше сомданып, айбаттана түседі. адамдар батырды өлдіге қимай:

	«Мүлгіп кетіпті батыр. Ұйқысын бөліп жібермейік», – десіп, оған әрдайым бас иіп, тағзым етіп жүреді екен.

	Бұл аңызды маған Қият көкем «Мүлгіген батырдың» бауырында түнеп отырғанымызда айтып берген. айтып берген жоқ-ау, жырлаған. Сосын шығар, аңыздың әр сөзіне шейін жаттап та алыппын. Қатты қалжырап, құлағалы тұрсам да ел арасында айтылып жүретін жырдың бір шумағы көкейіме орала кетті. Күбірлеп айтқан болдым оны.

	Күбірлей тұрып төңірегіме тағы да көз тастадым. Қол созым жерде аспан тұрғандай. Бұлдыраған сағым еш нәрсені көрсетер емес. Аңтарылып, атышулы алаңқайды көзбен тіміскілеп іздей бастадым. Жақын маңда көкшіл тастардан өзге тұлдыр нәрсе көрінбейді.

	Ілгері қарай оншақты қадам жүргесін анадайдан әлдене ағараңдады. Қуанып, жетіп барсам, тереңдеу аңғар екен оным. Сірә, қар көшкіндерінен пайда болса керек.

	Не істерімді білмей біраз дағдарып тұрдым да, жер-көкті шарлап, өзіне лайықты орын таңдай алмай, ақыры құлама жартасқа жарбиып жабысатын

	күйкентайға ұқсап, жып-жылтыр көк тастың үстіне етпетімнен түсіп жата кеттім. Мұнан әрі қозғалуға шамам да жоқ еді. Әлгінде аса білінбеген еді, аяғымның бұлшық еттері қарысып қалыпты.

	Денем тоңазып бара жатқасын мұздай тастан кеудемді көтере бергенім сол еді, құлағыма ыңырсыған бір дыбыс келді. Бойымды тез жиып ала қойдым да, дыбыс шыққан жаққа құлағымды тостым. аздан соң әлгі бір дыбыс тағы қайталанды.

	«Қият көкем шығар?!.» Орнымнан атып тұрып, сол жаққа қарай адымдай жөнелдім. «Белінің шойырылмасы бар еді. Сонысы құрғыр ұстап қалмаса жарар еді...» – деймін жүрегім дүрсілдей соғып. Бірөңкей тастардың арасынан жарқ етіп шыға келген жап-жасыл алаңқайды көргенде не істерін білмеген кісіше сілейіп тұрып қалдым. «Мынадай жерге өскен көгеріштің шынында да, өзіне ғана тән ерекше бір қасиеті болуы әбден мүмкін-ау...»

	Қият көкем осы алаңқайға жете бере жығылыпты.

	– Көке, беліңіз бе?.. – деймін құлағына аузымды тақап.

	– Ы... ы... ы... су... берші кішкене... – Ерні кеберсіп кетіпті, қырылдап әзер айтты.



	Не істерімді білмей, сілейіп тұрып қалдым орнымда. Өзі қиналып жатқан кісіге қалай уәж айтудың ретін таппай қиналдым.

	– Көке, қазір!.. Қазір, көке!.. – далбасалап жан-жағыма қараймын сасқалақтай. Қайдан су бола қойсын мұнда.

	Қол созым жерде екі рауғаш өсіп тұр екен жайқалып. Жүгіріп барып екеуін де түп-тамырымен жұлып алып:

	– Көке, мынаны шайнап сорыңыз...

	Шөлге жақсы бұл –дедім.

	Аршылған рауғашты емшек сорған сәбидей бүлкілдетіп біраз сорғасын ептеп есін жинай бастады.

	Ішіне аздаған тамақ салынған жолқапшықты басының астына қойдым да, сіресіп қатып қалған белін уқалауға кірістім.

	Осылай ет пісірім уақыт отырдық. Бірақ қанша уқаласам да көкемнің белінің шойырылмасы жазылмай қойды. Оның есесіне менің қос алақаным да күлдіреп, қолдарымды қимылдатуым мұң боп қалды.

	– Сержан, – деді көкем сыбырлап, – Мейіргүлді иіскетші маған... Тынысым тарылып барады тегі.

	Жазбай таныдым оны. Маңына жақындай бергенімде, киікотынікінен де өткір бір иіс бұрқ ете қалды. абайлап үштөрт тал гүлін жұлып алдым.

	Мейіргүлді иіскеп, әбден құмарынан шыққасын көкем үнсіз қалды. Бетіне қарадым үңіліп. Қалғып кетіпті. Ол кісіні оятып алмауға тырысып, сыбдырсыз шалқалап жата кеттім. Қатты қалжыраппын, қимылсыз сәл жатқасынақ қалғып кеттім.

	Мені қыр соңымнан қалмастан бір машина қуып келе жатыр екен деймін. Не үшін екені есімде жоқ, әйтеуір соның астына түсіп, мыжылып қалмас үшін жанталасып қашып келем. Біресе арамыз алыстап, біресе жақындай түседі. Машинадан алыстағанымда өзімді біртүрлі жайбарақат сезініп келе жатам да әлденеге шалынысып, етпетімнен ұшып түсем. Бұл шақта машина қолсозым жерге келіп қалады. Оның дөңгелектерінің тура мені мыжығалы келе жатқанын сезіп, жанұшыра орнымнан атып тұрам да қайтадан бар пәрменімше жүгіре жөнелем. Қызылкөз пәледен құтылмақ болып, қай-қайдағы тік жартастардан төмен қарай түсіп кетем. Бірақ машина да дәл сол арадан түсіп, маған таяп келе жатады. Бір сәт алдыма қарасам, биік құз тұр. Ілгері қарай жүрейін десем, әлгіден өте алмаймын. Кейін шегінейін десем, машина да тым таяп қалыпты. Не істерімді білмей, аңырайып тұрып қалдым да, биік құздан өзімді-өзім тастап кеп жібердім... Шыңғырып, көзімді ашсам түсім екен әлгінің бәрі. алғашында шытырман оқиғаның түс болып шыққанына біртүрлі қуанып қалсам да, артынша ойыма әлдене оралып: «Қандай сәйкестік, ә?!.» – деп жабырқадым.

	Шалдың кенжесі болғасын шығар, бұлғақтап жүріп, балалық шағымның қалай тез өтіп кеткенін де байқамай қалдым. Бірінші сыныптың партасына отыра бергенім сол еді, зу етіп қоңырау қағылды. Жезделерім жабылып жүріп астанадағы институтқа оқуға түсірді. Бұлғақтап жүріп бірінші курсты бітірдім де, ауылға оралдым... Бар өмірбаяным осы-ақ. Сонда осы жылдар ішінде не тындырдым мен?.. Тек кәрі әкем мен шешеме, аға-жеңгелеріме масыл болумен келе жатыр екенмін-ау...

	Уақыт мені қуып келеді, мен қашып келемін...

	Мана су құтымен бірге құздан ұшып кетсем, сол күйі кете барады екенмін ғой жарық дүниеге із қалдырмастан...

	«Туһ, не деген лағынет түс еді өзі, – дедім орнымнан тұрып жатып әлденеге кіжініп, – осындай да түс болады екен-ау...»

	Басым сынып ауырып бара жатқасын орнымнан қиралаңдай көтеріліп, жел өтіне кеудемді тосып, біраз тұрдым. Ептеп салқын тисе, басылар дегенім бұл. Бірақ басым сырқыраған үстіне сырқырай түсті.

	Бұрылып, көкем жатқан тұсқа қайта келдім.



	Ол кісі де оянса керек, бір жағына қисайып, қырылдап жатыр екен.

	– Не болды, көке?

	– Жай. Манағы рауғаш жүрегімді айнытып. – Дауысы өлеусірей шықты. Көзі шүңірейіп, жүзі де әп-сәттің ішінде сопиып шыға келіпті.

	Мен ол кісінің лоблыған жүрегін басу үшін жолқапшықты ашып, ішінен бір таба нан суырдым. Жел соғып, күнге қақталып, сақырлап қалыпты. Шетінен үзіп алмақ боп, ептеп майыстыра бергенімде, нан морт сынды.

	Біз қатқан нанды біраз қалжалаған соң, шөліміз қайта қоза бастады.

	Қайтуға қамданбасақ болмас. Ымыртта жүруіміз қиын ғой, – деді бір кезде көкем ыңырсып.

	– Сіз қалай жүрмексіз?..

	– Ештеңе етпес... Сен біраз демеп жүрсең, етқызумен шойырылма кететін шығар...

	Оншақты тал мейіргүлді ұқыптап орап жолқапшыққа салдым да, көкемді демеп, орнынан тұрғыздым. алғашында ауырсынып, құлап қала жаздады да, көкем өзін-өзі әрең ұстанып, тістеніп, тіп-тіке тұра қалды. Бірақ белі сырқырап бара жатқасын маған сүйеніп, тәй-тәй басып үйреніп жүрген жас балаша алға қарай бір-екі қадам аттады. Сосын сәл тұрып, кішкене әл жинап алды да тағы бір-екі адымдады.



	Көкеме қарағанда өзімді біршама сергек сезінгеніммен, менің де жайым белгілі: аяқ-қолдарым салдырап, басым мың-дың боп шыр көбелек айналады.

	Төменге бастар кішкене жыраның аузына таянып келгенше, екеуміздің де қан сорпамыз шықты. Бір-бірімізге сүйеніп, ентігімізді басу үшін бір жалпақ тастың үстіне отыра кетістік.

	Батыс жақ өртеніп тұр екен. алыстағы жал-таулардың арғы жағына жасырынуға таяп қалған күн о дүниеге аттанып бара жатқан жанның ышқына дем алғаны тәрізді қып-қызыл шапағын төңірекке шашып жіберіпті. Теріскейдегі көлеңкелердің қарақошқылданып, қоюлана түсуі енді бір сәтте төңіректің түнекке бөгетіндігінен хабар бергендей. Қимылдап қалмасақ осы түнек бізді құшағына қамап алатынын ойлағанда жүрегім дір етті.

	– Көке, мен төмен түсіп, аяғымды жақсылап тірейін, сіз менің иығыма аяғыңызды қойып, сырғып түсіңіз, – дедім де, сақтықпен сырғи бастадым.

	Бұл арада әлдебір кездейсоқ оқиға болып қаларын қайдан сезе қояйын?!. аяғым бір тіреуішке ілінді-ау деп енді нықтап орныға бергенімде, бедер тас үгітіліп кетіп, қараңғылық қойнына біртебірте сүңгіп бара жатқан құз шатқалға қарай домалай жөнелдім.



	«Күн ұзын қалжыраған денемді қалқаңдай сүйреткенде жеткен жерім ғой...»

	– Сол сәт басыма келген ой осы болды.

	– Көке-е-е!..

	Көзімді тарс жұмып, құлдырап бара жатып, көкемнің де жанұшыра айқайлаған дауысын естіп қалдым.

	ажалдың мені қапыста қақшығысы келмепті бірақ!.. Көзімнің оты жарқ ете түсті де, төңірегімнің бәрін шымқай қаратүнек жайлап жүре берді.

	Есімді жиып, төңірегіме жалтақтай қарап отырғанымда көкем әлі атымды атап, бүкіл тауды басына көтере айқайлап жатыр екен. Орнымнан көтеріліп, дауыс шығып жатқан тұсқа мойнымды соза қарадым. Менен екі кісінің бойындай биіктегі тас үстінде отырған көкемді көргенде ғана көңіліп ептеп жайланып, терең бір дем алдым. «Рахмет саған, текшетас!.. Сен болмағанда мен сонау қарауытып тұрған жаһаннамға кетер едім ғой. Тірі пендеге жаның ашыды, ә?!. Тас болсаң да сенен мейірімді ешкім жоқ дәл қазір маған!..» Сандырақтап әлденені бір айтып мысқал сәт тұрдым сол арада. Жоғарғы жақтан домалап келіп, өзгелерден оғаштау шығып, сүпсүйір таудың сымбатын бұзып тұрған текшетастың бетіне жығылыппын. Ол қағып алыпты мені. Бейнебір мені күтіп жатқан секілді бұл арада.



	– Көке-е!.. Мен тірімін!.. Естисіз бе, мен тірімін!.. – деп бүкіл тауды жаңғырықтырып айқай салдым бір кез. Сөйттім де, абайлап, аяғымды тірер тасты әбден нықтап-нықтап алып, көлбей жатқан жартас арқылы көкеме қарай жылжи жөнелдім.

	Құздың ұшар басынан түсіп, қорымтасқа келгенімізше іңір қараңғылығы қоюланып-ақ кетті. Тіпті таяқ тастам жердегі нәрсені көрудің өзі бір мұң. Күн шақырайып тұрғанда екі қолын алға созып тапырақтап келе жатқан көрсоқырдың кебі келді бізге.

	Бір-екі рет шаңқ-шаңқ еткен түн құсының сұрқыл дауысы мүлгіп тұрған бүкіл тау қойнауын дүр сілкіндіріп өтті де қайтадан қорқынышты үнсіздік орнады. анда-санда аяқ астынан домалаған тастардың дауысы мен алыстан талып естілген өзен гүрілі ғана тіршіліктен хабар беріп тұрғандай.

	Бір сәт біздің дәл төбе жағымыздан шыққан байғыз үнінен шошып қалдым.

	«Тағы бір жамандық шақырмаса игі еді бұл...»

	Біз бұл жүріспен өзенге дейін жете алмаспыз, сірә... – деді көкем үнсіздікті бұзып. – Мына қорымтас осы құздың табанына дейін созылып жатыр. Біз осының үстімен сырғысақ біраз жол ұтармыз.



	– Жоғарғы жақтан сауылдай құйылған қиыршықтас басып қалар?..

	– Қорыммен бірге сырғып бара жатқанда ешқандай қауіп төнбейді. Тек құздың табанына жақындай бергенде ағын саябырси бастайды. Осы кезде тезірек сыртқа шығып үлгерсек болғаны... Бұрынырақта бір-екі рет осылай түскеніміз бар...

	Біз сәл демалдық та, бір-бірімізге сүйеніп, ақырындап қорымның орта тұсына қарай адымдай бастадық. Біраз үш-төрт қадам аттағанымыз сол еді, табанымыздың асты сықыр-сықыр етіп, ылдиға қарай жылжи жөнелді.

	– Отыр, отыр! –деді көкем мені төмен тартқылап, – отырып ал!

	Көкемді тас қып құшақтадым да, әлдебір оқиғаны күткен адамша көзімді жұмдым.

	Мүлгіген тау қойнауы әп-сәтте сатырсұтыр еткен дыбыстарға толды да кетті. Жоғарыдан домалаған бірен-саран майда тастар біздің о жақ, бұ жағымыздан зуылдады.

	Жолқапшықты арқама асып алғаным орынды бопты, ол бізді домалаған тастардан қорғаштады.

	– Сержан, сақтан, қазір сыртқа қарай шығамыз.

	Құлап қалмау үшін бір-бірімізге сүйеніп орнымыздан тұрдық та, жағаға қарай ұмтылдық. Бірақ дәл осы сәтте көкемнің шойырылмасы ұстап қалып, қайтадан отыра кетті. Ол кісіні сүйеп үлгергенімше қорымтас ағыны бізді біраз жерге дейін сүйреп апарды.

	Сонымен бірге сырғуымыз баяулаңқырап, тоқтауға айналған шақта көкем әлденеге ызаланып орнынан атып тұрды да, жоғары жақтан тасырлай домалап келе жатқан тастардың өтінен құтылу үшін мені қолымнан тартып, сүйрелейсүйрелей қиғаш тартты.

	Құз табанына жақындаған сайын қорымтас аумағы кеңейе түсіпті. Одан құтылып шыққанымызша бір сағаттай уақыт өтіп те кетті.

	Тағдырдың тосын сынағынан әупірімдеп аман өткенімізге қуанғандай ылдиға қарай емпеңдей басып келеміз.

	алдымызда енді қандай өткелектер күтіп тұр екен?..





ШЫБЫҚ ҚАМШЫ




	Педколледж бітірген жас кадрға аудандық оқу бөліміндегілер: «Екі жылыңды сонда өткіз, ұнаса, бәлкім, қалып та қоярсың», – деп арқасынан қағып, қиян түкпірдегі «Қайрақты» сегізжылдық мектебіне жіберді. Қоран оған соншалықты өкіне қойған жоқ. Қайта көңіл түкпірінен: «Мен сияқты қылшылдаған жастар бармағанда, «Қайрақтыдай» алыс шаруашылыққа кім бармақ», – деп өз-өзіне жұбату тапқандай.

	Екі жыл он ай ішінде алған бірталай білімі бар, саяси сауатты, ымырашылдық, парақорлық сияқты кертартпа әдеттерге жаны қас. Оның үстіне аудандық оқу бөліміндегі айманбаев атты жылы жүзді, тәпелтек бойлы, қараторы кісінің: «Інішек, тәжірибең аз. Саған көп қиыншылықтар кездесуі мүмкін. Төзе біл. Принципшіл болсаң, адал болсаң, бәріне де төзесің. Өзіңе тиесілі екі жылыңды абыроймен өткерсең, жолдама беріп, астанадағы пединститутқа жібереміз. Біздің ауданға жас кадрлар қажет», – дегені және бар.

	Содан келе киліккен. Ә дегенде қайрақтылықтар: «апырай, Мәскеев-ай... Жанып тұрған от қой, от... Жетімдер үйінде тәрбиеленген дей ме. Орыс мінез, тікбақай көрінеді. Келмей жатып мектеп директорымен сөзге келіп қалыпты. Талайдың түбіне жеткен қасқаның өзіне ауыз салғанын қара...», – деп гулесіп қалған. Мектеп директоры Қақабай: «Өзі бір, жетім болғасын ба, гүлигандау неме екен. Шыбық қамшы секілді шырт етпе ғой деймін. Пәмилең қазақша емес қой деп күліп ем, қызарақтап, орнынан атып тұрды»,–деп сөз таратып жіберіпті.

	Қоран мектептегі мұғалімдердің кө бі Қақабайдың туысы екенін естіген күні: «Мәссаған, «Қайрақты» – ордалы жыланның ұясы екен ғой», – деген. Бұл сөз Қақабайдың құлағына сол сәтте-ақ жетіпті. Ертеңіне мұны шақырып алып:

	«Бала, біле білсең, осы ауылда сенен басқаның бәрі менің туысым», – деп шайқалған. Қоран Қақабаймен дәл қазір ерегісе қалса жеңіліп тынарын біледі. Бұл мәселені әлденеге аяқ тіреп, ес жиып алғанша көтермей қоя тұру керек. Сосын кімнің туыс, кімнің бөтен екенін көре жатар.

	Төртінші сыныптың жетекшісі боп орналасты. Бастауыштарға ана тілінен сабақ береді, алып-жұлып бара жатқан жұмыс жоқ, бос уақыт бір басқа жетерлік. алғашқы бір-екі аптада үндемей жүрді де:

	«Бұл ауылдың жастары, немене, інге кіріп алған борсық секілді көшеге шықпайды ғой», – деп, бас болып, клубта би кешін ұйымдастырды. Содан бастап сенбі сайын жастар клубқа жиналатынды шығарды. Қоран баянда ойнайды. Мектепте спорттың бірнеше түрінен секциялар ашты. Оның үстіне әдебиет үйірмесіне жетекшілік етіп, өлең жазатын бес-алты баланың жазған-сызғанын жинақтап, аудандық газетке ұсынып та үлгерді.

	Бір күні Қақабайға кіріп: «ағай, ауыл жастарының көбі үйлерінде қарап отыр. Солардың басын біріктіріп, қой өсіруші комсомол-жастар бригадаларын ұйымдастырсақ қайтеді? Соны сізбен ақылдасайын деп ем», – деген. «Әй, баласың ғой әлі, баласың, басыңа бәле тілеп нең бар?! Тыныштық жақпай ма?!.»– деп Қақабай онша құлық таныта қоймады. Сондай үлкен мәселеге Қоран бұлайша тоғышарлықпен қарай алмас. Бөлімше меңгерушісі айдаболға келіп, одан:



	«Қақаң солай деді ме? Солай десе, өте дұрыс айтқан! Енді маған несіне келдің? Жақсы, сабағыңды біл де жүре бер! Көп сөзді қой!» – деген жауап естіді. Мүмкін аудандағылар қолдар мені деп ол жаққа сала құлаш қып ойын тізбектеп түсіріп үшбу хат жолдады. Көп ұзамай ол жақтан шақырту келгесін, салып ұрып жетіп барсын. Бүйтіп барғаны құрысын, жер болып қайтты. «Ә-ә, кел, кел, арызқой бала!» – деп көзі атысып-шатысып, айдалаға қарап қалған қызыл бет біреу қарсы алған мұны. Бұл орындыққ аотырар отырмастан ол төгіле жөнелді: «Ұялсаң етті. Қақабайды да, айдаболды да білем мен, жақсылығы мол асыл азаматтар. Сондай үлкен кісілердің сыртынан арыз жазуға қалай қолың барды?! Ол жақтың жағдайын білем, комсомол-жастар бригадаларын ұйымдастырмақ түгіл, жеке малшыларының өзінің тілін табу қиын. Бәрі шетінен бәлеқор. апырай, адам деген қолға қалам алмас бұрын жергілікті басшылармен ақылдаспай ма екен? Бұл не деген бассыздық? Ұят емес пе?! Жапжассың. Мұғалімсің тағы да! Сенен оқушылар қандай тәлім-тәрбие алмақ?! ал, енді қайт, ендігәрі мұндай жөнсіздік болмасын!..» Қоран кейіннен ол қызыл беттің Қақабайдың туысы екенін естіп, жазған қағазының өзгеге бармай, дәл соның қолына түскеніне таңғалды.

	Оқу жылының алғашқы тоқсаны аяқталған күні Қоран мектеп директоры мен тағы да жүз шайысқан. Қақабайдың құлқыны белгілі, «Демалыста интернатта қалатын оқушылар орманға барып, мұғалімдердің үйлеріне отын дайындасын», – деп бір топ мұғалімдермен астыртын келісіпті. Мұны естігенде Қоран тіпті күйіп кетті. «Осылай істеуге бола ма екен?! Бұл – тоқыраудың қалдығы ғой...» Сүйенері – тағы қалам. Қақабайдың туысыныңқолынақашанғытүсеберсін»,– деп өз-өзін жұбатқансиды. арада бір аптадай уақыт өткенде тексеруші келді. Түсі суық, өлі балық секілді, кісіге көзінің астымен ішіп-жеп қарайды. Бір-екі күн арызды тексерген болды да, Қоранды шақырып алып: «арыз негізсіз, жала жабу мақсатымен жазылған», – деп қорытындылады. «Қалайша?!» Қақабай шақырылды. Түрі боп-боз. «Мен өйтіп ешуақытта айтқан емеспін. Оқушылардан да сұраңыз. Жала!» – деп безек-безек етеді. Қоранның қолында оны тырп еткізбес дәлел жоқ. Жеңіліп, жер болып қалды. Тексеруші жүрер алдында: «Бала, өтірік арыз жазғаның үшін сот алдында жауап беруге дейін апаруға болар еді, жас екенсің, аядым, жаным ашыды», – деп жұқалап отырып, арыз жазудың пайдасы, зияны туралы, қалай жазу керектігі, түрлері туралы біраз баяндама оқып, қайтып кетті.



	Осындай оқиғадан кейін мектеп директоры Қоранның қыр соңына түсіп алды. Қымс етсе, заңға жүгініп шыға келеді.

	Қоңыр күздің сүреңсіз бір күнінде жетінші сыныптың екі баласы әлденеге ерегісіп, төбелесіп қалыпты. Бірінің тобығы тайған. Қақабай үшін бұл – таптырмас дерек. «Төбелестің түр-түрін үйреткен – Мәскеев», – дегізіп, екі балаға қол қойғызып, заңдандырып алған. Мұны жоғарғы жаққа жөнелтер деп күтіп еді Қоран, жөнелтпеді.

	Бір ойлағаны бар шығар. Істі жабулы күйінше, қайтып қозғамай қоя салды.

	Қақаған қыстың ортасында төртінші сыныпта оқитын Түлкібаев деген ұшқалақ оқушыүзіліскезіндефизикакабинетіндегі қымбат бағалы киноқондырғыны еденге құлатып, қиратып алыпты. Мұғалімдер:

	«Киноқондырғының құнын Түлкібаевтың әкесіне төлеттіру керек», – деп шешкен. Бір жексенбіде Қоран төртінші сыныптың оқушыларын жинап алып, сиыр фермаға барып қора тазалап, одан түскен қаржыға қаладан киноқондырғы сатып әкелді. Мұғалімдер арасында бұл оқиға да біраз шу болды. Қақабай: «Оқушыларды өзіңе қаратып, мұғалімдерге қарсы қойдың. Мұғалімдерұжымыныңбеделінтүсірдің», – деп, актіге қол қойғызып алған. Мұны да ауданға жіберген жоқ, тып-тыныш қалдырды.



	Енді Қоранға бәрі түсінікті. Қақабай мұның «күнәларын» қаттап-қаттап, реті келген сәтте бұрқ еткізіп көтермек. Қақабайдың ол ойлағаны бола қоймас. Енді бұл аяғын ақырындап басады. Қақабай құрған торға түспейді. Сосын кінәсі жоқ кісіге тиісіп, қол шошайтып көрсін, не болар екен?! Қоран осылай түйген. Бірақ көктем жылт ете тағы ши шығарып алды.

	«ағай, қызғалдақ терейікші», – деп өзі жетекшілік ететін төртінші сыныптың қыздары қиылып отырып алғасын, демалыс күні бір топ оқушыларды ертіп қырға шыққан. Қырсыққанда, дәл сол күні ақбастаудың ақ жауыны басталып кетіп, қырға шыққан төрт оқушы қыз ауруханаға түсіп қалды. Бұл мәселе де Қақабайдың қара пәпкісімен тынды.

	Түбінде Қақабайдың мұны мектептен ығыстырып шығарарын іші сезеді. Мұғалімдердің көбімен сәлемі түзу емес. Басқа жұрт арасында да қадірі кете бастады. «арызқой» деген айдары және бар. Көктем шыға ауыл жастарының күшімен «Қыз Жібек» деген спектакль ұйымдастырмақ болған. «Төлеген боп ойнашы... Жібек боп ойнашы...» деп әркімге бір жалынғандай болып жүрді де, ешкімнен қолдау таппағасын мұны да қойып кетті.



	Ақыры: «Әй қойшы... Коммунизмді жалғыз өзім құратындай несіне жаманаттана берем осы. Өзге жұрт жүр тыптыныш. Олардан менің қай жерім артық?» – деп қолды бір-ақ сермеген.

	Ендігі жерде Қоранға «дүниенің құны белгілі». «Тек жүрсең, тоқ жүресің». Ешкімге қарсы келме, әбүйір таппайсың. Үндемей жүре бер, сөйтіп те жақсы өмір сүруге болады.

	Қақабай ауданнан келген басшылардың біріне: «Қайрақтыға» жас кадр бөлдік деп ауыз толтыра айтасыңдар, сондағыларың қолынан арыз жазудан басқа түк келмейтін Мәскеев пе?!» – депті.

	Естіді, үндеген жоқ. Тағы бірде Қақабай бұған: «Бала, ертеңнен бастап үстіңдегі мына әлем-жәлем киімдеріңді көрмейтін болайын! Осыныңның өзіменақ оқушыларды теріс тәрбиелеп жүргеніңді білемісің?!» – деген. Үндеген жоқ. Ертеңіне джинси шалбарын тастап, мектепке галстук тағып, ақ көйлек, қара шалбармен келді.

	Ендігі жерде қоғамдық жұмыс десе алып-ұшып тұратын бұрынғы Қоран емес еді. Бір-екі дәптер қолтықтап мектепке барып қайтады. Бұрын жалғызсыраса ыңылдап ән салушы еді. Оны да тастады. Әйтеуір бір маужыраңқы қалып, ұйықтай бергісі келеді. Көретіні ылғи қорқынышты түстер. Басқа ғаламшарда жүреді, басқа тілде сөйлейді.



	«Қайрақты» сегізжылдық мектебіндегі алғашқы мұғалімдік жылы бірқалыпты аяқталған. Жеңіліспен аяқталған. Екінші оқу жылы да сылбыр басталған сияқты еді. Өмір атаулы осылай, сүреңсіз өтердей көрінген.

	Бір күні... бәрі өзгерді.



	***



	Қақабай – шымшықбас, топырақ өңді, ілмиіңкі, біразды еңсеріп қалған жігіт ағасы. Жігіт ағасы деу сыртқы тұрқына сай емес, сыпайышылық үшін алына салынған атау. Бәкене тостаған секілді бір уыс беті мен қыл-қыбыр атаулыдан жұрдай жалаңаш иегі оны әрдайым бала етіп көрсетеді. Тек маңдайға созыла түскен үш сызық қана жас мөлшері жөнінде біраз ақпар береді. Иненің жасуындай кіп-кішкене, жылтыңдаған көздерін аударып-төңкеріп қашан да ойлы, байыпты көрсетуге тырысып бағады.

	Күндегі әдетінше «ойлы» көздерін бір нүктеге қадап отырып-отырып:

	– Түгел жиналдыңыздар ма?.. Отырыңыздар. Әлгі Қасымбекова қайда? – деп басын көтерді.

	– Ауырып әлгінде қайтып кеткен... Мұғалімдер орындықтарды сықырлатып, отыра бастады. Қоранға бәрі белгілі.



	Әрқайсысының тиесілі орындары бар.



	Ешкім ескертпей-ақ қалыптасқан тәртіп. Бұзуға болмайды. Әне, Төлеп пен Қазанбай төрге қарай томпаңдап тартып барады. Орындары директордың екі жағы. Басқа жұрттар да өз орындарына жайғасып жатыр. Осы орындарына қарай мінездері де, қаракеттері де екшеулі. Қақабайдың оң жақ, сол жағын ала жақын орналасқан топ: «Бастық не айтар екен?» –дегендей төрге қарағыштап, елпектеп отыр. Әлгінде Қақабай суырмадан бір қағаздарын ала бергенде орындығы қиралаң ете қалған. Тарих пәнінің мұғалімі Оспан орнынан атып тұрып: «Ой, Қақа, абайлаңыз», – деп қомпаңдап барып басылды. Олардан беріректегілер ешкіммен жұмысы жоқ, талас мәселелерге араласа қоймайтын «бейтарап топқа» жататын төрт-бес мұғалім де, есік жақта жастар ұйымының жетекшісі, лаборант секілді майдашүйделер мен директордың қырына ілігіп жүрген бірді-екілі мұғалімдер отыр. Қоран әдетте осы соңғы топтың бел ортасынан табылатын, бұ жолы есік көзіндегі ең шеткі орындыққа марғау жайғаса салды.

	Қақабай жанында отырған бір мұғалімге әлдене деп сыбырлады да, есік жаққа қарап:

	– Ал, жолдас Мәскеев, сөз сізде! Сөйлеңіз!.. – деп кекесінмен мырс етіп қойды. Артынша қабағын кіржитіп қатқыл дауыспен:

	– Айналайын, осы шолжаңдағаның да жетер! – деді. Мұғалімдер тым-тырыс. Қоран директор бірден қатты кетер-ау деп ойламаған. Орнынан жайлап көтеріле беріп:

	– Қалайша?.. – деп қалды.

	– Солай, жолдас Мәскеев, солай!

	Қолда бар деректер солай дейді!

	Қақабай алдында жатқан бір парақ қағазды қолына алып:

	– Жолдастар, сегізінші «Б» сыныбының оқушылары жазған мына арызбен бәріңіз танысып шыққан шығарсыздар?.. Мәскеев жолдасқа сұрақтарыңыз болса қоя берулеріңізге болады... – деді де алақанымен жазық маңдайындағы әжімдерін сипалап, үнсіз отырып қалды.

	«Түк білмегенсуін шіркіннің, – деді Қоран ішінен, – арыздың иесі сегізінші «Б» сыныбы емес, өзің шығарсың?!»

	– Менде бір сұрақ, – деді әлдекім. – айтыңызшы, Мәскеев, ана Тазабекова деген оқушы қызды ұнататыныңыз рас па?

	– Рас.

	Сұрақ жан-жақтан жауа бастады.

	– Сонда қалай? Жақсы көресіз, әлде...

	– Жақсы көремін.

	– Ғашықсыз ба?

	– Ғашықпын.

	– Сабақта сол қыздан көз алмайды екенсіз ғой?

	– Иә.

	– Ылғи «бес» қоятын көрінесіз?

	– Иә.

	– Екі-үш рет кешке жақын үйіне шығарып салыпсыз?

	– Шығарып салғам.

	– Клубта бірнеше рет биге шақырғаныңыз рас па?

	– Рас.

	– Осы айдың жиырма төрті күні кешкі сағат сегізде мектеп бағында Тазабекованы сүйдіңіз бе?

	– Иә...

	Қоранғабәрібір, көпболсамұғалімдіктен босататын шығар. Қазір ешқайсысын мойындамай, жала деп, бет бақтырмай тұрып алса да болар еді. Қақабайлар көп. Қақабайлар көп болған соң олардың қулық-сұмдықтары да көп.

	Сұрақ-жауап біршама тұйықталған соң мұғалімдер кезек-кезек сөз алып, сөйлеуге кірісті. «Мәскеев жолдас аяғын шалыс басқан... Өз шәкіртіне, оқушыға ғашық болу деген қылмыс қой!.. Кеңес педагогі деген атқа лайық емес!»

	Педкеңес мәжілісі енді-енді қызып келе жатқанда сырттан: «Ойбай-ойбай», – деген бір жаман дауыс шығып қалды... Сұңқылдап, кешкі тымық ауаны жарып барады. Ұзыншақ көшені бойлай шауып өткен ат тұяғының дүрсілі естілді.



	Мұғалімдердің бәрі де сыртқа құлақ түріп, елеңдесіп қалған. Бірақ директордың ыңғайын бағып, ешқайсысы орындарынан қозғала қоймады. Қақабай ештеңе естімеген тәрізді меңіреу. ашық терезені жауып, ілгешегін салып келді де:

	– Кәне, тағы кімнің қосары бар бұған? – деп отырғандарға жағалай қарады.

	Осы кезде есік шалқасынан ашылды да, кимешек киген шүйкедей қара кемпір дауыс салып кіріп келді.

	– Жиналысы несі, құдай-ау?! Өлді ғой, байғұс бала!.. Өртенді ғой!.. Көмектесіңдерші!..

	Мұғалімдер Қақабайға қарап тымтырыс тына қалған. Қақабай тағы да ештеңе естімегендей. Суырмасын ашып, бір қағаздарды ақтарыстыра бастады.

	Қоран әркімнің жүзіне жалтақжалтақ қарап тұрды да: «Бейшара, байғұстар! Мүскіндер! Қақабайдың нұсқауын күтіп отырсыңдар ғой?!» – деді ішінен. Іле-шала:

	– Ойбай-ау адам ба?.. Өртенген бе?.. –деп дауыстап қалып, сыртқа тұра жүгірді. артынан біреулер айқайлаған шығар. «Мәскеев, қайт кейін! Қайт!»– деген шығар. Бірақ ештеңе естіген жоқ. Жүгіріп келе жатып соңынан ілескен екі-үш кісінің сұлбасын аңдап қалды. «Бұ кімдер болды екен? айранбаев пен оның

	әйелі шығар. Маған бәрібір. Мен құрыған адаммын... Енді Қақабай сендердің де соңдарыңа түсіп алатын болды ғой.»

	Қоран қыр басына жиналған топ адамның жанына жете бере сілейіп тұрып қалды. Ортада – жарым-жартылай өртенген трактор. Есіктері ашық-шашық, әйнектері сынған. Бес-алты еркек жабылып, іштен әлдекімді көтеріп алып, жерге жатқызды. Күйіп кетіпті. От шашының бір жақ шетін шарпып, бетін күйдіріп, киіміне іліккен. Үстіндегі күпәйкенің сау-тамтығы жоқ, күйелешкүйелеш. ауылда айдар деген тракторшы жігіт бар еді, сол екен. Әнеугүні ойдажоқта келіншегі Әлі-құл деген бақташы жігітпен қол ұстасып, қалаға қашып кеткен. Соның ызасынан өлгісі келді ме, бәлкім...

	– Тірі екен! – деп шу ете түсті жиналғандар. Қоран да көппен бірге мойнын созып, ілгері ұмтылған. айдар кірпігін жайлап көтеріп, көзін кең ашты да, аспанға қадалып қатты да қалды. Көздері қанталап кеткен. ағы қайсы, қарасы қайсы, ажырату қиын. Қып-қызыл. Оң жақ көзінің төңірегі күлтілдеп, көгеріс тартыпты.

	Жұрт өстіп дуылдасып тұрғанда анадай жердегі сай табанынан бір топ адам шыға келді де, бұларға қарай беттеді. аңырап дауыс сап, бүкіл даланы бастарына көтеріп келеді. Іштерін тартып, өксіп-өксіп, әндете жылайды. Мұғалімдер екен. Ең алдында – Қақабай. Бет орамалымен пісте мұрнын сүрткіштеп қояды.

	Шалдар жағы:

	– Әй, әй, қойыңдар түге! Кісі өлгендей жаман ырым бастағандары несі?! Қойыңдар! – деп әр-әр тұстан айқайласып қалған. Мұны мұғалімдер де естіген болулары керек, тоқтап, жылағандарын кілт тыйып күбірлесіп біраз тұрды да, түк болмағандай бір-бірімен жырқылдай күлісіп, ілгері қарай қозғалды.

	Мысқал сәттік осы бір оқиғаның өзі Қоранды есейтіп жіберген. Қақабайға, оның соңынан ілесіп келе жатқандарға жиіркене, бір жағынан аяй қарап тұрды да, ауылды бетке алып аяңдап жүре берді. Үйіне келген соң еш іске қолы бармай ақ қойды. Өртенген жігіт туралы ойлай береді. Қып-қызыл көздері шатынап, бұған тесірейіп қарайды да тұрады. Өлгісі келгентәрізді. Жұртоныңқарысыпқалған оң қолындағы бос бөтелкені алыпты. Трактордыңесігііштенмықтапбекітілген. Пыш-пыш өсекке шыдай алмаған тәрізді.

	«Сол жігіт секілді намысың жоқ. Сорлы, – дейді Қоран өзіне-өзі. – Қақабайдың қас-қабағын аңдып жүргенің мынау...» Оқушылардың дәптерін тексермек еді, зауқы соқпады. Күндегіден ертерек төсек салып, жатып қалды. Ұйқы қашып, дөңбекши берді. Ішінен өзін-өзі сыбайды. Не үшін сыбайтынын өзі де білмейді. Көзі ілініп кеткен екен, бір кезде, түс көрді. аяғы лапылдап жанып жатыр. «ақсақ боп қаламын-ау енді», – деп ой-лайды. Бірақ орнынан тапжылмайды. От біртебірте өрлеп келеді. Ыстық жалынға шыдай алмай шыңғырып жіберді де, шошып оянды. Түсі екен. Қуанған жоқ. Енді қайтып ұйықтай алмасын сезді де, аяғына сүйретпесін іліп, мәйкімен сыртқа шықты. азынап жел соғып тұр. Күздің қара суығы да келіпті. Қазбауыр бұлттар аспанды олай-бұлай тілгілеп жүр. Жақын арада болатын үлкен бір шайқасқа жаттығып жатқан әскер дерсің. Сапырылысып кеткен. Жауынгерлердің бәрі абыржулы. Бір-біріне соқтығысып, абдырап жүр. Тек бұйрықты мүлтіксіз орындауға бекінген сыңайлары бар.

	Таңалагеуімнен төсегінен тұрды да, шала-шарпы жуынып, кеңсеге келді. айдабол екі сағаттан соң ғана қарасын көрсетті. анадайдан алтын тістерін көрсете жарқырай күліп кеп, жарқылдай амандасты. Ішінде мысық өліп жатса да сыртқа білдірмейді. Қоран оған жайлап мән-жайды түсіндірді. «Осылай да осылай, мұғалім бола алмайды екем... Маған бір отар қой не табын беріңіз. Малшы болам. Өтінішім міне.» Еш қызбаланбай, жайбарақат айтқанына өзі

	де таңғалды. Риза болды. Көптен бері бірінші рет өз-өзіне риза болды. «Қалай? Қалай малшы болмақсың? Жоғарғы жақтағылар: «Кадр бөліп ек, жүнжітіп, табанынан тоздырып жіберіпсіңдер», – десе, біз не демекпіз?! . Қой, бала!» – деп айдабол мұның жүзіне аңтарыла қарады.

	«Оларға мына өтінішімді көрсетіңіздер... Өзі сұранды деңіздер...» алғашқыда айдаболжасжігіткежаныашығандайтүр көрсетіп, бұлтақтағансып бақты. Онысы, әрине, жалған. Қоранның ауылдан қарасы үзілгеніне Қақабайдан артық қуанбаса, кем қуанбас. Екеуі бірнеше рет тілге кеп қалған. ақыры: «Ну, штож, өзің тілек білдіріп, қоймай отырсың. Көнеміз де. Әліқұл деген ит табынын тастап, біреудің келіншегімен қол ұстасып, қалаға қашып кеткен. Естіген шығарсың. Соның орнына ыңғайлы бақташы таппай отыр едік. Қаласаң сонда бар», – деді.

	– Жеңілді. Жеңіліп қалды. Жас қой. Қақабаймен иық тіресу қайда? Басында ерегіспеу керек еді. Үндемеу керек еді. Не болды ақырында, байғұс бала мал бағып, сенделіп кетпеді ме. – Жұрт осылай ойлайды. Осыған жориды.

	Ал Қоран болса, айдаболмен кездескен күннің ертеңіне буынып-түйініп, кеңшардың бір жауыр торысымен үлкен жолға шыққан. ауылдан қозыкөш жер ұзағанша өзін-өзі іштей сыбаумен болды.



	«Саған жамандық атаулымен күресу әлі ерте. Жасың жетпейді. Сәл өсіп, буының бекісін. айдалада мал соңында жүр енді салпылдап. Қиындық көр. Мүмкін сонда ғана өмірдің мәнін түсінерсің...»

	– Бұл – өзін-өзі кекеткені. Былайырақ ұзап шыққасын, ауылдың төбесінен одырайып біраз қарап тұрды. Жұрт өз тірлігімен әуре. Оқушылар топ-топ болып мектепке кетіп барады. Көзімен әлдекімді іздегендей. Тапты. «Мен... мен сондаймын... Мен махабаттымды өлтіріп алам... Мен... мен» – деп күбірледі сосын. Жылағысы келді. Бір уақытта атының басын кілт бұрып, тебініп қалып, тарсылдатып шаба жөнелді. айдарынан жел есті. Өмірінде бірінші рет құйғытып шабуы. Жабырқаукөңілібірденкөтеріліп, жадырап сала берді. Ән айтқысы келді. Ерленіп алған. Танауы делдиіп, жау қуып келе жатқан батырға ұқсайды. Шыбық қамшысын олай-бұлай сермеп, қиқулап ұзақ шапты.

	Шыбық қамшы өзінің сенімді серігі секілді.





ПЕРІШТЕ МЕН ПЕШЕНЕ




	Әлсейіт қойшының қызы кеңшар орталығындағы мектеп-интернатта оқып жүрген кезде-ақ талай жұрт: «Әй, мына қыздан, бар ма, кейін тура періште шықпаса, тү-ү-у бетіңе деші...» – деп, сыртынан арамтер болушы еді. ақыры айтқандары келді. Оныншы сыныпты қалай бітірді, қалай сүт фермасына сауыншы боп орналасты, солай құлпырып жүре берді.

	Ендігі жерде ойын-сауық кештерінде ауыл жігіттері күлгенде екі ұртына кішкене шұқырлар ойнақтап шыға келетін аққұба жүзді қызға қарағыштай беруді шығарған. Реті келсе, өзгелерден бұрын жетіп, биге шақыруға тырысады. Танакөз ешкімді алалап жатпайды, бұрын жеткенімен билей жөнеледі. Онымен бір рет ортаға шыққан жігіттің екі-үш күнге әңгімесі таусылмайды.



	Егер Танакөз келмей қалса... Онда да кеш жоспары рет-ретімен орындалып жатады. Тек үш-төрт жігіт жұрттың көзін ала беріп, бір-біріне сездірмеуге тырысып, клубтан шығады да, сүт фермасына тартады. Әрине, бәрі бірдей Танакөздің көзіне түсе бермейді, біреуі ғана қызды қолтықтап қайтып келе жатады. Қалғандары алыстан торуылдап, әлгі жігітке жаман көздерімен бір-бір қарайды да, қараңғылыққа сіңіп кетеді.

	Танакөзді биге шақырғыштап жүрген екі тракторшы жігіт бір күні тапатал түсте айдалада шөп шауып жүріп тракторларынан қарғып-қарғып түсе қалыпты да, себепсізден-себепсіз қан сорпа болғанша төбелесіпті. ажыратар ешкім табылмай, әбден діңкелері құрыған соң қайта татуласып, бір-біріне қарап күліпті деген сөз бар.

	Қыз атына түрлі-түрлі жүрек сырларын арқалаған ғашықтық хаттары да ағыла бастаған.

	Ауа райының ағысын байқап қалған кеңшар ұстасы Серікбай Әлсейіт қойшының өзіне барып: «Біздің баламыз жас. Сіздің балаңыз жас», – десе керек, оған қыздың әкесі күліпті де қойыпты.

	Қоңыр күздің қабағы біліне ауылды әртүрлі сөздер аралап жүрді. Бәрін тарататын – қоймашы Сейіттің буған қаптай тырсиған әйелі. аяғына кебісін

	іліп, бір баласын көтеріп, бір баласын жетектеп, күніне екі-үш үйге бас сұғып шығады. Ол бас сұққан үйлерде жаңалық жоқ дегенге сену қиын. «Қойшы қайнағаның қызы Кәденді ұнатады екен ғой», – деген сыбыс ауылдың ана шетінен мына шетіне жетіп үлгергенше тағы бір сөз тарап кетеді: «Өтірік екен, ана Кәден тентектің өзінің шығарып жүргені екен...». арада екі-үш күн өтер-өтпесте жаңалыққа жаны құмар әйелдер бірбіріне: «Ойбай-ау, ана қыз Сүндетке тием депті ғой...» – деген хабарды жеткізгенше асығады. Ертеңіне: «Бәсе, Сүндетке барса, бағы жанар еді-ау» деген қосымша хабар да құйындай көтерілді.

	Өстіп күз өтті. Өстіп қыс өтті. Өстіп көктем өтті. Жаз шыға Танакөздің есімі айдар деген тракторшы жігітке телінді де, бірте-бірте бұл жайындағы әңгіменің еш қызығы болмай қалды.

	Бас-аяғыбір айғажетер-жетпесуақыт ішінде осыншама шиелініскен оқиға болады-ау деп кім ойлапты. Бәрін өң мен түстің арасында өткерген, кездейсоқ киліге берген жайлардан жас қыз есін жинай алмай қалған. Есін жинай алмай қалғаны ғой, талай рет аяғын шалыс басты, ақ ісін де дәлелдей алмады. ақыр соңында үш ұйықтаса түсіне енбеген соны соқпаққа тап болған.



	...Өзімен билеп жүрген айдардың көрші ауылдан келген кекілді қызға қарағыштай бергенін, тіпті бір-екі рет көз қысқанын байқаған. Жігітіне құлай берілген еркетотай қыз үшін бұдан асқан опасыздық, бұдан артық қорлау болмас. Екі көзге ерік беруге осы да жетіп жатыр. У-дуға бөленген үйден жылыстай шығып, түн құшағында мүлгіген шарбаққа барды да, көкке құлай кетіп, ал кеп жыла.

	Жылап-жылап, бір кезде басын көтерсе, жанында кеңшар кеңсесінде есепші боп істейтін Садық деген жігіт отыр екен. «Қайдан жүрсің-ау? Не ғып отырсың-ау?» –деп сұраған жоқ, жігіттің осындай кезде қыз жанынан табылуы орынды сияқты. Бетіне қарап-қарап отырып:

	– Әнеугүні хатыңды алғам, – деді селсоқ қана. Жігіт сұраулы пішінмен қыз жүзіне аңтарылған.

	– Сондағы жазғандарыңның бәрі шын сөзің ғой?..

	– Иә!

	Қыз сүт пісірімдей уақыт үнсіз отырды да, кенет:

	– Садық, дәл қазір сенімен қол ұстасып жүре беруге әзірмін... Кейін өкі ніп қалмастай боп, әбден ақылға сап, ойлан... Шешіміңді Жыландының жағасында күтем! – деді де орнынан тұрып, анадай жерде ағараңдап жатқан өзенге қарай беттеді. асығыс айтқанына, оғаш айтқанына титтей де өкінген жоқ. айдарға деген ыза ойлануына мұрша бермейтіндей де еді. Құрбы қыздарының альбомынан талай рет оқыған «өзің сүйгенге емес, өзіңді сүйгенге үйлен» деген екіұштылау мәтел де жылт етіп, көңіл сарайынан қоныс тепкен.

	Күтпеген жерден алақанына бақыт құсы қона қалған жігіт сасқалақтап:

	«Апырай-ә, апырай...» – деп отырып қалды. Сәлден кейін барып түйсігіне әлдене жеткендей орнынан атып тұрып, қыз соңынан ұмтыла түсті де, кілт бұрылып, үйге қарай тапырақтады.

	Жыландының жағасына жеткен соң Танакөз бұрылып, отырыс боп жатқан үй жаққа көз салған. алақанда тұрғандай анық көрінеді екен. Садықтың үйге кіріп, екі жігіт ертіп шыққанына, олардың там айналып ұзақ күбірлескендеріне, біртебірте есік алдында қараң-құраңның көбейе түскеніне қарап отырып, ақырын күрсініп қойды.

	Аздан соң қыз-жігіттер үйден дуылдаса шығып, өзенге қарай бет алды. Осылай боларын бәрі де бұрыннан білетін сияқты. Ешнәрсеге таңырқамай, дуылдасқан күйі жағада басын төмен салып, көңілсіз отырған Танакөзге жетті де, құттықтап, бетінен сүйіп, мәре-сәре болды да қалды. Садықтың екі езуі екі құлағында, жігіттер қадалып қоймаған соң еңкейіп келіп, болашақ келіншегінің бетінен жеңіл ғана сүйіп алды. «айдар сасып қалар. Не істерін білмей қалар», – деп ойлаған Танакөз, онысы бекер екен, жігіт жүзінен көптің бірі секілді құттықтап, қолын ұсынған кезде де оғаш ешнәрсе байқала қоймады. Тіпті ептеп күлімсірей ме.

	Көңілденіп алған жастар түн тыныштығын бұза дабырлай әңгімелесіп, жамыраса күліп, біреулері барылдай әндетіп, аяңдап отырып ауылдың ана шетіндегі Садықтың үйіне қалай тез келгендерін байқамай да қалған.

	Екі жігіт:

	– Ау, тұра тұрыңдар, алдымен біз барып сүйінші сұрайық! – деп кіріп кетті де, ұзамай бастары салбырап қайта шықты. Жандарында – жаулығы бір жағына қисайып кеткен аршын төс кексе әйел.

	Ошарыла тоқтап тұрған топқа жақындай бере әйел шаңқылдап ала жөнелді.

	– Шірік қайда әлгі, шірік? Оған қатын әкел деген кім бар өзі?!. айтпай, дәнеме етпей біреуді сопаң еткізіп әкеле салғаны несі-ей?..Өзаяғыменкелгенкеліндеқайбір қасиет болсын. Кәне, қойынқұмардың өзін көрсетіңдерші... Бәсе, бәсе, айтам ғой. Әй, қараң қалғыр, менің сүттен ақ, судан таза балама не бетіңмен келіп отырсың-әй! О, бетің күйгір, кеше іңірде ғана мәгезіннің артында ана баламен (ана бала дегені айдар) сиырша жаласып тұр едің ғой... Енді келіп менің баламның етегінен ұстай қалыпсың.

	Садық:

	– Апа, қойсаңызшы, үйленеміз бе, қоямыз ба, оны өзіміз білеміз ғой, – деп еді, әйел одан бетер шаптықты.

	– Әй, сен жүгенсіз жайыңа тұр! атастырған қыздарыңды алмаймын деп жүргендегі әкелгенің мына көргенсіз бе?! Жо-жоқ, бір мүйнет те үйде келін қып ұстап отыра алмаспын мұны... Жүзіқара!.. Танакөздің жүзі дуылдап сала берген.

	«Осындай қырсыққа душар болармын» деген ой қаперіне келсеші. Көзінен еріксіз ыршып шыққан ыстық тамшыларды тия алмай, жанындағы бір қыздың кеудесіне бетін басты.

	Лепірген көңілдер құлазып, не істерлерін білмей дағдарып тұрғанда айдар:

	– Қане, жігіттер мен қыздар, бүйтіп тұра бергеннен ештеңе шықпас. Одан да біздің үйге барайық! – деді де, Танакөздің қолынан ұстады. Қыз жігіттен дәл мұндай батылдық, ерлік шығады-ау деп күтпеген. Көзін сүртті де еш қарсыласпай, ырқына көніп жүре берді.

	Ертеңіне той болды. Той болғанда да қызық, тосын той. ауыл жел үп етсе саудырай жөнелетін қоңырбас шөп секілді біраз күн гуілдесті. Танакөз соңынан ерген сөздерді алғаш естігенде ыза боп, там айналып, көз жасын төгіптөгіп алған. артынан бәрі ұмытылғандай еді. Қайтадан ажарланып, күлкісі де көбейе бастаған. Оның бәрі алдамшы сезім екен.



	***



	– Айдар! Айдар деймін!..

	– Не?..

	– Сен... Сен менің әнеугүні нағып Садыққа уәде беріп қойғанымды білесің бе, а?..

	– Білемін.

	– Шыныңды айтшы деймін.

	– Шыным сол ғой.

	– Білмейсің... Білгің де келмейді сенің...

	– Өй, жылап жатсың ба? Мұның не?.. Қой, ұйықтайық... Таңертең ертерек тұру керек... Тірлік бар...

	Екеуі осылай күбірлесіп жатып ұйықтап кеткен.

	Түс көріпті. ай астында – айдала. Жартыкеш ай бұған жымия қарап қалған. Түнгі аспан ұшы-қиыры жоқ теңіздей. Күн ұясына қона бере кірпігін соңғы рет қағып-қағып жібергенде, су бетіне сан мың толқын жалт-жұлт ойнап шыға келеді. Жұлдыздар сол сияқты екен дейді. Жартыкеш айды толқындарды тіліп-жарып жүзіп бара жатқан қайыққа теңейді. Теңіз баяу тербеліпті де, сағым тұмшалаған қайық жағаға жақындап, біресе алыстап сырғи беріпті. Әлдекім құшағын жайып жүгіріп келеді екен.

	«Танакөз! Танакөз!» – деп бар даусымен айқайлайды. Ми дала дауысты жұтып қояды. Танакөз бұдан әрі шыдап тұра алмай қараңдағанға қарсы жүгіріпті.

	«Садық екен», – дейді. «Жаным-ау», – дейді Танакөз жігіттің мойнынан тас қып құшақтап, –жеттің бе?! Сені тосып екі көзім төрт болды ғой, Садық...» – Жігіттің қыз белінен қапсыра құшқан қарулы қолдары сылқ етіп төмен түседі. «Не дейді?!. Қайталашы!» «Неге шошындың, Садық?..» – Қыз сықылықтай күледі. «Әй, не оттап тұрсың өзің? Көзіңді ашып қарасаңшы! .». Танакөз көзін ашып алады да қарсы алдында тұрған айдарды көріп, айран-асыр қалады. «Садық деп тантығаныңа жол болсын!..» – Жігіт үні кекесін. Көзі ақилана түскен.

	ашуланғанының белгісі. Танакөз шыңғырып қалады да, беті ауған жаққа безектей жөнеледі. Жігіт қуады. Дала шексіз. Қыз жан ұшырып қаша береді. Қуаласпақ ойнап жүрген секілді. Бір кез Танакөз әлденеге сүрініп кетеді. Екпіндей келген айдар оның үстіне қонжияды да, бас-көз демей төпелей

	жөнелді. Танакөз: «Өлдім!» – дейді, бірақ дауысы шықпайды. айқайлағанмен, кім естісін. айдардың тегеурінінен сытылып шығып, енді тұра берем дегенде, жігіт мұның бұрымына жармасады. Керзі етіктің қайқы басы бетіне былш-былш тиеді. «Өлдім-ау! Өлдім-ау!» – деген сөз алыстан талып естілердей. «Бәлкім өліп қалған шығармын», – деп ойлайды Танакөз көз алдына қызылды-жасылды сызықтар ойнақтап шыға келген сәтте.

	Құз басында тұр екеуі. «Мен сені қазір осы құзға лақтырамын!» – дейді айдар гүрілдеп. Оның даусын жартастар іліп алып бір-біріне жеткізгенше асық. «Мен... сені!..» «Жазығым не соншалық?..» – деп жылап жіберді Танакөз. «Жазығың сол – менің көзімше Садықтың есімін аузыңа алғаның!» «Әкетайым-ай, сол үшін бе? Байқаусызда айтып қалдым ғой мен. Кешірші. а-а-а!». Құз тітіреніп кетеді. Танакөз төмен қарай құлап келе жатады.

	«Өлдім-ау! Өлдім-ау!» Жоқ, өлмепті! Қайдан шыға келгені белгісіз, алып қанатты қарақұс мұны жерге түсірмей, қанатымен қағып алады да шырқау биікке көтеріп әкетеді. Қорқыныш, үрейдің бәрі артта қалған. Қыз сақылдап кеп күледі...

	ай терезеден сығалап тұр екен. Түннің жарым уағы боп қалған ба? Көрпесі ысырылған. Басы жастықтан құлап, қолсозым жердегі жүқаяқтың қырына тіреліпті. Маңдайын сипады. Тақтай ізі түсіп қалған секілді. «Туу, осындай да жөн-жосықсыз түс бола береді екенау», – деді де, қай-тадан орнына жатты. айдардың қаперінде ешнәрсе жоқ, пысылдап ұйықтап жатыр. Дәл қазір дүние көшіп кетсе де оянбас.

	Таңертеңгілік шәй үстінде енесі:

	– Келін, ауырып қалған жоқсың ба? Түнімен дөңбекшіп шықтың ғой... – деп сұрап еді, Танакөз:

	– Білмеймін... Жайсыздау түс көрген шығармын, – дей салды.

	Айдар – атжақты, күлімкөз жігіт. Сыртқы тұрқына мінезі сай. Кеш, ойынсауық десе жанып түседі. Жұртпен де тіл таба біледі. Көктемде болған кеңшар еңбеккерлерінің жалпы жиналысында он адамның бірі боп төралқаға сайланған.

	Бір аптадай демалған соң: «Қой, үйлендім деп шалжиып жата бергенім жараспас. Бастықтан да ұятты», – деп үй артындағы төбешікте қаңтарулы тұрған тракторын оталдырды.

	Шоқырақтап, кеңсе жаққа қарай кетіп бара жатқан көкшіл «Беларусьтің» соңынан қарап тұрып Танакөз: «Сүйген жігітіме қосылдым... Енем болса – әні... Бар шырғалаң осымен біткен шығар... Енді менен бақытты ешкім жоқ шығар...» – деген.

	Шырғалаң мұнымен бітпепті.



	Қара кемпір де жас келіннің, жалғыз келіннің саусағын іске тигізбей, төбесіне көтеріп өтуге бекінген сыңай бар. «Ойбу, айналайын-ай, өзім-ақ істей салатын едім ғой мұны.» – деп қалбақтап жүргені.

	Кітап оқығаннан басқа ермек жоқ.

	«Құрыш қалай шынықтыны» оншақты рет шолып шықты. Енді оған да зауық жоқ. Терезеден ауылдың сыртына жалғызаяқ соқпақ көрінеді. Ол ирелеңдеп отырып ауылдан оқ бойы ұзап шыға бере бір сайға жалт бұрылып жоғалып кетеді. Одан әрі кең шардың жоңышқалығы.Шеті,шегіжоқ. Соқпақ ауылдан шығып, жоңышқалыққа ирелеңдеп еніп бара жатқан әбжыланға ұқсайды. Сайға құлаған жерінде бастау бар. Оны әбжыланның тілі дерсің. Біраз үй сол бастаудан су алады. Танакөз суға барғандарды қарайды да отырады. Жалықса қайтадан кітап парақтайды.

	Бұ жолы бастау жақтан енесі аяғын сүйрете басып келе жатыр екен. Иінағаш қушық кемпірдің иығын басып бір уыс қып шөктіре түскен. Танакөз алдынан жүгіріп шықты да: «Түу, апа-ай, осынша қиналғаныңыз не?!. Мен-ақ әкелетін едім ғой суды...» – деп бірден екі шелекке жармасты. Сосын бір-екі аттай беріп:

	«Апа, сізге су тасытқызып қойып менің үйде шікірейіп отыруым біртүрлі ыңғайсыз секілді», – дегенді қосты.

	Сол күннен бастап иінағаш Танакөздің еншісіне тиген. Күніне екі рет суды желеулетіп, бұлақ басына барып қайтады.



	Мұнысын өзі хор қыздарының сейіліне теңейді.

	Көлеңке ұзарып, сары маса шыға бастаған шақта ыңылдай әндетіп бұлаққа барған. Бір шелекті жанына қойып, бірін қолына алып суды алуға еңкейе бере ыңылдағанын кілт тыйған. Бастаудың арғы қабағында қалбаңдап, әлдебір көлеңке пайда бола кетті. Денесі дір ете қалған Танакөз жалт бұрылды да, дәл алдында ыржия күліп тұрған Садықты көрді. Сақал-мұрты тебіндей өсіп, аз уақыт ішінде екі ұрты суалып, егде тартыпты.

	– Қайдан жүрсің? – деп оның жүзіне таңдана үңілді.

	– Жәй... Жұмыстан келе жатқан бетім еді... Сенің осылай қарай кетіп бара жатқаныңды байқап, бір көргім кеп бұрыла салып ем... – Жігіт үнінен әлденеден қысылғандық, әлденеден қуыстанғандық байқалардай.

	– Ендігәрі бүйтуші болма! – деді Танакөз даусын сыбырлағандай етіп бәсең шығарып, – онсыз да артымнан біраз сөз ерді ғой.

	Жігіт жүзі шоқтай қызарып сала берген.

	– Мен жай... Кешір... Кетем ғой, кетем... – деген күйі теріс айналып, адымдай басып жүріп кетті.



	Ертеңіне көлеңке ұзарып, маса шыға бастаған шақта тағы да бұлақ басына барған. «Садықпен тағы кездесем-ау» деп ойламаған. Шелектерін суға шүпілдете толтырып, басын көтере беріп, анадай жерде келе жатқан Садықты байқады.

	«Бұл қайдан жүр?» – деп не істерін білмей көңілі алағаржақтанып тұрғанда жігіт қасына жетті де, әй-шай жоқ ып-ыстық қолтығының астына қолын жүгіртіп жіберіп келіншекті өзіне қарай тартып, ерніне жабысты.

	Танакөз:

	– Жібер деймін, оңбаған! Жібер! Жындымысың?!. – деп бұлқынып басын әрі-бері ала қашқан.

	– Сен неменеге бұлданасың? анада апам араласпағанда, қазір менің әйелім болып жүрер едің ғой... – деді де, Садық қайта ентеледі. Танакөз мүңк еткен арақ иісінен оның ішіп алғанын байқаған. Байқаған да, жан ұшырып бұлқына түскен.

	Жақын арадан шелек сылдырлады. Су алуға келе жатқан екі әйел екен. Бұларды көріп: «Өй, қараң қалғырлар!» – деп қосарлана дауыстап қалды.

	Танакөз ернін тістелеген күйі екі шелекті қолына ала сала бұлақ басынан ұзайберді. Бірініңүйіндетауығыжұмыртқаласа, соны біліп отыратын ауыл тағы да өрт тиген шөп секілді лапылдай жөнелген. Кешке тракторынан түнеріп түскен айдар екпіндей басып үйге кірді де, төргі бөлменің есігін жұлқи тартты. Танакөздің әлдекімге ренжісе, әлденеден көңілі қалса осында кіріп, ешкімге көрінбей жылапжылап алатыны бар еді. Бұл жолы да үстелге бетін қойып, бір уыс болып отыр еді. Басын көтеріп еді, қырып-жоярдай боп екпіндеп келген айдар не істерін білмей, абдырап сала берді. Танакөздің жүзінен тарам-тарам аққан жас ізі жылтырап атой сап тұрған.

	Көздер мысқал сәт бір-бірімен тоқайласа қалды.

	«Тағы не бүлдіріп жүрсің?!» – дейді айдардың ашулы көздері.

	«Айдар, сен бәрін түсініп ал. Менде еш кінә жоқ», – дейді оған Танакөз.

	«Мен бәрін де естіп келіп отырмын...»

	«Жұрттың айтқандарын ба? Оның бәрі жала ғой.»

	«Жел тұрмаса, шөптің басы қимылдамас...»

	«Айдар...»

	Айдар есікті тарс жапты да, сыртқа шығып, тракторын шұқылап біраз жүрді. Сосын қайтып кеп, мойын бұрмастан, төсегін бөлек салып, үн-түнсіз жатып қалды.

	Түннің бір уағында қара кемпір төргі бөлмеге кіріп, күйбеңдеп әрлі-берлі жүріп бір кезде!



	– Келін-ау, жұрттың айтып жүргені не сөз? Көрдік дей ме?.. – деп батылсыздау сұрап, сөзінің соңын жұтып қойған.

	– Апа, кейін айтып берейін... Қазір ештеңе сұрамаңызшы... – деді Танакөз басын көтермеген қалпы.

	Айдардың ашуы ертеңіне да басыла қоймаған, таң атар-атпастан тракторына отырып, ешкімгежақашпастанжұмысына кетті.

	Сол күні уақыт бір орнында тұрып қалғандай сезілген Танакөзге. Әншейінде шығуынан батуы тез күн кібіртіктеп, шығыс жақтағы қыраттардан қолсозым көтеріле бере біржола тоқтап тынған секілді. Мұндай да ұзақ күн, мұндай да төзім тауысар ұзақ күн болады екен-ау. Танакөз тезірек кештің түсуін тілеген. Кеш түссе айдар да жұмысынан оралар. Сонда Танакөз оның алдынан шығып, күлімсіреп қолынан ұстар. Қолынан ұстар да бар жайды айтып түсіндірер. Түсініскен адам-дар, әрине, кешірімшіл келеді.

	Әйтеуір күн де ұясына қонған, көкшіл «Беларусь» та қырдан қылт етіп көрініп, ауылға қарай беттеген.

	Танакөз өз-өзінен абдырап, айнаға қарағыштап, бетін орамалымен апылғұпыл сүрте сап, сыртқа шықса, трактор бағытын өзгертіп, кеңсе жаққа қарай түсіп барады екен. Танакөз: «Бұл қайда кетті?»–деп таңданып біраз тұрды да, ішке қайта кірді.



	Содан айдар ел орынға отыра бере бір-ақ оралған. Шашы дудырап көзіне түсіп кетіпті.

	– Апа, төсек салып бер! Мен ұйықтаймын! – деп ішке даудырлай кірді де, тәлтіректеп жүріп шешіне бастады.

	Қара кемпір:

	–Келін, төсексап береқойшы Айдарға, менің белім шаншулап отырғаны, – деген орнынан қозғалмастан.

	– Әй, бұл менің жоғымды жоқтамайақ өз басын жөндеп алсын... – деп қолын сілтеді де, айдар ебедейсіз қимылдап, төсек салуға кірісті.

	Күйеуінің сөзі жүрегіне оқтай қадалған Танакөз төргі бөлмеге кіріп, тағы да екі көзіне ерік берген. Әбден ағыл-тегіл жылап, іштегі бар запыранын шығарғандай болғасын, әлденеге белді бекем буған кісіше орнынан сергек көтеріліп, үстелге отырды да қолына қалам алып: «айдар!» – деп жазды бір жапырақ қағаз бетіне. Көмейіне тірелген өксік сел болып ақтарылған. «Сен мені кінәларсың. Менің де саған деген өкпем қара қазандай», – деді. «Қалған көңіл сынған шыны тәрізді. Енді біз қайтып татуласқанымызбен берік отау бола алмаспыз», – деді. «Мұны мен той болған күні-ақ сезгенмін», – деді. «Қалаға кеттім.



	Сонда барып жұмыс істеп, өз тірлігімді өзім көрермін. Іздеп әуре болма», – деді.



	Ауыл иттері әлденені сезгендей әупілдесе үріп, Танакөзді біраз жерге дейін шығарып салды.



	***



	Ай туды. ай емес, толықсып, кемеліне келген күміс шар. Қараңғылық атаулының бәрін сай-жыраларға қуып тықты да, төбе бастарын күндізгідей жарқыратып жіберді.

	айдалада күміс шар бұған қасын кере қарап қалыпты. Таңданғаны ғой.

	Ай туған соң ептеп жеңілейіп, аяғын еркінси басып келе жатқан. Кенет қол созым жерден әлдене қалбаң етіп көтерілді де, бұған біраз уақыт едірейе қарап, жоқ болып кетті. «Шайтан деген пәле осы шығар?!.» – Танакөз бойын үрей билеп, сілейіп тұрып қалған.

	Үлкен сайдың арғы бетінен:

	– Һай! Бұл кім, һай? – деген дауыс шыққан соң: «Е-е, тірі жан екен ғой, адам екен ғой. Несіне қорқам?!» – деп, қабақтан төмен түсе бастады.

	Бұл таянған сайын көлеңке: «Кімсіңай? Шайтансың ба, адамсың ба? Дауыс бер, әйтпесе атам!» – деп без-без етіп, қолындағысын аспанға шошаңдатып қояды.

	Танакөз дауысты шырамытып келе жатты да, бір кезде ауылдың бұрынғы падашысын тани кетіп:

	– Әліқұл!.. – деп дауыстап қалды. Демеу іздеп, жабырқау тартып келе жатқан көңіл әп-сәтте босап сала берген. Жүгіріп келіп, падашыны бас салып құшақтай алды да, кеудесіне басын қойып, солқылдап жылап жіберді.

	Әліқұл қапелемде не істерін білмей қалшиып тұрып қалған. Келіншек әлден уақытта өз-өзіне келіп, басын көтерген кезде ғана есін жиып:

	– Танажан, тоңып қалыпсың ғой. Мен қазір... – деді де, сипалап жүріп бір құшақ қурай теріп әкеліп, қалтасынан оттығын шығарды.

	Лапылдай жанған отқа қолдарын тосып, ептеп жылынған соң ғана екеуі бірбіріне қарап тілдесе бастаған.

	– Жеті түнде айдалада неғып жүрсің? – болды Танакөздің алғашқы сөзі.

	– Жаңа екі кештің арасында құдай атып ұйықтап қалыппын... Оянған соң таналарды санасам, біреуі жоқ. Соны іздеп шығып едім... Өзің қайдан жүрсің?..

	– Мен бе?.. Мен сені іздеп шығып едім.

	Әліқұл келіншектің жүзіне үңіліп отырды да, ыржия салды.

	– Айтпақшы, жаңағы мылтығың қайда, Әліқұл?..

	– Ой, ол мылтық емес, таяқ қой. Сені қорқытайын деп айта салғанмын.

	– Танакөз, – деді Әліқұл арада орнаған үндіздікті бұзып, – сені жұрт айдар деген тракторшы балаға тұрмысқа шықты деп жүр еді ғой.

	– Иә, үйленгенмін...

	– Ол қайда енді?

	– Ажырасып кеттік...

	– Неге?

	– Сол... ажырасқымыз келген соң ажыраса салдық.

	– Жаңа мені көргенде неге жыладың?..

	– Сені сағынғасын ғой. Тағы үнсіздік.

	– Әліқұл.





– Ау?..

	– Осы сен неғып үйленбейсің, а?..

	– Реті келмей жүр...

	Қурай бырт-бырт жанып, лаулай түскен. Бырт-бырт еткен дыбыс Танакөзге біртүрлі күш бергендей.

	– Әліқұл.

	– Ау?..

	– Әңгіме айтшы.

	– Не айтайын?..

	– Аузыңа не түссе, соны айта бер.

	– «Таза бұлақ» деген ертегі айтып берейін бе?..

	– Оны мен де жаттағам. Басқа бірдеңе айтшы.

	Әліқұл отқа бір-екі тал қурай тастады.

	– Танакөз...

	– Не?..

	– Сенің атыңды неге Танакөз деп қойған, білесің бе?

	– Жоқ.

	– Өйткені сенің көзің таналардікіндей дөп-дөңгелек, әрі қап-қара ғой...

	Мақпалдай жұмсақ кішкене саусақтар жалпақ алақанды сыртынан ақырын ғана қысып-қысып қояды.



	***



	Күзге салым клуб меңгерушісі Ілдебай кеңшар активінің қатарынан болған үш жиынына да қатысқан. Үшеуінен де жерге қарап қайтты. Жұрттың айтатыны баяғы гөй-гөй: «Ілдебай Күндебаев жолдас өз міндетіне жауапкершілікпен қарамайды. Тек аптасына екі-үш рет кино көрсетумен шектеледі...»

	Үшінші жиыннан жер болып қайтқан күні: «Осы мен де қызықпын-ей. Қолдан келетін нәрсені неге істемеймін, а?! Әлде басшылар клуб кілтін менен басқа біреуге алып беретін сәтті күтіп жүрмін бе?!.» –деп әйелі зибашпен ақылдаса келіп, клубта айына екі рет кеш өткізіп тұруды жөн деп шешкен.

	Ертеңіне клуб үйінің маңдайшасына:

	«Хабарландыру! Бүгін ауыл жастарының ұсынысы бойынша пікірталас кеші болады. Кеш тақырыбы – «Махаббатты қалай түсінесің? Келем деушілерге есік ашық» деген жазу ілініп тұрды. Ілдебай хабарландыруды іліп жатып: «алғашқы кеш жақсы боп өтсе, бастықтар менің игі ісімді көрмес деймісің, көрер. Әлі-ақ талай жерде мақтар...» – деген ішінен.

	Белгіленген уақытта аядай ғана клуб үйі жастарға лық толып, кеш басталып жүре берген. Ілдебай мінбеге шығып, махаббат, сүйіспеншілік турасында данышпандардың айтқандарынан үзінділер келтіріп, біраз сөйлеген. Мұнан кейін отырғандар бірінен соң бірі шығып, пікірлерін білдіріп, кешті гуілдетіп ала жөнелді. Бір-бірімен кәдігімдей-ақ керілдесіп, өз сөздерін дәлелдеуге тырысып бағады. Бәрі талай жыл бойы осы бір басқосуды аңсап күткен сияқты.

	Ілдебай жұрттың осыншалық қызыл кеңірдектеніп жатқанына ырза кейіппен жымия қарап отырған. Таң атпай-ақ клубтағы үлкен жаңалық басшылардың құлағына тиеді ғой.

	Кеш шырқын бұзған осыдан аз бұрын әйелі төркініне кетіп қалып, «сүрбойдақ» атанған Төкен болды.

	– Мен жігіттерге бірауыз өсиет айтайын, – деген ол жұрттың соңын ала мінбеге шығып, – үйлену үшін махаббат деп бас қатырып жатудың қажеті жоқ. Жасың ұлғайғанша қыз тимей қойды ма, бітті, кеңшарға бақташы боп орналасу керек. Біреудің келіншегі артыңнан іздеп барады. Сосын табынды тезірек кеңшарға қайтып тапсырып, қалаға тартып тұру керек. Одан әрі дүниенің өзі айналып жүре береді, екеуің бір құрылысқа жұмысқа орналасасыңдар, өз-өздеріңе келіп ес жинаған соң ауылға үйленгендеріңді хабарлайсыңдар.

	– Бұл – махаббатты қадірлемеушілік! – деп оң босағада отырыңқырап қалған Бәти деген қыз орнынан атып тұрды.

	– Махаббат деген ауылға электр жарығы келгеннен кейін ғана болған нәрсе, – деді там соғып кіріп, күні кеше электр желісін тартқызған қортық Сауранбай.

	Содан тағы да қызу талас туындап кетсін.

	Пікірталас кеші түннің бір уағында аяқталған. Кештің тартысты жағдайда өте әсерлі өткеніне Ілдебай марқайып, көтеріліпқалған, бірақолқуанышыұзаққа созылмады. Таңертең зибаш жаңалық жеткізген. Кешаяқталғансоңклубтыңарт жағында ауданбек пен Төкен төбелесіп қалыпты. ауданбек: «Менің туысқан інім Әліқұлды кекетіп сөз сөйледің», – деп кінә қойған көрінеді, ал анау: «Мен әзілдеп айта салып ем», – деп ақталмақ болса керек. Ешкімнің қолы сынып, көзі шықпаған, бірақ жұдырықтасқанның аты жұдырықтасқан.

	Бұл хабар сол күні-ақ бөлімше меңгерушісі айдаболдың құлағына жеткен. Кешке қатысқан, төбелесті көзімен көрген бес-алты жігітті шақырып алып әңгімелесті де, бас-аяғы жұп-жұмыр шешім қабылдады: «Клуб меңгерушісі І. Күндебаев ешқандай басшымен ақылдаспастан шаруашылық жоспарларын орындауға үлес қоспайтын, сүреңсіз тақырыпта пікірталас кешін ұйымдастырған. Сондықтан кеш соңы төбелеске ұласып кеткен...»

	Ілдебай сөгіс алғаннан кейін де кеңшар тірлігі тоқтап қалған жоқ, шабан мәстек ат секілді ілбіп жүре берді.

	Әркім пешенеге жазылғанын көріп жатыр...





БАҚАНАС КҮЗІ




	Қырқада жыланның тіліндей боп ирелеңдеп құйын жүйткіп өтті. Күре жолды оқта-текте жел қуалаған ебелек кескілейді. Құмдауыт далаға тереңдеп енгенсайынкүзгідаламенастасыпсарғыш тартқан шоқ сексеуіл жиірек ұшыраса бастады. ана бір қиыншылық жылдары жұрт отындыққа, қала берді саудаға шынжыр табан трактормен жапыра жұлып, селдіретіп-ақ тастаған сүйегі берік табиғат байлығы қайтадан қаулап бас көтеріп сахараның сәніне айнала бастаған. Басын жел тербеткен сексеуілді алқаптан ызыңдап көңілді елегізіткен әлдебір сарын құлаққа шалынады. Жетім әуен онсыз да тұнжырыңқы келе жатқан топты жабырқата түскендей.

	Көліктің ішінде қырқадан қырқаға ұласып созылып жатқан жолға телміре қарап бұйығып отырған жігіттердің жол бастаушысы – оңтүстік астананың қақ төріне жайғасқан, көлденең жұрт Суретшілер үйі деп атап кеткен шағын мекеменің білдей бір жетекшісі, қырықты қырқалап қалған кескіндемеші Нартай. Күні кеше қатарлас оқыған қызжігіттерге: «Басымыз қосылмағалы көп болды. Дайын көлікпен Іле бойында тұратын Мәжит бауырымыздың қызын ұзататын тойына барып, ортақтасып қайтайық. Қызық-қуанышымызда араласпай жат боп кететін болдық», – деп ұсыныс тастағанда суырылып шыққан осы төртеуі болды. Безендіру факультетін бітіріп, өмірдің сан тарау соқпағына түскен соң басқалар секілді бұлардың да жолдары көп қиыса бермеді. Біреуі мұғалімдік қызметке, бірі киноға көркемдеуші боп, енді бірі мұражайды қалап, әртүрлі қызметке тұяқ іліктірді. Институтта жүргенде тықақтап бәрін мәдени шараларға, түрлі басқосуларға ұйымдастырып, кейін де сол әдетімен жора-жолдастарды түгендеп жүретін «Гүлжан комсорг» та соңғы кездері немерелерін сылтауратып шеттеп қала беретін болып жүр. Әйтпесе қыздар жағынан да бірді-екісі сапарлап қайтқанға ниет білдірген, Гүлжан жақтан көп қолқалау бола қоймаған соң күмілжіп қала берісті. Бірге оқыған қыз-жігіттердің сәлемін арқалап келе жатқан бұл төртеуінің шегінер жері де жоқ еді. Қай-қайсысының туған күн, қуаныштарында телефонның тұтқасын жарып жіберердей алыстан самбырлай құттықтап, мүмкіндік тапса ерінбей шауып келетін ақ көңіл сыралғы достың бұл тойына Нартай күнілгері белгіленіп қойылған жиналысты кейінге шегеріп шықты. Дайындық курсынан жұптары жазылмаған Сержан мен Жұрымбайдың жөні басқа. «Былтыр үлкен ұлы қайтыс болғандаіссапарғакетіп, көңілайтаалмай қалып едім. Мына қуанышынан қалып қойып жүрмейін», – деп қайта-қайта хабарласып, бүгін құлқын сәріден бәрін ұйқыдан оятқан, күйгелектік мінезімен достардың арасында «асанқайғы» аталып кеткен қызыл шырайлы Сейіт бірге оқығандардың бәрі болмаса да солардың атынан төртеуінің тәуекел деп жолға аттанғандарына дән риза. «Былтыр ұлы қайтыс болғанда қаралы хабарды қайын жұрт жақта жүріп естіп, дер кезінде келе алмай қалып ем. Жатжұртта шаруамен шапқылап, аулына үш жылдай келе алмай кеткен ұлы кездейсоқ қаныпезерлердің қолынан қайтыс болып, сүйегін әкелген кезде табытын айналшықтап: «Бойы өсіп, жігіт болып қалған екен-ау», – деп Мәжиттің ыржия күлгенін естігенде, пендеміз ғой, аза бойым қаза болды, – деп әңгіме шертіп отыр. – Мына тойдың хабары шыққалы бұл жолы қатардан қалып қоймайын дедім...»

	Жолаушылар түске тырмыса оң қапталдағы жотадан бөлініп көлденең жатқан атышулы асуға ілікті. Қар шашып ойнайтын түз тағысымен аты шыққан бұл маңда ағараңдап бірлі-жарым мал қораларының жұрты қалып барады.

	Бозаң көк жүзінде қанатын жайып қалықтай ұшқан қаршыға пайда болды.

	Жол доғаша иіліп келіп қыратқа көтерілгенде, күздің қара желі лекітіп қоя берді. ауық-ауық орағытып ысқыра соғып, көлікті тербетті. Сүмбіле туып, су суыған кез де артта қалып барады. алда қар ұшқындайтын қазан тақап келеді.

	Сүреңсіз тепсең созылып келіп ылдиға құлады. алыстан қарауыл қарағандай болып қарауытқан қаршыға артта қалды. Ұзақты күн жүрістен жалыққан жолаушылар асудан шығар ауызда қоныс тепкен қораш дәмхананың жанына аялдады. Жыңғылдан тоқылған мал қораның жанында тіркемесі бар тракторын шұқылап жатқан майсіңді күртешелі ашаң қара жігіт адымдап басып кеп қос қолдай амандасып, ішке шақырды. Күрең шәй ішіп, қабағы жадыраған Сержан алып шаһардың жарнама шаруашылығында қызмет істейтін палуан пішіндес иықты келген Жұрымбайды:



	– Қаланың тас қабат үйлерін әдіптей бергенше жайлауға шығып, мал өрген мына даланы кенепке түсірмейсің бе?! – деп қағытты. Төрдегі құрақ көрпенің үстінде шынтақтай жатқан Жұрымбай да есесін жібермей:

	– Не майласақ та нәсібімізді бес жыл оқып игерген мамандығымыздың төңірегінен тауып жүрген бізге кешірімді. Нарық заманын желеулетіп, дүкен ашып, сауда қуып кеткен өзің сияқтыларға не жорық?! Қайран үкіметтің желге ұшқан қаржысын-ай! – деп жорта өкінді.

	Жора-жолдастардыңарасындасерілігімен аты шыққан Сержан жауап орнына дастарханға тапсырыс жасалған тағам келгенше қабырғада ілулі тұрған домбыраны қолына алып, әр әуездің басын бір шалып перне қуалады. Сырттағы шаң суырған сарнауық жел терезеден әуен қосып, дүмбілез домбырашыны демегендей болды.

	– Жасанды су қоймасынан бермен қарай кездескен жалғыз үй... арада қанша шақырым... Мына иен далаға еге болар ұрпақ көбеймей болашағымыз бұлыңғыр-ау, – деп қызыл шырайлы Сейіт өз бетінше қамығып отырды.

	Асудан қозыкөш жер ұзағанда Нартай ана бір жылы іссапармен жолға шығып осы бір қылтаңда түн жарымда қалып қойғандарын еске алды. Қаңтардың сақылдаған сары аязды күні еді. Жүргізуші машинаның отығын кішкене шұқылаған болады да бүрсеңдеп ішке қайта енеді. Қасындағы серігі – сол кездің сәні боп тұрған қарасұр жұқалтаң пальтосын желбегей жамылған ауданның жастар ұйымының нұсқаушысы. Екеуі кезектесіп сыртқа шығып, саусақтарын үрлеген жүргізушінің қолын уқалап жылтысып, көмектескен болады. аяздан қатып қалған оттық жуық арада бұрала қоймады. Әбден әуреленіп көліктің ішіне тығылған үшеуі бірде алыстап, бірде жақындап азынаған желмен бірге ұлыған түз тағысының дауысын естіп, бір-біріне тығыла түскен. Көліктің іші біртіндеп суып барады. «Жеткен жеріміз осы шығар», – десіп, аяқ-қолдары мұздап, шарасыз күйде отырғандарында шығыс жақ бозамық тартып, сібірлеп таң ата бастаған. Әлден уақытта дөңнің етегінде тіркемесіне шөп тиеп түтіні будақтап қара жолды көлденеңдеп кесіп өтіп бара жатқан трактор көзге шалынды. Бір бірін сүйрелей сыртқа атып шыққан бұлардың қиқулай қол бұлғап, аттандаған әрекеттерін көзі шалды ма, тракторшы бері бұрыла берді.

	Жердің жобасы алдамаса, көз ұшына дейін созылып жатқан мына жазық дала оң жақ қыратқа қарай көтеріліп барып, ылдиға құласа керек. Одан әрі дарияның шеңгелді ойпаты, жыңғылды тоғайлар басталады.

	Той қамымен абыр-сабыр болып жатқан үйге бұлар кіші бесінде жетті. Машина сидам шарбаққа тұмсық тірей тоқтағанда іштен арсалаңдай күліп қасына бірді-екілі қонақтарын ілестіріп, Мәжиттің өзі шықты.

	– Әй, жарайсыңдар, жігіттер, келгендерің қандай жақсы болды! Әйтпесе мына Жаңыл жеңгелерің құлқын сәріден жетіп алған курстас қыздарымен мақтанып отыр еді... – деп әзілдей күліп, үйге бастады.

	Қасындағы толықша келген жазық маңдайлы ақсары жігіт көрші ауданның сот саласында ұзақ жылдардан бермен қызмет істейтін болып шықты. Өзін

	«Мәкең деп айтсаңдар жетіп жатыр» деп таныстырған жігіт ағасы ақкөңіл де сөзшең болып шықты. Танысқан беттен ішке тартып, әзіл әңгімелермен езу жидырар түрі жоқ.

	– Сен жігіттерге дәм алдырсаңшы... Жолдан шаршап келгенде... – деп үй иесі жылы жымияды.

	Төрде бойын тік ұстап отырған жасы тоқсандар шамасындағы жүзін әжім торлаған кейуана:

	– Балалар, тағамнан дұрыстап алып, ішіп-жеп отырсаңдаршы. Құдалар келгенше әлденіп алмасаңдар болмайды...



	Өздерің ауылдың алтыауызы дегенді білесіңдер ме? Масқара болғанда құдашалардан жеңіліп отырмаңдар, – деп қайрап қояды. –Баяғыда екі-үш қыз қосылып «сен айтсаң, мен де айтамын айым-қайым-ау» деп өлең айтып, анаумынау жігіт-желеңіңді жеңіп кететінбіз... Қазір енді жас келді, қатар-құрбы жоқ, саусиып отырысымыз мынау...

	Дастарханүстіндегіәжік-күжікәңгіме қылқаламды кәсіп еткен жігіттердің ортасында қанға біткен суретшілік өнер тақырыбын да шарпып отырды.

	– Суреттің құдіреті дегенді қойсаңызшы, – деп ауыздыға сөз бермей отырған Мәкең жаңа әңгіменің шетін шығарды.

	– Баяғы бір заманда қытайдың патшасы далалық өлкеден келген билеушіні ерекше сыйлап, қонақ етіп күтеді. Оны шығарып салатын уақыт келгенде, барынша сыйсияпат жасап, жібек шапан, алтын-күміс тиеген керуенге қоса сол тұстағы дәстүр бойынша сарайындағы төрт жүзге тақау тоқалдарыныңбіреуінтартуетпекболады. Сарайдың бас суретшісін шақыртып:

	«Кәне, салған суреттеріңді әкелші», – дейді. Сөйтсе, қаптаған әйелдерінің қайсысымен кезекті түнін өткізетінін суретшінің күн сайын салып әкелген оншақты тоқалдарының суреттеріне қарап анықтайды екен. Бас суретші жылмаң еткізіп патшасының алдына бүкіл суреттерін жайып тастайды. Патша болса суреттерді әрі-бері ұзақ ақтарыстырып тұрып, бұрын еш уақыт отауына кірмеген ұсқынсыздау біреуін көрсетіп: «Мынаны жолға дайындаңдар!» деп әмір етеді. Қызметшілер бір апта бойы тоқалдың жасау-жабдығын әзірлейді. Бәрі жолға дайын болды-ау дегенде салт бойынша қоштасу үшін әлгі тоқалды патшаларына алып кіреді. Сонда мұндай ай десе аузы, күн десе көзі бар сұлуды көрмеген патша ақыл-есінен танып, аһ ұрады. Күндес тоқалдар суретшіге өздерінің кескіндерін келістіріп салдыру үшін сый жасайды екен-дағы, мінезі тәкаппар ару суретшіні шыбын құрлы көзге ілмей жүрген ғой. Бас суретшінің басы шабылады. Уақыт болса тақау, далалық билеуші тыпырлап күтіп тұр, шегінетін жері қалмаған қытай патшасы өкініштен бармағын тістеп, көзіне жас тұнып қала беріпті деседі. Кейіннен Елібай деген қытайдың ұлы ақыны осы оқиғаны төрт жол өлеңге сыйдырып, аңызға айналған...

	Дастархан басындағылар әңгіме дүкен қызығымен отырғанда ымырт та үйіріле бастаған. Ошақ басындағы әйелдер жағы бір мезет:

	– Құдалар келді!.. Жаңа құдалар... – деп шу етісті. Іштегілер дүрліге көтеріліп, көліктерінен түсіп, үсті-бастарын қаққыштап жатқан қонақтарға қауқылдап амандасып жатты. Құдаларды ішке шақырғанда есік көзінде тұрған қарасұр келіншек:

	– Жаңа құдалардың бетіне көңілдері ақ болсын деп ұн жағамыз! – деп белсеніп шықты. Әп-сәтте беттері, шекелері ағараңдап, табалдырық аттаған қонақтар күлісіп, төрге озды. Көп ұзамай орта дуылдап, тойшы қауымға қызмет етуші қыз-келіншектердің кіріп-шығуы көбейді. Нартай қонақтардың көзінен таса, қиғаштай ашылып тұрған оң жақтағы аядай бөлмеде ұзатылып жатқан қыздың құрбы-құрдастарымен абыр-сабыр дайындық үстінде екенін аңғарды. Сәукелесін бір киіп, бір шешіп жатқан Мәжиттің бойшаң келген мұрны тәмпіш қараторы қызы нақышты қамзол кигенде құлпырып сала берді. Сырт тұлғасы анасына келіңкірегенімен ашық мінезі, жадыраңқы жүзі алыста қалған студентттік бал дәурен шақта қолын сермеп атақты ақынның жалынды жырларын оқи жөнелетін ақкөңіл Мәжиттен аумай қалған.

	– Ал, ендігі сөз кезегі сізде! – деп той бастаушы жасамыс жігіт бұрылғанда шашыраңқы ойын жинай алмай абдырап қалған Нартай:

	– Бүгін ұзақ сапарға аттандырғалы отырған Жанар қызымызды апыл-тапыл қадам басқан сәби кезінен білетіндіктен өзіміздің де перзентіміз санаймыз. Бір жасқатолғандакеліншегініңтапсыруымен Мәжит бауырымыз екеуміз базаршылап, палаубасатынкүрішорнынажармаәкеліп бүкіл жатақханаға күлкіге қалғанымыз бар... Осындай қызымыз барған жерінде бағын тапсын, тастай батып, судай сіңсін! – деп жаттанды тілек қосты. Қапелімде аузына тұшымды сөз түспей кібіртіктеп қалған досын құтқарғысы келгендей сапарлас Сержан домбырасын тыңқылдатып: «Бәйдібек аудан, келеміз таудан, көзімді қысып қалсам, құдашаау, бітер саудаң» деп қалжың өлеңді суыртпақтады. Құдалардың ортасындағы қасына қалыңдап сүрме жаққан ашаң келіншек күтпеген жерден: «Төрт кәмпит, алты жаңғақ, он бауырсақ-ай, келеміз алыс жолдан құданы аңсап-ай», – деп әуен жалғады. Қара өлең, шіркін, көңіл пернелерін дөп басып, отырыстың шырайын кіргізе бастады.

	Дастарханның оң жақ шетіне тақау отырған Нартайдың көңіліне кіді алып қалғаны астанадағы дөкей мекемеде қызмет істейді деген шашын ортасынан жарып тараған тебен мұрт күйеу баланың жұртқа қосылмай, кеудесін шалқақ ұстап кекірейіп отырған кескіні болды. Жаймашуақ отырыстың бір ығытында үй иесінің:



	– Балам, ендігі жерде сен де бір баламсың ғой, бөтенсімей тамақ алсаңшы, деп ықыластана айтқан лебізін естімегендей меңірейіп отыра берген бозбалаға қарап:

	«Ожарлау біреу болмасаң нетті», – деп сынық көңілде отырды.

	Үлкен астан кейін жаңа құдалар жағы:

	«Түн ортасынан аумай келінді алып кетуіміз керек, біздің жақтың тәртібі солай!», – десіп қопаңдаса бастады. Шарасыз кейіппен Мәжит пен Жаңыл алақандарын жайып төрде отырған ауылдың ақсақалынан бата сұрасты.

	«Кемпірді шалымен сақта, әншіні әнімен сақта!..» деп термелетіп ұзақтан қайырған тілектен кейін жұрт жапырылып сыртқа шықты.

	Жаңа салт бойынша ауызғы үйден шарбақтың аузына дейін ұзынша етіп ақ мата төселген. андыздап жас балалар аяққа оратылады. ауылдың өнерпаздары түнгі ауаны жаңғырықтырып домбыра мен сырнайды қосақтап дүмбірлетіп, сәнге айналған қоштасу әнін шырқады. Екі қолтығынан жеңгелері демеген Жанар қыз сәукелесі әлсіз бұлғақтап ілгері қадам басты.

	– Артыңа қарайлама!..

	– Артыңа қарама!.. Ырымға қайшы... – деп ауылдың әйелдері ұзатылып бара жатқан қызға дауыстап, ақыл қосқан болды. артында қалып бара жатқан ботакөз сіңлісіне көзінің қиығын салған бойы табалдырықты аттай берген қыздың тарамдалып аққан көз жасы самаладай шамның жарығына шағылысып жылтжылт етеді. Сырттан кіретін есіктің көзіне салбыратып ілінген сөлкебайлар қоштасқысы келмегендей Жанардың иығына ілініп барып құлап жатты.

	Келіндерін көлікке отырғызып, көңілдері жайланған құдалар қауқылдаса қоштасып, қол бұлғап жүріп кетті. Ықшам автобустың артындағы қызыл жарықтары бірте-бірте көмескі тартып, қараңғылыққа жұтылып бара жатты.

	Шығарып салушы жұрт дабырласып қайта үйге беттегенде Нартайлар таң атқанша қалаға жетіп алмақ боп үй иесінен рұхсат сұрады.

	аудан орталығынан әудем жер ұзағанда алдарынан құдалар мінген машинаның сұлбасы көрінді. Жанындағы серіктері:

	– Қуып жет! Құдалардан басып озып қыр көрсетейік! – деп даурығысты. Нартай жеңіл көліктің жылдамдығын үдетіп, ә дегенше қонақтардың тұсынан сырғып өте берді. Көңілдері көтеріңкі құдалар жағы әр тұстан жамырап, ән шырқап барады екен. Бұларды байқап, қиқулап дыбыс қосты.

	Сол екпінмен ызғып отырып курстас достар орта жолдағы жасанды су қоймасының аспалы көпіріне іліккенде шалқалап ай да туған.



	Көпір аузындағы құрқылтайдың ұясындай бекеттің түбінде қызыл ала таяқшасын шыр айналдырып ұйқы қашырып ерігіп тұрған арнайы киімдегі бозбала ысқырық шалып, тоқтауға белгі берді.

	– Құжаттарымыздың бәрі құнттай, біздінеқыласың, інім!.. анауқияданқұлап келе жатқан көліктегі – бізден қыз алған құдалар. Мәртебемізді көтеріп, қолыңды шекеңе қойып сәлем беріп, өткізіп салсаң қайтеді?.. – деп жолдан шаршаңқы күйде көңілсіз келе жатқан Нартай күтпеген қолқа салды.

	Екі ортада бекеттің жанынан жүрісті бәсеңдетіп өте берген құдалар жағы тосын ықыласқа мәз болып, терезеден қолдарын бұлғады.

	Бір міндеттен құтылғандай жігіттер көліктерінен түсіп, ұйып қалған аяққолдарынсозыпәрлі-берліжүргіштегенде күздің салқын ауасы дене түршіктірді.

	Манадан қалғып-мүлгіп ұйқысын қандырған Сержан сері:

	– Бақанас та – барған тау! – деп есінеп, ортаға әзіл сөз тастап еді, езу тартқан ешкім болмады.





СУЫҚ КҮЗДЕГІ ЖЫЛЫ ӘҢГІМЕЛЕР




	(Ескі дәптерді парақтағанда)



	Күздің баданадай тамшылары терезені ұрғыштайды. Жел енді бір үп етсе үзілгелі тұрған қарағаш басындағы селдір жапырақтар тақап келе жатқан қара суықты сезініп бүрісе түскендей. Қарқылдаған қарға қыс хабарын сүйіншілей жеткізеді.

	Қат-қабат тіршіліктің қағаберіс бір сәтінде ескі дәптерді, әр жылдардағы жазбаларымды ақтарғыштап отырмын.

	Сарғыш тартқан парақтардың арасынан ұшырасқан үшбу хат көзіме оттай басылды. Үлбіреген қағазды оқыста жыртып алмайын деп аялай ұстап, ондағы жазуға үңілемін.



	«Қарағым, қалай, аман-есен жүрмісіз? Сіздің аман-есен жүруіңізді алладан сағат, минут сайын тілеймін. Хат келмегенге қатты қауіп қылып отыр едім, арқалықтан жазған хатыңызды алып, қуанып қалдық... Хат жазушы – әкеңіз Қожамжар деп білерсіз.»

	Құлағымның дәл түбінен «Қарағым!» деген жылы дауыс күмбірлеп естілгендей болды.

	Ескі дәптердің ішінен тағы бір көкшіл конверт кезікті. «Сіздің «Жігіт жымиып отыр...» деген мақалаңызды жұмыстағылардың бәрі оқып шықты. Жауапкершіліктен жалтарған жігіт қандай оңбаған. Кейде «Жігіт жымиып отыр» деп әзілдесіп те қоямыз... Тараздық қарындасыңыз Ж.»

	Шет-шалғайлары жырымдала бастаған хаттарды бір бөлек жиыстырып, журналистік жазбаларымды парақтаймын. Бұлардың барлығы дерлік кезінде басылым беттерінде жарық көрген дүниелер. Әрқайсысына көз жүгірткен сайын сан қилы тағдыр иелері көз алдыма келіп жатыр. Кейбірімен күні кеше ғана сырласқандай болсам, кейбірін тіпті ұмытып та қалыппын. арада қаншама жылдар сырғыды... «Студент терезесіндегі жарық» атты материалдан жаңадан отау көтерген екі жастың алдынан кезіккен қиындықтар көлбеңдеп, жатақхананы басына көтере іңгәлаған сәби үні естілетіндей. ал, мынау мақала «Сен сөз сұрадың» деген тақырыпты еншілепті. Жастар жиналысындағы қызылкеңірдек жарыссөзден бойын аулақ салып, оқшау отырған жігіт бірте-бірте еріксіз әңгіме ауанына бұрылып, іштей ширығып отырып-отырып, бір мезет қолын көтеріп, мінбеге беттейді. Сахнаға дейінгі жиырма-отыз қадам жерді адымдап келе жатқанда бүкіл өмірбаянын ой сүзгісінен өткізеді. Мақала механизатор жігіттің микрофонды қыса ұстап, тамағы кеберсіп, «Делегат жолдастар!..» деп сөз бастай беруімен бітеді.

	Әр жазбадан бір кездері өзім куә болған, сыр шертіскен талайлы тағдырлар қылаң беріп, жадыма оралып жатыр. Өліара түндегі Әнуардың алабұртқан жүзі, көз жасы тарам-тарам боп, үнсіз жылапотырғанардагерБекболатақсақал, «Беломорканал» темекісін құшырлана сорып, біресе мұңайып, біресе күле түсіп әңгіме шерткен кейуана Сағадат...

	Күздің ызғырық желі, қара суық бір мезгіл жылы шуақ шашқандай болады. Мен әр кейіпкеріммен ойша сырласып отырғандаймын.

	Суық күздегі жылы әңгімелер. Бұрыннан жүрек түкпірінде жүрген ниет пе, әлде жанашыр қаламгер ағаның: «Өй, сен бұларды жинақ етіп жарияласай... Қызық қой... адам тағдырлары ғой...» деген сөзі қамшы болды ма, ескі дәптердегі бірқыдыру жазбаларымның басын құрап оқырманға ұсынайын деп шештім.

	Менің Сейілбек есімді бір кейіпкерім:

	«Өмірлік серігім болған жан жарым маған тұп-тура 1273 хат жазған екен. Шіркін, солардың басын қосып, бір кітап етіп шығара алсам жарар еді», деп армандайды. Өкініштісі, арада жыл өтерөтпесте сол пәруана арманын орындай алмаған күйі кемпірінің артынан мәңгілік сапарғааттаныпкетебарды. Құдайоларға перзент бермеді. Жастайларынан бірбірінқұлайсүйіпқосылғанекеуібір-біріне сүйеніш боп, басқалар қызығарлықтай бақытты ғұмыр кеше білді.

	Әр жылдар жазбаларының басын тоқайластырған мына жинақты құрастыруға ту сыртымда тұрған осындай аманат тілектер де түртпек болды ма деймін.

	Кәнеки, суық күздегі жылы әңгімелерге сіз де ортақтасыңыз.





ЕРЕУІЛТӨБЕ




	Қарқара төсінде өкпек жел лекілдей соғып тұр.

	Ереуілтөбе үстінде ел байрағы желбірейді.

	Көз ұшындағы тауды бөктерлеп, түтінін будақтатып әлдебір трактор кетіп барады, оң қапталда шашырай жайылған ақтылы қой, үлкен жолдың жиегіне қоныс тепкен сауын фермасының киіз үйлері таң шапағына оранған.

	Он алтыншы жылғы әйгілі Қарқара көтерілісінің ізімен шыққан бұл сапарымызда талай адаммен сұхбат құрып, талай дерекпен танысқанбыз. Ереуілтөбе басында соларды қайыра еске ап, ой елегінен өткізіп тұрмыз.

	«Сонда Ұзақ батыр тұрып: «Ендеше, менің абақтыда сендерге беруге жинап қойған балам жоқ», – деп жауап қайырыпты...». Бұл – өзін патша жендеттерінің қолынан қаза тапқан ереуілші Қазбек Шормановтың баласымын деп таныстырған Инаш ақсақалдың әңгімесі.

	«Жәмеңкеге ұлықтар неліктен у берді деп ойлайсыз?.. Ә-ә, ол өз алдына бір әңгіме...». – Көтеріліс тарихы жөнінде бірігіп деректер жинастырып жүрген қос қария Жұмәділ мен Әбдіжаппар, бір-бірімен жарыса әңгіме шертіп, біраз деректі алға тосқан.

	«Жолсерік шал: «Тап сол Қарқараның өзіненбісің?» – деп қадала сұрағанда бойымды бір мақтаныш сезімі биледі...»

	– Полиция киіміндегі Бәкең – Байбура Омаров. Көзіне түскен күнқағарын әлсінәлсін көтеріп қояды.

	«Кеше Қарқарадан тоғыз аққу көрдім. адамнан үркер түрлері жоқ. Қарасаң көзің тоймайды. Қарқараның нағыз сәні...» – майсіңді күртешесінің өңірін ашып тастап, балаша мәз болып, ақсия күліп тұрған – «озат жүргізуші» Еркін.

	«Қария қабағын шытынып, шын назаланып, айласы бітіп күрсінді. Қатынбала ұлардай шулады. Жігіт-желең сол күні-ақ «бармаспын» деген ниетті ойлап, алатаудың сенімді қиын тасына, қара үңгірдей қалың жыныс қарағайына қарады. Барлық ел, еңкейген кәріден еңбектеген жасқа шейін, ертелі-кеш ылғи осы жайды ғана сөйледі. – Ел апатты сезді». Бұл – Мұхтар Әуезовтің «Қилы заманынан» үзінді.

	«...1916 жылғы шілде болуы керек, бұл жайлы патшаның хабары болды, старшын басына жетпістен бала бересің деген. Біз сонда старшыннан сұрадық.

	– Қай жастағы адамды алады екен? – деп. Старшын: – 18 бен 45 жас арасы, патшаның бұйрығы осы, – деп жауап берді.

	Мен сонда нақ 31 жастамын.

	– Өзім туа жалғызбын. Менің жасым тізімге тура келген екен. Ей, айналайын старшын, менің жайымды өздерің білесіңдер, жалғызбын, қайтемін? – дедім.

	– Жалғыз болмақ тұрсын, жарым болсаң да барасың, саған бола патша жарлығы бұзылмайды, – деді...

	Салып отырып Жәмеңке батырды іздеп ауылына барсам, ол кісі үйінде жоқ екен. Бала-шағасы: «Ұзақ батырдың үйіне барамын деп атқа мінген», – деді.

	Бұлардың артынан жүріп отырып жәрмеңкеге келсем, жәрмеңкенің бас жағында албанның өңкей жақсы, басшы адамдары жиналып жатыр екен. Мен жиналыстың шетіне келіп, сыртта тұрғанымда «патшаға бала береміз бе, жоқ па» деп кеңеске кірісті...

	Сол күні, қалай қолға түсірді екен, Ұзақ пен Жәмеңкені кешке жақын ұлық қамап қойыпты...».



	Көтерілісшілердің бірі Сәрсенбайұлы Додабайдың мұрағатта сақталған естелігі осылай сыр шертсе, келесі бір жазба оны толықтыра түседі.

	«...Сонда ең кедейдің солдат жасындағы балалары болып 12 жігіт ұйымдасып, «болысты өлтірейік» деп уағда қылсақ, соны естіп, ауғанбай болыс маған солдат шығартып ұстап апарып, ұлығына сұрақ қойды. Сонда ұлық:

	– Іспескені неге жырттың? – деді. – Жыртқаным жоқ, – деп тандым.

	Сол күні ақсудан он екі ұйғырды айдап әкелді. «Сендерге не болды?» – деп сұрасақ, «Кеңсесін өртеп едік, содан айдап келді», – деді.

	Бәріміз абақтыда бірге жаттық. Ертеңіне жұлдыз толып, түн болғанда бәрімізді 15 солдат Қарқарадан айдады.

	Жалманды өзекке барғанда Серікбай, Әбдіхалық жүруге шамасы келмей, Жалмандыда демалдық. Солдаттар өздері бір ерді қарауыл қылып атты. Содан аздап тағы кейін жүргізіп, жарым шақырымдай барғанда мылтық атылды. Сонда мылтық түгел атылғанда Серікбай жығылды, басқалары да жығылып жатыр, қашқанын қуып атып жатыр, сонда менде жығылдым, оқ тиместен. Содан біраздан кейін келіп бір солдат түсе қалып, мылтықтың замогі шақырлағанын білемін, мені атты. Оқ менің құлағыма тиген, басқа жеріме тимеген. Содан мен түс ауғанша жатып қалып, есімді жиып, басымды көтердім. Сарытауға қарай қаштым...».

	Бұл естеліктің иесі – 11 шілде күні Қарқара жәрмеңкесіндегі қақтығыс барысында болыс кеңсесінен «қара тізімді» тартып алып, жыртқаны үшін қылмысты жауапқа тартылған алдаберген Қойшыбеков есімді азамат.

	Мұндай естеліктерге деректер, айғақ құжаттар қосылып, «албанның үрку жылының» суреттерін сан қырынан айқындай түседі.

	Солардың бірі – Пржевальск түрмесі бастығының Верный округтік соты прокурорының атына 1916 жылғы 31 тамыз жазған №758 рапорты.

	«Сіздің құзырыңызға 12 тамыз күні тұтқын мұсылмандардың мынандай жағдайда қашуға әрекет жасағанын баяндаймын. Күндізгі сағат 4-тің шамасында түрме ауласында екінші камераның кесімді тұтқындары сейілде жүрді, осы кезде Жаркент уезінің қазақтары, қазақ қозғалысының басшылары мен үгітшілері жатқан үшінші камерадан кезексіз сейілге шығаруды талап еткен дауыстар шықты... Әлдебір қауіп сезілгендіктен, сейілдеп жүрген тұтқындарға камераға кіруге бұйрық берілді, алайда тұтқындардың бірі зәкәрия Сейітов қоршау дуалға жүгіріп барып, дуалға тез қарғып шықты, бұл тұтқындарға қарап тұрған кезекші надзиратель Сейітовке оқ атқан кезде, қалған тұтқындар Сейітов секілді қашпақ ниетпен кері бұрылды, әйткенмен бұл кезде жетіп келген надзирательдер тобы тұтқындардың қашпақ ниетін көріп, оларды ата бастады. атыстарды естіген камерадағытұтқындардәліздетекбірғана надзирательдің жүргенін пайдаланып, нардан алынған тақтаймен есікті бұзып... камерадан шығып, дәліз арқылы сыртқа ұмтылды, дәліздегі кезекші мен ауладағы надзирательдер оларды тапанша оғымен қарсы алды, әйтсе де тұтқындардың бір бөлігі қоршаудан асып түсті, бірақ көшеде де оларға оқ жаудырылды. Нәтижесінде 59 адам өлді...

	Іс жүзінде бірде-бір тұтқын құтылып кете алған жоқ деуге болады...».

	Естеліктер, құжаттар. Бірі патша жендеттерінің озбырлығын, халыққа істеген қиянатын сөз етсе, енді бірі сондай аумалы-төкпелі заманда ел сүйенішіне айналған, соңдарынан қалың қол ертіп, ереуіл бастаған ерлер ісін баяндайды.

	арада қаншама жылдар өтсе де халық үшін қан төккен ерлер туралы естеліктер көмескіленбей, қайта жаңғырып, жаңа қырларымен танылып келе жатқандығына осы сапарымызда айқын көз жеткіздік.

	«Ұмытпасам, 1926 жылдың шілдесі. Ол кезде 11–12-лердегі баламын ғой. Өзенмен екі арада халықтың қарақұрым қаптап жүргенін көріп, тайға жайдақ міне сап жетіп барсам, «патша жарлығын орындаудан бас тартып, ереуілге шыққан жерлестерімізге ескерткіш белгі» деп жазықтың қақ ортасында қолдан төбе үйіп жатыр екен. Көппен бірге мен де Қарқарадан үш-төрт тас әкелдім... ағылған көпшілік қойсын ба, әп-сәтте үлкендігі үйден асатын төбе пайда болды. Халық оны «Ереуілтөбе» деп атап кетті...» – деп еске алады қарқаралық еңбек ардагері Қанәділ Әбдікәрімов ақсақал.

	Ереуілшілердің жанкешті ерлік істері туралы аңызға айналған әңгімелерді жергілікті тұрғындардың қай-қайсының да аузынан естуге болады. Оларда туған өлке тарихына, батырлар рухына деген мақтаныш сезімі атойлап жатады.

	Мана, Ереуілтөбе басынан түсіп келе жатқан үш қызға жолыққанбыз.

	«Қызғалдақ» комсомол жастар бригадасының мүшелері екен.

	– Кейде қолымыз қалт еткенде осында келіп тұрамыз. Бұл арадан төңіректің бәрі көрінеді, – деп қояды бір-бірімен жарыса.

	– Бұл төбенің тарихын ба? Білеміз, әрине. Бұл араға жиі соғатынымыз да сондықтан. Ереуілтөбе – талай ерлердің қаны төгілген қасиетті жер ғой.

	Анау – біздің сиыр фермамыз, оның сол жағындағы жазық – жәрмеңкенің орны. Осындай тарихы бай жерде еңбек етіп, тер төгіп жүргендіктен бе, әкелер алдындағы парыз жөнінде жиі ойлануға тура келеді. Әзірге «Қызғалдақтың» ұятқа қалған жері жоқ. Бригадамыздың 12 мүшесінің бәрі де көпшілік сенімінен шығып келеді. Әрқайсымызға 20 сиырдан бекітіліп берілген, әр сиырдан күніне 160–170 литрден сүт сауамыз. Бригада мүшелерінің дені – мектепті жаңа бітірген жастар. Кеңшардың мәдениет үйін көрген боларсыздар. Оған кіреберісте «Шаруашылық жастарының өзін-өзі көрсететін орны – жастар бригадасы» деген айшықты жазу бар. Міне, біздің ұранымыз – сол. Өзімізді еңбекте, қиындықта сынап көргіміз келеді, арамызда есімі көпке танымал Рзида Сауытқазиева секілді озат сауыншыларымыз да жоқ емес. Рзиданың да мектеп бітіргеніне көп бола қойған жоқ, өткен жылы Мәскеуге, фестивальға барып қайтты ол. Биыл бригадамызға Нұрлан, Берік деген екі жігіт кеп қосылды. Сауыншылық тек қыздардың жұмысы деп білетін кей құрбыларымыз ойлана бастағандай бұл күнде...

	Қоштасар сәтте сауыншы қыздардың атын сұрағанбыз.

	– Айткүл, Гүлмира, Ұлмекен, – деді бірі.

	– Шынәлиева, Шитебаева, Мәшімбаева, – деп толықтырды оның әзілқой құрбысы.

	Көз ұшындағы сауын фермасын бетке алып, аяңдап кетіп бара жатқан үш қыз шынында да қыр төсіне өнген қызғалдақтар тәрізді.

	Олар – кешегі ерлер ісін лайықты жалғастыру жолында білегі мен жігер күштерін аямай тер төгіп жүргендердің теңіздің тамшысындай бір бөлшегі ғана.

	1986.





ҚАЙРАТКЕР ТӘШТИТОВТІҢ ҚАЙСАР ӘЙЕЛІ





	Аллаһ адамзатты тең ғып жаратқан. Бірақ, мұсылманда «Әйелдің шашы ұзын, ақылы қысқа» деген мәтелге айналған байлам бар. Ер мен әйелді ел басына күн туғанда тағдыр тең ғып ұстап, бір-біріне деген адал көңілдің астарын сөгіп, ақиқатын айқара ашып тастайтын да кездер болған. Сонда әйел, шіркін, емендей берік төзіммен ерлерді таңғалдырса, бұған алға шыққан ақылпарасат пен адал жүректің лүпілі деп қарамасқа амал жоқ. Төменде айтылар тағдыр сол төңіректе сыр шертеді.

	Әуелі, Қайсар Тәштитов деген кім еді, соған тоқталайық. ақ қағаздың сарғыш тартқан беттері бүгінгі біздің куәміз һәм сырласымыз.

	«...Другой пример я приведу – тов. Таштитов. Если бы мне задали такой вопрос, какая разница между русским секретарем и Таштитовым, я бы сказал

	– абсолютно никакой разницы, разве только преимущество в пользу т. Таштитова».

	«...Скидки от своего национального происхождения от ЦК не ждите! Почему я должен Таштитову скидку какуюто делать, когда я его могу посадить на любой обком русский, как и целый ряд из вас могу передвинуть на работу в центральную область... По-моему, для выросших людей сама постановка вопроса о скидках – обидна».

	Бұл – 1936 жылдың мұрағаттық дерегі. Үзіндіні сол жылғы көкек айында өткен ұлттық республикалар жастар одақтарының басшылары бас қосқан кеңестің стенограммасынан алып отырмыз. Қайсар Тәштитовке деген сенімге толы осы бір жылы лебізді БЛКЖО Орталық Комитетінің бірінші хатшысы александр Косаревтің өзі айтқан екен.

	Бүгінде осы уақытқа дейін үнсіз жатқан құжаттар мен көзкөрген куәлердің естеліктеріне тіл біткен сайын, біз тарихтың «ақтаңдақ» беттеріне айналған сонау отызыншы жылдардың ащы шындығына қаныға түскендейміз. Ең алдымен, Қайсар өз қолымен толтырған мына бір анкетаға көз жүгіртейікші.

	Соқтықпалы тағдырды көресіз одан.



	Адамды жазықсыз айыптаудың айшықты табы тұр онда. Олай дейтініміз, иесі жазықсыз жалаға ұшырап, мәңгілік сапарға кетер жылы «жеке адамға» табыну саясатына көзсіз сенушілер оған біраз түзетулер енгізіпті. алғашқы парағындағы Қайсардың суреті қаламмен шимайлап салынған. Содан соң бірден назарға түсетіні – «Орталық Комитет құрамынан шығарылды» деген жазу. анкетаның соңғы бетінен тұла бойыңды түршіктірер тағы бір сөзді оқыдық – «халық жауы». Бұл – БЛКЖО Орталық Комитетінің бюросы өткен 1937 жылдың 26 қазаны еді. Бюроның шешімімен Тәштитов (оның мәселесін бюроға Темірғалина дайындапты) «халық жауы» аталып, Орталық Комитет құрамынан шығарылады.

	Қайсар кім еді? Жаңару желі ескен бүгінгі күні Қазақстан комсомолиясындағы ірі тұлғалардың бірі болған жанның тәлкекке түскен тағдырын санамызда тағы бір саралап көрейікші.

	«Осы кім?» деген сауалға жауап іздеу мақсатында бірнеше деректермен, естеліктермен таныстық, өткеннің көмес кі іздерін бүгінгі жаңа сүрлеуде салып, айқындап, анықтауға тырыстық.

	«Қарағанды облысынанмын. 1921 жылы комсомол, 1924 жылы партия мүшелігіне өттім. Әлеуметтік шыққан тегім – кедей шаруа. Әке-шешем – малшы.

	Өз еңбегіммен 1920 жылдан бері дербес өмір сүре бастадым. Бастауыш мектепті бітірдім, білімім – орташа. Свердлов атындағы Коммунистік университетті тамамдадым. Ұлтым – қазақ, шетелдерде ешкімім жоқ. 1926–1930 жылдары университеттеәскеридайындықтанөттім, аға саяси құрамдамын. Оппозицияларға қатысым жоқ, партиялық, комсомолдық жазаға, сотқа, тергеуге тартылған жоқпын. 1924 жылдан бастап саяси ағарту қызметкерлері одағының мүшесімін...». Анкетаның бірқатар сұрақтарына Қайсардың қайтарған жауабы осындай.

	Заманы оны ерте есейтті. Жетімдіктің, жоқшылықтың тауқыметі жасөспірімді даладан қалаға, жаңа өмір іздеуге итермеледі. Сөйтіп, он алты жасар бала Петропавлға келеді. Училище-интернатта оқып, қара жұмысшы болып орналасады. Осында жүріп комсомол қатарына өткен Қайсар көп ұзамай комсомол ұясының ұсынысымен ақмоладағы губерниялық партия-кеңес мектебіне оқуға түседі. Бұл мектепті ойдағыдай бітірген зерек жігіт ақмола губерниялық жастар комитетінің нұсқаушысы, ұйымдастыру бөлімінің меңгерушісіқызметтерінатқарады. Содан соң Мәскеудегі Я.Свердлов атындағы Коммунистік университеттегі оқу, ВКП (б) Қазақ өлкелік комитетінің баспасөз секторындағы қызмет, Қызылорда аймақтық партия комитеті насихат бөлімінің меңгерушісі, Қазалы және Қарсақпай аудандары партия комитеттерінің хатшысы, Қазақ КСРО оқу ағарту ісі халық комиссарының орынбасары... Міне, оның жастар жетекшісі ретіндегі дара тұлғасы осылай қалыптаса бастады. Өмір өрлеуден тұрады. Қабілетті жігіт бірден іскерлігімен көзге түседі. 1933 жылы ол Қазақстан өлкелік жастар комитетінің бірінші хатшылығына сайланады.

	Комсомол ардагері М.С. Енинаның естелігінен: «алматы бұл күндері көңілді, мерекелі еді. Көшелерде – комсомолецтер, I съездің (1937 жылдың қазаны) делегаттары. Әндер мен көңілді күлкілер естілуде. Маған Қазақстан астанасы жасарып кеткендей көрінді...

	Съезде есепті баяндамамен Қайсар Тәштитов сөз сөйледі. Бұл адам менің жүрегімде мәңгілік жатталып қалыпты. Ол комсомолецтер алдында өте беделді болатын, оны бәрі танитын, кездесе қалғанда еркін амандасып жүре беретін. Ол мінбеге шыққанда оны қол шапалақтаумен, түрегеліп тұрып қарсы алмайтын, бірақ жастардың оған деген құрметінен, әр сөзіне ықылас қоюынан Қайсардың нағыз жетекші екені байқалатын.

	Қайсар Тәштитов сөз сөйлегенде алдындағы қағазға қарамайтын, жұртқа тіке қарап тұратын, толғаныспен сөйлейтін.

	Қазіргі кезде де жастар жетекшісінің рөлі туралы көп айтылып жүр. Мен осы тақырыпта сөз қозғалғанда Қайсар Тәштитовті жиі еске аламын. Ол съезде Қазақстан жастар одағы Орталық Комитетінің бірінші хатшылығына сайланды. Отызыншы жылдар – білімге ұмтылу жылдары болды. Жастардың көбі авиацияға баратын. Қайсар мұнда да құрметке бөленді. Ол әрі атқыш, әрі парашютист, альпинист еді. ГТО значогін алды. Мұндай жанды жастар қалайша жақсы көрмейді.

	Шынымды айтсам, маған қазіргі жастар жетекшілері де ұнайды. Білімді, сыпайы. Бірақ олар қағазбастылыққа үйір сияқты, түрлі шешімдер мен қаулыларға көп мән береді. Мен былай айтар едім: Олар жұмыс жасамайды, «шараларды белгілеумен жүреді». аппаратта отырып жұмыс істейді».

	Бұл жылдары комсомол ірі саяси күшке айналды. Жастар социалистік жарысқа, стахановшылар қозғалысына, жаңа өмірдің заңдылықтарын нығайтуға белсене қатысты. БЛКЖО мүшелерінің саны да, оның ұйымдық қатары да көбейе түсті. Олардың мақсат-міндеттері де салмақты-тұғын. Алда қорғасындай ауыр міндеттер тұрды.



	Әсіресе, республика экономикасын, мәдениетін көтеруге, еңбекшілерге коммунистік, интернационалдық тәрбие беруге айрықша маңыз берілді.

	Тағыдадеректердісөйлетейік. Ұлттық республикалар комсомолы Орталық Комитеттері бірінші хатшыларының 1936 жылғы кеңесінде А.Косарев Қазақстан туралы мынадай ащы көріністі ашына мысалға келтірген.

	«Біздің бүкіл жұмысымыздың жемісінің көрсеткіші – сіздердің ұлттық ұйымдарыңыздың жағдайы болуы тиіс. Мен мәселені неге бұлай қойып отырмын?.. Жастармен жұмыс істейміз десек, оны ұлттық ұйымдардан бастау қажет. Мәселен, айталық, сіздерде балалардың жайы қалай? Міне, Тәштитов, жақсы жігіт, алайда балалар үйіне байланысты проблемалары бар. Рас па? (Дауыс: Рас). Балаларды тамақтандыру нашар, дұрыс киімдермен қамтамасыз етпейді, балаларды тонайды. (Дауыс: қазір бұл іс дұрыс жолға қойылды). Жақын күндері осы мәселемен Партиялық Бақылау Комиссиясы айналысады, қалай түзелгенін көреміз. Расында да онда балалардың жағдайы өте нашар. Мәселен, орыс баланы тамақтандырады, қазақты тамақсыз қалдырады. (Дауыс: және оларға ең нашар бөлмелер береді). Орыстарға жақсы болсын, жаман болсын, төсек орындарын ауыстырып тұрады, қазақтарға: ол қазақ қой, онсыз да өмір сүреді дейді.

	Мұндай сорақылықтарды кім жасайды дейсіздер ғой? Балалар үйлерінің меңгерушілігіне сыналап өтіп алған түрлі оңбағандар. Оларға бірқатар жағдайларға байланысты Мәскеуде тұру қауіпті, сондықтан да түрлі ұлттық республикаларға баруға ұмтылады. Соның ішінде Қазақстанға да барған. Сол жерлерде өздеріне жылы орын тауып, бізге қастандық жасайды».

	Өлкеде мұндай сорақылықтардың орын алғандығы Қайсардың да жанына қаттыбатқан. Сондықтандаолбұлтуралы Косаревке хабарлап, көмек сұраған-ды. Кейіннен осы бағытта комсомолецтер күшімен зор жұмыстар жүргізілді.

	Ол Лениншіл Коммунистік Жастар Одағының қатарында «халық жаулары» болмайдыдепсанайтын. Қызметкерлердің іскерлігіне, адамгершілік қасиеттеріне жете мән беретін. Жазықсыз жәбірленгендерді қорғаштап, сынықтан сылтау іздеушілердің саясатына талай рет қарсылық білдіріп, соққы да берген. Жазушы Жайық Бектұров өз естелігінде сондай бір оқиғаны тілге тиек етеді:

	«Болашағынан үміт күттіретін, Мәскеудегі ме, әлде Ленинградтағы ма, институтты бітіріп келген бір жас әдебиетші Рақым Уәлиахметовті жақсы білемін. Оның әлеуметтік шыққан тегіне «кешірімсіз» кінәні байқаған өте «көреген» адамдар табылды. Жас жігітті комсомол қатарынан шығаруды талап етті. Бірақ Қайсар оларға қарсы болды, тәжірибелі басшы ретінде тамаша кадрларды сақтауға тырысатын. Қайсардың бюрода сөйлеген сөзін ұмытпаймын. Өткір талас-тартысқа түспей-ақ ол әріптестерін өмірдің жекелеген фактілері мен құбылыстарына нақты көзқараспен қарауға шақырды, Рақымның комсомолға керек кадр екендігіне көздерін жеткізді».

	Кейіннен «халық жауы» деген лақап айып тағылып, қылмысты іс қозғалғанда, көп жалалардың ішінде аузынан шыққан осы пікірі де өзіне қарсы бағытталатынын Қайсар білмеген еді.

	Шуақтыкүндердіқалайқасіретбасты? Бұл сұраққа жауап – сол күндердің куәгері, Қайсар Тәштитовтің жұбайы – Сағадат Құдабайқызының естелігі. Ол кісінің туып-өскен жері – ақмола қаласы. Он төрт жасында, 1928 жылы комсомол қатарына қабылданған, өзінің қатар-құрбыларымен бірге еңбекке ерте араласқан. Оқуда және еңбекте ерекше көзге түскен алты оқушыны округтік комсомол комитеті алматыға, медицина институтының дайындық курсына жібереді.



	– Қайсарды алғаш Сәкен ағаның үйінде көрдім, – дейді Сағадат апай.

	– Оқудан қолымыз қалт еткен бір күні ақмолалық алтауымыз талайдан бергі уағдамыз бойынша Сәкен ағаның үйіне келдік. Ол кезде аға Карл Маркс көшесінде тұратын. Бізді аса жылы шыраймен, жарқылдай қарсы алды. Әйелі Гүлбаһрам тәтей көршілерін шақырды. Жақан Сыздықов, Хамза Жүсіпбеков, тағы басқалар, бәрі бір үйде тұрады екен. Бәрі де бізбен танысып, «оқитын қазақ қыздары көбейді» деп қуанысып, тілектерін айтты. Сөйтіп отырғанымызда үйге төрт-бес жас жігіт келді. Сәкен аға оларға: «Жақсы келдіңдер, балалар. Мынау – білімге ұмтылған қазақ қыздары!» деп бізді таныстыра бастады. Сол келгендердің бірі Қайсар еді. Маған оның ашықтығы, баладай сенгіштігі ұнады. Бұл кез оның Мәскеудегі Свердлов атындағы Коммунистік университетті бітіріп оралған сәті екен. Біз жиі кездесіп, бірбірімізбен жақсы дос болып кеттік. Сол 1930 жылы тағдыр екеумізді қосты. Ол кездің не айтары бар, қиын жылдар еді. Науқан көп болатын. Оған аштық кеп килікті. Әртүрлі партиялық жұмыстарда жүріп, Қайсардың үлкен сын мектебінен өтуіне тура келді. Комсомолда бірінші хатшы боп жүрген кезінде Мирзоянмен өте жақын болды. Левон Исаевич оны әзілдеп «комсомолдың шалы» дейтін. Қайсар екеуміз өте тату тұрдық. Мені анау-мынау жиындардан, басқосулардан қалдырмайтын. Темекі, арақ дегендерді жек көретін. Үйімізде туған-туыстар көп тұрды.

	Оны өлкелік партия комитеті бюросының үстінде қамауға алды. Бұл – 24 қазан болатын. Қайсар бюродан кешікті. Таң атуға жақын, жүрегім әлденені сезгендей дүрсілдеп, кірпігім айқаспады. зобалаң сол жылдың жазында-ақ өлкелік комсомол комитетін айналдыра бастаған. Комсомол қызметкерлері бірінен соң бірі ұсталып жатты. Ақыры шыдай алмай, орнымнан тұрып, шешеме келіп күдігімді айттым. Ол кісі де қауіптеніп: «Не болды екен?» деп дегбірсіздене бастады. Сөйтіп тұрғанымызда сыртқы есікті жұлқа ашып, әзірейілдей боп ішке екі адам кіріп келді. Бізді «Қыбыр етпеңдер!» – деп тұрғызып қойды да, үйдің астаң-кестеңін шығарып тінтті. Қайсардың бөлмесіндегі кітаптарды төртінші қабаттан жерге лақтырып, бір қара машинаға тиеді. Сол екеуінің фамилиясы есімде қалыпты – Хамидуллин, Иванов дегендер еді. Есігіміздің сыртына екі мөр соғып, бізді басқа үйге көшірді. Жауап алу үшін мені НКВД-ға күнде шақырды. «Қол қой» деп берген қағаздарын оқимын да шошимын. Оған сенсең, Қайсар жапон-герман шпионы, троцкист болып жүріпті, әртүрлі арандату әрекеттерін ұйымдастырып, алашордашылармен ауыз жаласыпты, өкіметке қарсы адамдар санын көбейту үшін комсомолға адамды аз қабылдапты. Жапқан жала осылай тізіліп кете береді. Тіпті, ең ақыры – өзінен он жас кіші, кәмелетке жасы толмаған қыз алған деген де кінә тағылыпты. «ағайындар-ау, мені ешкім зорлап қосқан жоқ, өзім шықтым ғой Қайсарға» деймін еңіреп. Оған құлақ қояр жан қайда?! Қайсарға хат, тамақ алғызбайды. Бір-екі рет ақша, киім-кешек апардым. Біркүнітергеушініңкабинетінде отырғанымда Қайсар кіріп келді ішке. Танымай қалдым. Жағы суалып, көзі шүңірейіп, азып кетіпті. Үстіндегі киімінің бірде-бір түймесі жоқ, шалбарын қолымен ұстап алған. аузыма сөз түспеді. Қысқа ғана хал-жағдай сұрастық. Қайсар тергеушіге қарай берді. Үйге кеп, не істерімді білмей есеңгіреп отырғанымда редакциядан телефон соғып: «Сізді жұмыстан шығарды» деп хабарлады. Мен ол кезде «Социалистік Қазақстанда» стенографистка болатынмын. Көп ұзамай қалалық комсомол комитеті шақырып алып, «халық жауының» әйелі ретінде комсомолдан шығарды. Көктемге қарай «Қайсар өлді» деген хабар жетті.

	Онымен соңғы жолыққанымда тергеушіге жалтақтай тұрып: «Сағадатжан, оқуыңа бара бер, мен рұқсат бердім» деді ол. Қайдағы оқуды айтады? Мен ештеңе түсінген жоқпын. Содан үйге келе сала Ғабеңе – Ғабит Мүсіреповке жолықтым. Ол кісі: «Сені де ұстамай тұрғанда басқа жаққа кет деген ғой Қайсар. Таяуда бір топ өнерпаздар алыс жаққа гастрольге кетеді. Мен сені солардың тобына қосып жіберейін» деді. Бірақ оған үлгерген жоқпын. 10 сәуір күні мені қамауға алды. Түрме толы әйелдер екен. Бізді қалада үш ай ұстады. Сонда тергеушілердің небір айуандықтарын, адам төзгісіз жағдайларды бастан кештік. 10 сәуір үкім шығып, мені он жылға кесті. Сосын төрт вагонға әйелдерді тиеп, бізді Сібірге әкетті...

	Жастар жетекшісінің жары бұдан кейін де талай азапты бастан өткізді. Сақырлатып, талай шақырымдарды артқа тастап, төртвагонменоларды Красноярск түрмесіне әкелді, бірақ мұнда орын жоқ деп қабылдамады. Челябинскіге әкелді, мұнда да қабылдамады. Жол бойы көргендері – көңілсіз сурет: аңыраған ана, жылаған бала. Әйгілі Тухачевскийдің отбасымен дәмдес болатыны сол сапар. ақыры бұларды ақмола төңірегіне алып келді. Сұп-сұр дала. Көз тоқтатар ештеңе жоқ. «Отан сатқындары әйелдерінің ақмола лагері» (аЛЖИР) осында қоныс тепкен. алдымен тікенек темірмен екі қабат қоршау жүргізілді, сосын қазқатар жатаған барактар салынды. Кей әйелдердің қолдарында емізулі балалары болды. Олар тамаққа жарымай шырқырап жылағанда лагерьдегі әйелдердің көздеріне жас үйіріліп, қабырғалары қайысушы еді. Үш жастан асар-аспас сәбилер балалар үйлеріне өткізілетін. анасы мен баласын екі айырған сәтті көргенде оның екі құлағын тарс бітеп, көкірегі қарс айырылып, ен далаға безіп кеткісі келетін. Лагерьдің шаруашылығы, фермасы болды. Әйелдер сонда таңғы төрттен кешкі тоғыз-ондарға дейін жұмыс істеді. Күнде баракқа сүйретіліп кеп құлайтын. Жұмысқа күзетшілер қарумен айдап апарып, айдап әкеледі. Санитарлық бөлімнің бастығы бір кеудемсоқ еркек болды, жұмыста сәл бөгеліп қалғандарды қолындағы резеңке таяғымен салып қалып, сұлатып жығатын.

	Сағадат Құдабайқызына лагерьде өзімен бірге отырғандардың көбі бұрын жақын араласып тұрған жолдастар ретінде жақсы таныс еді. Олар – Бейімбет Майлиннің әйелі Гүлжамал, Санжар асфендияровтың әйелі Рәбиға, бұрынғы комсомол қызметкері зағыпи... Бір жолы лагерьге ұшқыш киімі бар әйелді әкелді. Оны Қайсармен бірге барған X съезде көрген болатын. Бұл – сол съезде сөз сөйлеген, әйелден шыққан алғашқы ұшқыштардың бірі Ирина Вишневская еді. Оны кейіннен, соғыстың қиын кезінде майданға алып кетті. Соғыс демекші, лагерьдегілер Германияның опасыздықпен соғыс ашқанын да кеш естіді. Әйтеуір лагерьде ашылған фабрикада әскери киімдерді көптеп тіккізетін. Көп әйелдер соғысқа сұранды, бірақ «халық жауларының» әйелдеріне сенім аз болды. Лагерьде электр жарығы болмады, сыртпен хат-хабар алмасуға рұқсат етілмеді, талайлардың өмірін суық алып кетті...

	Өмірде тосын жағдайлар көп-ақ қой, жетпісінші жылдардың ішінде Сағадат Тәштитованың үйіне «Отан сатқындары әйелдерінің ақмола лагерінің» бір кездегі бастығы Юзи пен кокелді. «Мағанбіреулер кінәсіз жандарды қинағансың деп жала жауып жүр. Ешкімді жәбірлемегеніме куә бол» деді жалтақтап. Сағадат Құдабайқызы көз алдында азапты күндер көлбеңдеп тұрса да ештеңе деген жоқ. Жай күрсінді де қойды. Не демек оған? Ол кездің бастықтары үлкен механизмнің тетігі, жоғарыдан түскен жарлықты «мүлтіксіз» орындаушы роботтар емес пе еді?!

	«Халық жауларының» балалары. Бұлар туралы орыс әдебиетінде «Дети арбата» деген прозалық шығарма да өмірге келді. Сағадат Құдабайқызының

	естелік жазбасында бал дәурен балалықтың дәмін тата алмаған олардың ұзын тізімі берілген. Қорған Мусин, Мира, Катаяма Қуатовтар, Болат Аюханов, Серік Тілеулин, Алма Темірбекова, Алдан Берденов, Ақназар Байғаскин, Клара Күленова, Марат Есқараев, Роза Сырғабекова... Олар әке-шешенің аялы алақанын аңсап өсті.

	«Халық жауларының» балаларына ол кезде жылы қабақ танытып, маңдайдан сипағандар аз болды.

	Бұрынғы комсомол жетекшісінің әйелі лагерьде кесімді он жылын өткерді. Бірақ «сыртқа шығу құқығы» болмады, әр есікке бір кіріп жүріп, әрең дегенде Ақмолада жұмысқа орналасты. Содан бір жылдары алматыға келді. Мұндағы туыс-жақындар «халық жауының» әйелінен сырт айналды. Жоғары жақтан:

	«24 сағаттың ішінде астанадан кетіңіз!» деген бұйрық шықты. Тек елуінші жылдардың екінші жартысында ғана Қайсар мен өзінің толық ақталғандықтары туралы қағаз қолына тиіп, еңсесін көтерді, иығынан бір кірлі тас томп етіп жерге түскендей болды.

	– Кезінде жылай-жылай көзімізде жас та қалмаған шығар. Ол жылдар тек ұзаққа созылған жаман түс сияқты елестейді қазір... Бір-бірімізді көргенде:



	«Хал қалай, «Алжирлік» бауырым?» деп амандасамыз...



	Өмірінің мағыналы күндерін, жарқылдап жүрер жастық шағын азапты қапасқа айырбастаған Сағадат апай – Қайсар Тәштитовтің жұбайы күлімсіреп отырып алысқа көз жіберіп мұңайып та қояды.

	– Қайсар атына заты сай жігіт еді, – дейді дауысы дірілдеп.

	Біз күйеуінің рухын жоғары ұстап келе жатқан әжімді ананың өзіне де жүзіне терең көз салып отырып, бұдан артық теңеу таппадым.

	Сөз – рухымен, өнер – құдіретімен қасиетті ғой. Осынау еркекке бергісіз әйелдердің бейнесін қаламгерлер сөзбен сомдады. арқалы ақын Әбділда Тәжібаев Колымағақосағыніздепбарып,өкпекжелдің өтінде бірге күн кешкен Мұхамеджан Қаратаевтың жары туралы поэма жазса, кеңестік кезеңдегі теңгермешіліктің сырын ашып, кеңестік түрменің құпиясын көрсеткен «Мосфильм» туындысы «Вокзал для двоих» құлағалы тұрған қоғамның қабырғасын бір дір еткізді. ал, біздің мына талабымыз жастықтың отына жалындап жүріп қанаты күйген қызғыш құс – Қайсар мен Сағадаттың қосыла соққан жүрек лүпілін жұртқа жария етер кішкентай ғана тәмсіл. Мұның астарында Бейімбет пен Сәкеннің жұбайының – азап шеккен әйел-аналардың тағдыры тұр. Тағдыр да кеме секілді.

	Ақ кеме алға жылжыса болашаққа бет алады, сонда су сылдыры өткен күндердің мұңын шерткендей боп естілер еді.

	Бүгінде тағдырдың ақ кемесі алға тартып барады.

	Оның аялдамасы – адам атты болмыс иесінің билігінде.

	1988.





ЖАЗУШЫ





	– Ер адамның ең басты қасиеті не болуы керек деп есептейсіз?

	– Табандылық.

	– Содан кейін?

	– Әділдік. Жоқ, бірінші – әділдік. Содан кейін – табандылық.

	– Қызғанышқа қалай қарайсыз?

	– Мен үшін ол екі түрлі: ақ қызғаныш, қара қызғаныш. Өз басым бәсекесіз, ақ қызғанышсыз өмірдің мәні жоқ деп есептеймін.



	***



	Шатырқұл – алғаш өзін үлкен сапарға шығарып салған ұя. Орта мектепті алтын медальмен тамамдап, астанаға жол тартқанда қимастықпен артына қарай бергені есінде. алматыда бес жыл оқып, геолог мамандығын меңгерген соң Шатырқұлмен қайта табысты.

	Туған жердің әр тасы көзге ыстық. Балаң жігіт жан-жақтан кеп Шатырқұлға түйісіп жататын жоталарды, аспанмен жалғасқан көкжиекті – бәрін-бәрін ұнатушы еді. Жұмыс орны ауылдан әжептәуір жерде болса да жаяулап тартып отыратын.

	Міне, алғаш оның өнертапқыш ретіндегі тұсауын кесетін жер де – осы Шатырқұл. Күн сайын бұрғышылар скважинаның түбінде әлдебір темірді сом балғамен шіреніп ұрады да жатады. Сөйтсе де жартылай жұмыс автоматтың сыбағасы екен. Жоғары жақта бұрғы жұмыс істейді де, ал төменде оны қолмен екі жағынан ұрғылау қажет. Жазда бұл ештеңе емес, ал қыста тіпті ақырет...

	Өз бетінше ізденіп, біраз қағазды шимайлады. алғашында мұның сызбасын көріп әріптестері күлкіге айналдырды:

	«Сенің мамандығың геолог қой, механикадан не білесің?». Шатырқұл барлау партиясының бас инженері Сергей Михайлович Жариннің де мамандығы геологболатын, мұртыжаңатебіндепкеле жатқан жас геологтің талабын жыққысы келмеді ме, әлде оның сызбасынан нәтиже көрді ме, жаңалықты іс жүзінде жасап көруге рұқсат берді. Не көп, қоймада жатқан жартылай автомат көп. Соның біреуін алып, Саша деген дәнекерлеуші жігіт екеуі екі күннің ішінде толық автомат жасап шықты. «Елге көрсетпес бұрын іске қосып, өзіміз байқап алайық», – деп екеуі толық автоматты қайта-қайта іске қосты. Сарт-сұрт, сарт-сұрт... Тура ертегідегі секілді.

	Шағын ауылда жаңалық жатсын ба, толық автомат сынақтан өткізілетін күні скважинаның басына бүкіл шатырқұлдықтар жиналды. алғашқы жеңісін бүкіл ауыл осылайша кішігірім той секілді атап өтті. Кәсіпорын жетекшісі көп алдында бұған «азамат Қышқашев Сейілбекке авторлық куәлік» деген жазуы бар қатырма қағазды табыс етті. Бақандай үш жүз сом сыйлық берілді. Жас өнертапқыш бұл сыйлықты орауын бұзбай сол жердегі буфетшіге апарып беріп: «Қуанышымды бөліскен мына жұртқа айтқан алғысым болсын, бүгінгі барлық шығынды көтеріп алдым!» – деп мәрттік танытқан.

	Өнертапқыштық кәсіптің тек қуаныш қана сыйламайтынын, алда талай «қағазтаулардың», «кедергі қашықтықтардың» күтіп тұрғанын ол кезде, әрине, білген жоқ.

	Алғашқы жеңіс қиялына қанат бітіргендей еді. Бұрғылау ісінде тың өзгерістер жасауды армандады. Жазудан, сызудан ерінген жоқ. Ұсыныс жобаларын қайда жіберген жөн? Бір күні, қалай екені белгісіз, қолына Мәскеудегі ғылыми-зерттеу мекемесінің мекенжайы жазылған қағаз тиді. Содан Шатырқұл мен Мәскеудің арасында хаттар ағыла бастады. алғашында алыстан сағынтып жетер сол хаттардың бұған қояр талабы неде екенін түсінбей дал болатын. Келекеле оны да ұқты. Өнертапқыштық ұсыныс табу бар да оны қағазға тиісті тәртіп бойынша қаттап түсіре білу бар екен. Тура ережесіз роман жазатын Мартин Иден секілді еді. Бір жолы Ресейден келген қомақты конверттің ішінен әлдебір кітапша шықты. Тайға таңба басқандай қаптаған ережелер...

	Көп ұзамай алматыға қызметке ауысып, аспирантураға құжат тапсырды. Диссертация тақырыбы етіп кен өндірісінде жұмыс уақытын ұтымды пайдаланудыалды. анажер, мынажерден материалдар іріктеп, «тиісті тәртіп» бойынша диссертациясын сырғытып жазып шығуына да болатын. Әйтсе де оны мәселенің өзегі толғандыра берді. Жұмыс уақытын ұтымды ұйымдастырудың көзі, тиімділігі жоғары, алымды техникада жатқан жоқ па?!

	Ол қайтадан өнертапқыштық қызметке ден қойды.

	Бір жолы өзімен қызмет бабында араласып жүрген профессор ғылымизерттеу институтындағы өзі басқаратын лабораторияға қызметке шақырды, өзіне

	аспирант болуға ұсыныс жасады.



	Жаңа қадаммен жаңа көкжиектер ашылғандай еді. Бірақ... Жаңа жұмыс орнында әріптес жолдастары ертелі-кеш Екібастұз көмірінің күлін қалай азайтуға болады деген мәселе жөнінде айтысып жататын. Өзгелерді толғандырған мәселеге бейжай қарап жүре алмайтын әдетіне бұл жолы да басты. Болашақ диссертациясына тірнектеп материалдар жинақтаудың орнына... әріптестері армандаған көмір қазатын машинаны жобалауға кірісті.

	Бұл кез – бүгінде «тоқырау» деп аталып жүрген жылдардың нағыз бел ортасы еді.



	***



	– Жазушы атаулыға қойылар басты талап қандай деп есептейсіз?

	– Толстойша айтсам, көкейіңдегі нәрсе жаныңа жай таптырмаған кезде жаз.

	– Қандай адамдардан қорқасыз?

	– Енжар. Қара басының қамынан басқаны ойламайтын.

	– Кейіпкерлеріңіздің прототиптері бар ма?

	– Барлығының прототипі бар. Ілуде болмасаолардыңесімдеріндеөзгертпеуге тырысамын.



	***



	«Шіркін, балалықты қойсаңшы, – деп күледі Паңзада. – ай-шай жоқ жабылып кеп кеттік. Біреуі аттың қамыт бауын шешіп жатыр. Біреуі доғаға жармасып жатыр... Шіркін, балалық шақ! Керемее-т сағынам, сенсең, Қаратентек. Кейде түннің бір уағына дейін отырып жұмыс істеймін. Сонда өткен күндердің кейбір елестері көз алдыма келеді. Сен түсесің есіме. Саймасай түседі. Жылаймын. Кереме-е-е-е-т жылаймын... – Паңзаданың қазір ғана күлімдеп отырған көздеріне мөлт-мөлт етіп жас кеп қалды.

	– Өй, бір колхоздың бақандай агрономы... балаға ұқсап. Қой! Мына қонақтан ұят болады...»

	Көзі қарақты оқырман бұл үзіндінің қайдан алынғанын сезіп отырған болар. Иә, бұл – сол «Паңзададан». Бұдан бұрын әдебиетте есімі белгісіз геологтің республикалық әдеби конкурста бірінші бәйге алған «Паңзада» повесінен.

	Жазушы Сейілбек Қышқашевтіңалғаш баспа жүзін көрген туындыларының бірі – «Соңғы бұйрықта» өзіне етене таныс геологтар өмірі сөз болады. Геологиялық басқарма бастығы Шерлов құрметті еңбек демалысына шыққан күні өзі қол қойып үлгермеген соңғы бұйрығы арқылы адамдарды жақсылық жасауға асығуға, бақай есеппен өмір сүрмеуге шақырады.



	– Маған, әсіресе, «Сағыныш» атты хикаятымды жазу қиынға түсті, – деп сыр ақтарады Сейілбек аға. – Соғыс жылдармен тұспа-тұс келген балалық шақты еске алу қандай қиын. Жүрегімді тербеген жайларды қаз қалпында қағазға түсіре алдым ба, жоқ па – оған оқырман төреші. ал өмірдегі есімдері өзгертусіз алынған әрбір кейіпкеріммен қауышқан сәттерімде көз алдыма келтірсем әлі күнге жүрегім сыздайды...

	Қандай қауырт жұмыспен шұғылданбасын, өзініңжаңашылдықұсыныстарына байланысты қаншалықты әуре-сарсаңды бастан кешпесін шығармашылықтан бір сәт қол үзген емес. Қиын күндерде өзіне демеу боп, күш қосқан да – сол.

	Жазғандарын біреулер құсап баспаға, газет-журналға ала жүгіруге асыққан емес. Бір кейіпкері айтатындай «жан рақаты үшін» жазады.

	– Көп жазушыларымызды лепірме қызыл сөзге әуестік жеңіп барады. Және де, ең өкініштісі, оны бәріміз көрсек те көрмеген боп, сезсек те сезбеген боп жүре береміз... Жақсы жұмыс істеген адам бүгінде тек «табыс биігінен табылатын» боп жүр. Балық деген нақты атаудың орнына жып-жылмағай етіп «су маржаны» дейміз. Ұялған адам «ұялыс табатын» болды... Мұндай тіркессымақтардан тіліміз байымайды, қайта кедейлене түседі. Ұлы Чеховтің: «Біз бүгіндежазабілудегендіаққағаздыңбетін сөйлемдерге толтыра білу деп жүрміз. ал шынында жаза білу дегеніміз – сол сөйлемдердің ішіндегі жарамсыздарын сыза білу», – деген өсиетін ұмытпасақ екен...



	***



	– Ізбасар інілеріңіздің неден сақ болғанын қалар едіңіз?

	–Көнбістіктен. Көнбісадамкүнделікті тірліктің айдауынан шыға алмайды.

	– Өз басыңыздағы ең үлкен осалдық не деп есептейсіз?

	– Тікмінезділік.

	– Сіз үшін ең қиын нәрсе не?

	– Еңбегіңнің жанбауы. Қазақтың:

	«Еңбегің жансын!» деген алғысынан асқан тілек жоқ.



	***



	Біздің кейіпкеріміз туралы «Қазақфильм» киностудиясы түсірген «Секундант іздеп жүрмін» атты деректі лентаның басталған тұсында Екібастұз көмірін пайдаланатын ГРЭС-тің алып қазандықтарының бірінің ішіне күл шомбыл-шомбыл боп қатып, қазандықтың істен шыққан сәті көрсетіледі. Жұмысшылар қазандықтың ішіне кіріп ап, пневматикалық сүйменмен қатып қалған күлді тазарта алмай әуре. Бұл – күлі көп (40 проценттен асатын!) Екібастұз көмірінің бір «қасиеті» ғана. Роторлы экскаватордың сағат сайын тиейтін 5 мың текше метр көмірінің 2,5–3 мыңы, кейде одан да көп бөлігі – саудыраған тас. Оның себебі – жер қойнындағы қат-қат көмірді ол ұңғып, ойып қазады да, аршындыға жеткенде оны да көмірге қоса-моса көсіп алып кетеді. Тасы көп көмірдің қызуы да мәз болмайды. Бұл көмірді пайдаланатын әрбір электр станциясы орта есеппен жылына миллиард киловат-сағаттан астам қуатты кем береді екен.

	Жолы түсіп Екібастұзға бара қалған адам күндік жерден көк түтінге оранған биік-биік «жанартауларды» көреді. Бұл – қазаншұңқырлардың ішінен шыққан аршынды тастар. Ал бықсып жанып жатқан – аршындымен бірге кесіп алынған көмір. Екібастұзда жасанды «жер сілкіністері» де жиі болып тұрады. Бұған да экскаваторлар кінәлі. Көмірге де, аршындыға да тістері өтпейді. Содан соң, амал жоқ, қопарылысқа бас июге тура келеді.

	Соншама байлықты ысырапқа ұшыратпай, ұқыпты, үнемді, тиімді пайдаланудың, жүздеген мың тонна тастарды әрі-бері тасымаудың, ауаны ластамай, таза ұстаудың тың жолы болмағаны ма? Қышқашев көмірді тісімен соққылап бұзатын, уататын машинаның бірнеше нұсқасын жасады. Осы бойынша кен өндірудің жаңа жүйесін қарастырды. Ол, өнертапқыштың есебі бойынша, үш жүйе бойынша жүреді: бір машина кенді үксе, екіншісі үгілген кенді көлікке тиейді, үшіншісі үгіндіні араластырады. алдыңғы машина көмірді де, аршындыны да қопарылыссыз үгеді. Үккенде, тоқтап тұрып емес, бар жүрісімен кетіп бара жатып үгеді. Ең бастысы – жағуға жіберілетін көмірдің ішіне аршынды жібермейді, ал үйіндіге кететін аршындының арасына көмір араластырмайды. Роторлы алыптың салмағы 6 мың тонна болса, жаңағы екі машина небәрі 50–60 тоннаның ар жақбер жағы.

	Бұл екеуіне керек қуат алыпқа керек қуаттан ондаған есе кем. алыптың өнімділігі сағатына 5 мың текше метр болса, екі машина, өнертапқыштың есебі бойынша, сағатына 6,3 мың текше метр кенді үгіп, көлікке тиейді.

	Бұл машиналардың жобаларының бәрі де өнертабыс ретінде қабылданып, авторлық куәліктерді иеленді. Тек ендігі қалғаны – оларды іс жүзінде қолданып, өміршеңдігін сынақтан өткізсе... айту оңай, ал іс жүзінде осы үшін қаншама жылдарды сарп етуге тура келді.



	Парақорлық, тамыр-таныстық етек алған жылдар еді ол. Ғылыми жетекшісі мұның «өзіне керек емес кадр екенін» білген соң-ақ сырт айнала берді. Жетекшіні алмастыруға тура келді. Диссертация қорғау ойдағыдай өткенімен алғашқы жетекшісі «көзге көрінбейтін байланыстар» арқылы оны бекіткізбей тастады. Күші тең емес бұл жекпе-жекке бірнеше жылын жұмсады. Бірақ мойыған жоқ. Көмір өндіретін комбайнын бір сәт жадынан шығармады. Жазғансызғандарын арқалап Мәскеуге, салалас министрлікке келді. Мұндағы кей мамандардың да мысқылдай қарсы алғаны рас. Осы саладағы аты әйгілі ғалымдардың бірі А.С. Бастанов қана мұны соңына дейін тыңдауға уақыт тауып: «Сені бірдебір маман қолдамайды, қайта кеудеңнен кері итереді, өйткені сен олардың жеп отырған нанына қол сұғасың. Сондықтан саған тұйықтан шығар бірден-бір жол: Екібастұзға барып жұмысқа орналасу, сөйтіп өз машинаңның үлгісін жасау. Бұған мен көмектесемін», – деп кеңес берді. Өнертапқыш барлық жұмысын жиып қойып, жолға жиналды. Екібастұзға аттанар алдында уәде бойынша Бастановқа телефон шалған. Хатшы қыз, мұндай сәтсіздік те болады екен, оның осыдан екі күн бұрын дүниеден қайтқанын хабарлады.

	Екібастұзға келген соң «Северный» разрезіне учаске бастығының орынбасары болып орналасты. Жұмыстан қолы бос уақыттарында өзінің машинасын құрастыруға кірісті. Оның әрекетіне күлгендер де болды, сонымен бірге қолғабысын аямаған тілектестер де табылды. Біраз уақыттың ішінде машинаның жартысы құрастырылды. Бұл жайындағы хабар басшылықтың құлағына тимей қалған жоқ. Бірлестіктің техникалық директоры Н.Белик Қышқашевті шақырып алып, «болмайтын нәрсемен» шұғылдануды тоқтатуын талап етті. Оны да түсінуге болады, роторлы экскаваторды өндіріске енгізгені үшін бір топ мамандар қатарында ол да (айтқандайын, оның ішінде Бастанов та бар) үлкен үкімет наградасын иеленген. ал енді соны «қайдағы-жайдағы біреу» кеп теріске шығармақ. Басшылықтың тыйым салуынан кейін жақтастардың қатары да селдірей берді. ақыры өзінің іштей тілектестерінің бірі – «Северный» разрезінің директоры Ю.Г.Важов басшылықтың ретін келтіріп жұмыстан қуатынын, сондықтан дер кезінде «өз өтініші бойынша» жұмыстан босауы кажет екенін жеткізген.

	Жұмыстан босаған күні алматыға билеталды. Поездың жүруіне бір сағаттай уақыт қалғанда соңғы рет механикалық цехтың ауласына кірген. Жарым-жартылай құрастырылған машинаға бейжай қарай алған жоқ, көзіне жас тірелді.

	Қайтадан Мәскеуге аттанды, одан Екібастұзға, одан алматы... Әуре-сарсаңмен жұмыссыз қалған күндер.

	Біздің алдымызда бір-біріне қарамақайшы пікірлер айтқан бірнеше қағаз жатыр.

	КСРО Көмірөнеркәсібіминистрлігінің Бас ғылыми-техникалық басқармасының бастығы а.а. Манжула: «Сізге өзіңіз ұсынған кенді үгіту әдісінің тиімділігін тәжірибе жүзінде байқап көру мақсатында эксперимент жасауға ұсыныс айтылған. алайда Сіз бұл жұмыстарды соңына дейін жеткізген жоқсыз...».

	Академик, Социалистік Еңбек Ері Л.Н. Кошкин: «авторлық куәліктермен, жұмыс сызбаларымен және техникалық есептеулермен танысу жаңалықтың өндірістік пайдасы болуы мүмкін деуге толық негіз береді...».

	Ал мынау соңғы келген хаттардың бірі: «Изобретатель и рационализатор» журналының 1988 жылғы 9-санында Сіздің жұмыстарыңыз жайлы мақала жарияланды. Бізді сіздің кен үгітетін машиналарға байланысты техникалық шешімдеріңіз қызықтырады... Сізден өз жұмыстарыңыз жайлы толығырақ мәлімет алғымыз келеді, егер олар қойылған талапқа сай келетін болса, Сізбен келісім негізінде жұмыс істеуге дайынбыз.

	«Гипроцветмет» директорының ғылыми жұмыстар жөніндегі орынбасары Г.В.Пейхель, Мәскеу қаласы».

	Талайкедергілергекезігіп, кенқазғыш машинасынан түңілгендей бір сәттерде басқа саламен шұғылданды. Қазіргі астық оратын комбайндардың бірқатар осал тұстары бар. Олардың барлығы да, айналып келгенде, астықты ысырапсыз жинап алуға икемсіздіктен көрініс тауып жатады. Өнертапқыш мүмкіндігінше астықты шашпай-төкпей жинап алатын түбірінен жаңа комбайнның жобасын жасады. ауыл шаруашылығындағы маңызды кезеңдердің бірі – астық егу сәті. Бұл орайда да шешімін күткен мәселелер жетерлік. Қазіргі күнде қолданылып жүрген соқалар жерді үстіүстіне жыртып, бірте-бірте топырақ эррозиясына әкеледі. Құнарынан айрылған жерден көп өнім де алынбайды. Оған себілген тыңайтқыштың да септігі тимей жатады. Сейілбек Қышқашевтің тұқымды топыраққа жерді жыртпай-ақ түсіретін жаңа тұқым сепкіш машинасы жерге жыпырлаған ұялар жасап, оған тиісті мөлшерде дән мен тыңайтқыш тастап, бетін нығыздап жауып отырады...



	Оның қолында 22 авторлық куәлік бар.



	Өнертапқыш Сейілбек Кышқашевті қинайтыны – жеке басының тағдыры емес. Жұмысы бар. Әріптестері, досжарандары арасында сыйлы. Әрқашан сағынып табысар сүйікті ісі және бар. Жанын жегідей жейтін – басқа нәрсе. Басқа сұрақ. «Жаңаның жолы неге ауыр?». Осы сұраққа оның бүкіл ойниеті тоғысқан. Қаншама жаңашылдық ұсыныстар, өнертабыстар мұрағат сөрелерінде шаң басып жатыр? Неге жаңаны енгізуге ынталы топтан қарсы топ көп? Әлде бұл адамның ойлау қабілетінің өзгеруге икемсіздігінен, көзіміз көріп, қолымыз ұстап дағдыланған нәрседен жақсы дүние жоқ деп ойлайтындығымыздан ба?..



	***



	– Өміріңізді қайтадан басынан бастағыңыз келе ме?

	– Егер ондай мүмкіндік туа қалса, Шатырқұлға тартып отырып, өмірімнің көп сәттерін қайталап шығар едім.

	– Демек... жеңістеріңізбен, қуаныштарыңызбен қоса қаншама жеңіліс тауып, соққы алып жатсаңыз да тағдырыңызға өкпелі емессіз ғой?



	***



	Жастар газеті ұйымдастырған шағын насихаттық топтың құрамында шалғай ауданға сапарға шыққан Сейілбек аға бір жолы өнерпаз жастың домбыра қағысына шын көңілден риза боп:

	– Сұңғыла екенсің, бауырым! – деп оның арқасынан қағып, көзіне жас алып еді.

	Тағдырмен тайталастан жеңілмейтін жігіт ағасының ішкі жан дүниесін, көңіл сарайын көрсетіп жатқан сол бір сәт жадымызда жатталып қалыпты.

	1989.





СУЫҚ КҮЗ




	Көңілді жадыратып көктем лебі есіп тұр. Сірескен қар көбесі сөгіле бастаған. Ендікөпұзамайқырқалардабәйшешектер де қылтиып қалар. «Терезені ашып қояйын, таза ауа кірсін», – дейді Ділнүз әжей қағаздан басын көтеріп.

	Қағаздар. Әбден сарғайған, кейбірінің шет-шеті жырымдала бастаған, олар – қарияның ең қымбат қазыналары. Тіпті бүкіл өмірі іспеттес. «ақталды деген осы бір жапырақ қағаз үшін бүкіл өмірімізді сарп етпедік пе», – деді ол кісі үлкен бір жиында жазулары өшуге айналған сарғыш қағазды жалау ғып көтеріп. Тарам-тарам аққан жас бет әжімдерін қуалады.

	«Ішкі істер Министрлігінің Краснояр өлкесі бойынша басқармасы».

	10 желтоқсан 1954 жыл. №8213.



	Анықтама

	Берілді Өтепов Шәріп Ғайсаұлына, туған жылы – 1906, Шығыс Қазақстанда туылған, КСРО азаматы, ұлты – қазақ, ол Ішкі істер халық комиссариаты жанындағы Ерекше кеңестің шешімімен 1940 жылғы 26 қазанда РСФСР

	Қылмыстық істер Кодексінің – 58-2, 587, 58-11 баптары бойынша сегіз жыл бас еркінен айыруға сотталды.

	Лагерьден босатылғаннан кейін КСРО Мемлекеттік қауіпсіздік министрлігі жанындағы Ерекше кеңестің 1949 жылы сәуірдегі шешіміне сәйкес Краснояр өлкесіне қоныстануға жер аударылды. КСРО Жоғарғы Сотының қылмыстық Істер жөніндегі сот коллегиясының 1954 жылғы 5 қарашадағы анықтауымен тағылған айыптың дәлелденбеуі себепті КСРО Ішкі істер халық комиссариаты жанындағы Ерекше кеңестің 1940 жылғы 26 октябрьдегі қаулысы және КСРО Мемлекеттік қауіпсіздік министрлігі жанындағы Ерекше кеңестің 1949 жылғы 20 сәуірдегі қаулысы бұзылды, іс тоқтатылды, жер аударудан босатылды...

	Ішкі істер министрлігі басқармасының бөлім бастығының орынбасары (қолы)

	Бөлімше бастығы (қолы)».

	Бұл қағаздың әрбір жолы Ділнүз әжейдің жүрегінен мықтап орын алған.



	Сол бір суық күз туралы әңгімесін қария әрдайым күрсініспен бастайды. Онда да бірден шешілмей, әңгімесін әріден, жолдасы мен өзінің комсомолдық дәурендерінен өрбітеді.

	– Шәріп те, мен де – комсомолдың алғашқы түлектеріміз. Екеуміз де жаңа дүние орнаған алғашқы жылдарда комсомол ұяларын құруға қатыстық. Шәріп Өскемен өңіріндегі ахмир аулында бір топ жастармен бірге комсомол ұясын ұйымдастырған кезде ауылда әлі партия ұясы да болмаса, мен Қарқаралы қалалық комсомол ұясына жетекшілік еткен шақта комсомол қатарына өткен қыздар саусақпен санарлық еді. Ол жылдар, өздерің де білесіңдер, қиын-қыстау кезең еді ғой. Біздің мақсатымыз – халық арасында үгіт-түсінік жұмыстарын жүргізу, өнер көрсету, революциялық әндер тарату, сауатсыздыққа, діншілдікке, басқа да кертартпа құбылыстарға қарсы күрес жүргізу болатын. Сол жылдары ауылдарға алғашқы тракторлар келе бастады, олардың руліне комсомол мүшелері отырды, әйел теңдігі жолындағы күрестің алғы шебінде комсомол жүрді... Шәріп екеуміз Семей губерниялық партиякеңес мектебінде жүргенде табыстық. Бұл жылдар кадрдың тапшылық кезі, оқуды үзіп, бізді ұйымдастыру-тәрбие жұмыстарына жіберген кездер жиі болды. 1930–1932 жылдары КИМ-нің жолдамасымен екеуміздің Моңғолияда қызмет істеуімізге тура келді. Мақсат – ревсомолдық ұйымдастыру жұмысына көмек көрсету. Елге оралғаннан кейін Шәріп алматы облыстық комсомол комитетінің хатшысы, кейіннен Қазақ өлкелік комсомол комитетінің ұйымдастыру жұмыстары бөлімінің меңгерушісі болды, мен өлкелік партия комитетінің ағарту бөлімінде істедім, марксизм-ленинизм институтының қазақ бөліміне оқуға түстім...

	Суық күз. Оның әрбір сәті Ділнүз әжейдің көз алдында.

	1937 жылы Шәріп Өтепов алғашында алматы облыстық партия комитетінің хатшысы, сосын келер жылдың жазына дейін Батыс Қазақстан облыстық партия комитетінің бірінші хатшысы қызметтерінде болды. Жолдасы Ділнүз бұл тұста Шымкент, ақтөбе облыстарында әртүрлі ұйымдастыру жұмыстарында, кейіннен Батыс Қазақстан облыстық партия комитеті жанындағы партиямектебініңдиректорықызметтерін атқарды.

	– Шәріп ол кезде республика басшыларымен тікелей байланысқа шығып, жиі хабарласып тұратын, – деп еске алады ардагер. – Бір жолғы мынандай тосын жай есімде мықтап сақталып қалыпты.



	Шәріп үйден тығыз шаруамен алматыға телефон шалып, Мирзоянды сұрады. ар жақтан тұтқаны көтерген кісі, шамасы, ол жоқ, маған айта бер шаруаңды десе керек, бұл тікелей Мирзоянның өзімен сөйлескісі келетінін айтты. Сосын ар жақ дұрыс жауап қайтармады ма, сіз маған неге орынсыз дауыс көтересіз, сіз алдымен хатшы болып сайланып алыңыз, сосын хатшымын дерсіз деп ілінісіп қалды. Көп ұзамай алматыдан оны шақырған жеделхат келді. Мұнда келгенде білгеніміз – біраз облыс басшылары да осында шақыртылып алыныпты, себебін ешқайсысы білмейді. астық науқанына көмектесесіңдер деген желеумен олар жан-жаққа іссапарға аттандырылды. Шәріп алғашқы кезде Шымкент облысында жүрді, артынан оны сол жақтан Семейге жіберді. «Мен республика партия ұйымының II съезіне делегатпын, съезге қатысуым керек емес пе?» – деп хабар жолдады ол сол жақтан. Шәріп бірінші сайланған КСРО Жоғарғы Кеңесінің депутаты да болатын. Оның әлгі жеделхатына не деп жауап қайтарылғаны есімде жоқ, әйтеуір ол аталған съезге қатыса алмады...

	Жолдасына «халық жауы» деп жала жабылып, ұсталған кезі туралы Ділнүз әжей көзіне жас іркілмей айта алмайды:

	– «Қыркүйектің 6-сына жетем алматыға» деп бір күні Шәріптен хабар келді. Мен бұл кезде жағдай не болады, тағы қайда жіберер екен деген дүдәмал оймен еш жерге жұмысқа орналаспағам. Күнкөріс қиындап бара жатқан соң жоғарғы орындарға өтініш жазып, үш баламен бір бөлмелі пәтерді иеленген болатынмын. аталған күні Орталық Комитеттен машина сұрап алып, Шәріпті қарсы алуға вокзалға бардым. Ол поездан тұнжыраңқы, көңілсіз түсті. Әлденеге алаңдағандық жүзінен айқын сезіліп тұрды. Біз қозғала бергенде артымыздан әлдебір машинаның ілескенін аңғарып қалдым, бірақ күйеуімді мазаламай-ақ қояйын, жай біреулер шығар деп өзімдіөзім жұбатқан болдым. Жолда Шәріп:

	«Дүние не боп барады? Кеше революцияны жүзеге асыруға қатысқан, адал лениншіл деген кісілердің көбіне бүгін халық жауы деген айып тағылып жатыр», – деп күрсінді. Үйге келіп шәйді ауызға ала бергеніміз сол еді, сау етіп, ішке үш кісі кіріп келді. Үйде кенже сіңлімнің күйеуі Сағындық та бар болатын. Әлгілер екеуін тінтіп ештеңе таппады. Сосын, Шәріптің бәкісі дастарханда жатқан, қабырғада аңшы мылтығы ілулі тұрған, соларға жармасты. «Мұндай аңшы мылтығы әр үйде бар емес пе?!» – мен қолдарынан мылтықты жұлып алдым. ал бәкіні суық қару деп протоколдарына тіркеп алды.



	Үйде сіңлімнің үш баласы, өзімнің үш балам жүрген. Олардың қаздай тізіліп, әлгілер солай тұрғызып қойған ба – ол жағы есімде жоқ, терезе алдында тұрғаны көз алдымда. «Беймезгіл қонақтар» «дүние мүліктерің қайда?» – дегенде мен соларды көрсеттім. «Бар байлығымыз – мыналар», – дедім. Үйдің бәрінің астан-кестеңін шығарып, ақтарып ештеңе таппады. Сағындық: «Мен де барам», – деп еді, оны машинадан түсіріп тастады. Шәріп: «Кешке дейін кеп қалатын шығармын, бұлар әлдекіммен шатастырған болар», – деді. Бірақ сол кеткеннен мол кетті.

	Бір көңіл аударарлық нәрсе – Ш.Өтеповтің сол бір суық күз туралы жазбалары. Оған автор «Біз Кеңес адамы!» деген атау беріп жанрын повесть деп белгілеген. Өзі көрген, куә болған, бастан кешкен жайларды боямаламай, қаз-қалпынша жеткізуге күш салған.

	«Көзі жұмылғанша қолынан қаламын тастамаған Шәріптің ауыр жылдар туралы жазбай тынбасын сезетінмін, – деп сыр айтады Ділнүз әжей. – Бірде сол кезеңді жазсам қайтеді деп пікір айтқанда: «Жараны тырнай беріп қайтесің? Онсыз да жарты өміріміз соның соңында өткен жоқ па?!» – деп онша ықылас білдірмегем. Сонда да ол маған білдірмей көкейіндегісін қағазға түсіріп жүріпті». Аталмыш жазбаның жағымды кейіпкерлері ақтай, ағыбай, Гүлжан секілді есімдерді иеленген.

	Бәлкім бұл автордың ақтыққа, пәктікке, адалдыққа деген іңкәр құштарлығын көрсетер. Мұндағы оқиға желісі өмірде өзі бастан кешкен жайлармен сабақтасып жатыр. Айырма, алшақтық аз. Сол кездің суретін айқын елестете түсу үшін «Біз – Кеңес адамына» көз жүгіртеміз.

	«ақтай орнынан тұрып есік ашты. Үйге жай адамдарша киінген екеу кірді. Екеуі де ақтайға таныс емес. Бірі – егде тартқан, самайын ақ қырау шалған сары шашты, аққұба да, екіншісі жылпос, қара домалақ жас жігіт.

	– Әй, сен ақтаймысың? – деді амандықтың орнына салған жерден қабағын қатайта түйген жылпос қара. – Сені қонаққа шақыра келдік. Қане, ақтай мырза, киініңіз.

	– Адамша сөйлесеңші. Қонағың не айтып тұрған? – деп ақтай ашу шақырды. Көзі ежірейген жылпос қара қолын дереу омырау қалтасына салып, бір қағазды суырып алды да.

	– Міне, керек болса! Сен жаусың, түрмеге апарамыз, – деді шаптығып.

	– Менен не кінә таптыңдар сонша түрмеге жабатын?

	– Біз қайдан білейік, мына қағазды берді де алып келіңдер деді. Біз тек орындаушымыз ғой, – деп сабырлы жауап қайырған егде кісі ұйықтап жатқан балаға қарап күрсініп қойды.

	Бұл кезде жылпос қара ұршықтай үйіріліп үйді тінтуге кіріскен. Шкафты ақтарып, кітаптарды жерге лақтырды. Чемодан-сандықтарды қопарып, нәрселерін шашты. Енді бір сәт ақтайға қасқая қарап:

	– Әй, мылтығың бар ма? – деді...

	...Ақтай өзін-өзі берік ұстап, баласының жанына барып терең бір күрсінді де, еңкейіп оның маңдайынан сүйді. Одан соң әйелін құшақтап төсіне қысты.

	– Ешнәрседен қорықпа, Гүлжан. Мынау халық жауы дейді ғой мені, бірақ мен жау емеспін. Оны өзің жақсы білесің. ақтығымды қайда болса да дәлелдей аламын. Ақтығыма, адалдығыма көздерін жеткізіп, ертең-ақ қайтып келемін.

	Үй іші тым-тырыс. Көзге түрткісіз түн қараңғысы үйді сырттан басып, жаншып тұрғандай.

	...Гүлжан мұндай қасірет талайлардың басына түскенін сезді.

	Қара түнді қақ жарып қара машина кезіп жүрді көшеде. Ежов темір нарком, Берия қырағы, жауға ешбір аяушылық болмасын деген лақап күшейді. Кешегі адал адамдар атына бүгін лағынет айтылып жатыр. Дәлелге айтылатыны – жалғыз ауыз сөз: «Халық жауы». Түрме толы адам, адам болғанда ұры-қары емес, өңшең сыннан өткен, Кеңес өкіметін, социализмді қолдарымен құрған, ауыртпалықты мойындарымен көтерген кадрлар. Социализмге жақындаған сайын тап күресі шиеленісе түседі деген теріс ұғымға жол берілді. Осыдан көп адамдар арасында үрей күшейіп, біреуге біреудің сенімі азайды. Жалақорлар шығып, аяқ астынан жала жабылатын болды. ақ екенін біле тұрса да жолдасына жақтау сөз айтудан жасқанды жұрт...».

	Комсомол ардагерінің жазбасынан алынған бұл жолдардың өзі бастан кешкен жайлардан айырмасы шамалы екенін аңғару қиын емес.

	– Шәріпкетағылғанайып– тоғызадам болып топ құрып әлдебір қастандықтар ойластырғансыңдар деген жала. ал ол тоғыз адамның көбі – әр шалғайда болған, бір-бірін осы түрмеде ғана көріп тұрған жандар. «Қамалғандағы бастан кешкенімізді кісінің басына бермесін, – дейтін кейіннен Шәріп. – Әділдік, заң нормаларын сақтау деген жайына қалды. алғаш екі-үш күн хабар-сұраусыз тастады. Одан кейін жау екеніңді мойында деп тергеушілер зікір салатын, бір-бірінен аумайтын сүреңсіз күндер басталды.



	Біз әділдік іздеп, адвокат сұрадық.



	Бермеді. Содан 13 күн тіс жарып ештеңе айтпай қойдық. Әбден азаптады. Әлгі жала жабылған тоғыз адамның ішіндегі Лепесовты мұзға қатырды. аяғындағы ақ биялай етігін жыртып шештік. Түні бойы тергеп шығады. Таң ата камераға әкеп тастайды. Оның іші тастай қараңғы, есіктің жылтыраған тесігіне қарап отырамыз. Қалжырап, көзің ілініп бара жатса күзетші: «Тәртіп бойынша күндіз ұйықтауға болмайды!» – деп айқайлайды. Жынданып кете жаздадым».

	Сыртта болғанымызбен біздің күнімізде адам қуанарлық емес еді.«Жауотбасы» деген ат тағылды. Бір жолы жұмыстан тергеуге алып кетті. Мұнда әңгімені:

	– Иә, халық жауының әйелі, Гитлер қашан келеді деп асыға күтіп жүрсің бе?

	– деген сұрақтан бастады.

	– Менің күйеуім халық жауы болған емес, болмайды да! Мен де жау емеспін.

	– Онда өңшең «халық жауларының» әйелдері неге сенің үйіңе жиі жиналады?

	– Мен оларға арыз жазып берем. – Бір кезде өтірік жылмиып басқа тергеуші келді.

	– Сіздің таза екеніңізді білеміз. Бізге сіз сияқты адал адамдар керек.

	– Жоқ, қанша арбасаңдар да мен сатылмаймын. – Мына өлеңді сіз жаздыңыз ба?

	– Жоқ.

	– Ал бұл ақтөбеде шыққан қағазға басылған. Сіз сонда құдайсыздар ұйымын басқардыңыз.

	Осылай азаптау жалғаса берді...

	Тағы да ардагерлер жазбаларына үңілеміз.

	«Ақтай қараңғы, терезесі қоршалған жеке камерада жалғыз отыр. Жаңа ұсталып, бүркіттің баласындай көңілі ешнәрсеге көнгісі келмеді. Үш күн отырды. Мұнымен адам деп сөйлескен ешкім жоқ. Тек төртінші күні түнде ақтайды ертіп әкеп бір кабинетке енгізді. Төрде жалтырбас отыр екен. Ол бір-екі рет есінеді де ақтайға қарап:

	– Ал, жұмысқа кірісейік. Қане, жауап бер, қашаннан жаулық жолға түстің? – деп ежірейді.

	– Қателесесіз, мен жау емеспін.

	Жасымнан адалдық жолдамын.

	– Қасарыспа, жаулығыңды жасыра алмайсың, менмойындатпайқоймаймын... Камераға ақтай таң бозарып атқанда қайтты. Кеш бата жалтырбастың алдында қайта тұрды. Тергеуші бүгін жалмаңдап

	қалыпты.

	– Әй, жастық-ай, жоқ жерден алдауға түсесіңдер-ау. Әрине, сендерде кінә аз. Сол оңбағандармен байланысып нең бар? Қане, өздерінің аттарын аташы.

	– Мен жау емеспін.

	– Кәне, қысқарт тіліңді! Сені мойындата алмасам менің тергеуші болғаным қайсы?



	Келесі күні ұзын дәлізде мұны алып келе жатқан жігіт қатарласа беріп:

	– Аға, мықты болыңыз. Түбі бір әділдік орнар. Серікқали Жақыпов сияқты тәжірибелі чекиске сұранып көріңіз, – деп сыбырлады.

	– Батыр екенсің, айналайын, – деп ақтайоныкөкірегінеқысыпқұшақтағысы келді...».

	«Біз – Кеңес адамындағы» оқиға бұдан әрі былай өріледі. «Халықжауының әйелі» деген атақ тағылған Гүлжан өмірден әбден қысым көреді. Еш жер жұмысқа алмай, жалғыз баласын қалай асырарын білмей жас жаны аласұрды. Сондайда ахмет, Вера секілді ақ, адал жандар қол ұшын беріп көмектеседі. Арада бір жылдай уақыт өткенде ақтайдың «кенеттен ауырып» қайтыс болғаны туралы хабар жетеді. Панасыз әйел мен балаға ахмет есімді ұйғыр жігіті көп қарасып тұрады. Гүлжан науқастан мезгілсіз көз жұмғанда, соғыс өрті кеп киліккенде оның ұлы адал жүректі жандардың аялы алақаны арқасында жетімдік көрмей өседі. Повесте қандай ауыр сындарды бастан кешсе де мойымай жарқын болашаққа ұмтылған Кеңес халқының тынысы нанымды суреттеледі.

	– Ал біздің өміріміз де өз арнасымен ілгері жылжып жатты, – дейді Ділнүз әжей әңгімесін жалғастырып. – Кіммен бірге тұрып келгеніңді білмейсің деп мені партиядан шығарды. Жұмыс іздеп талай жерге бардым, ешқайсысы алмайды. ақыры қалалық сүт зауытына үйренушілаборант болып орналастым. Шәріп түрмеде жатып майданның алғы шебіне жіберуді сұрап өтініш жазады. Бірақ ол өтініштері аяқсыз қалады. Сөйтіп, екі жақта ілдәлап өмір сүріп жаттық.

	1946 жылы Ш. Өтепов мерзімі бітіп, елге оралды. Қалаға паспорт тіркету қиын болды. Сосын қала маңындағы шаруашылықтардың бірінде жұмыс істеп жүрді. Жолдасы Ділнүз мұғалімдік етті. Бірақ өмір соқпағы олардың алдынан әлі де түптүзу боп созылып жатпады. Көп ұзамай ақталып келгендер қайта ұсталады екен деген сөз шығып, бұлар Өскеменге көшті. Жұрт жау деп үрпиіп, еш жер жұмысқа алмай, Шәріп қыстай бос жүрді. Күнкөріс қиындамаса жеңілдеген жоқ. Содан тағы да қоныс аударып, «ахмир» аулына көшті. Мұнда Шәріп есепші болып жұмыс істеді. «Қазақстанды халық жауларынан қайта тазартамыз» деген тағы бір науқан басталып, ендіенді еңсесін көтерген Шәріп те қайтадан қамауға алынды. Мұғалімдік қызметін тапсырып, 6-сыныпта оқитын кенже баласын ертіп оның артынан Ділнүз де кетті. Бұларды қалың тайга ормандары қайтадан құшағына алды. Үш жыл ішінде мүнда ағаштан үй салды, бақша өсірді. Тұрмыс аздап түзеле бастаған. Бірақ жүректегі жара жазыла ма? ақыры Мәскеуге, Жоғарғы Сот атына арыз жазды олар. «Өткен жылдың тамаша қорытындысы – жапон-герман шпиондарының, диверсанттарының, зиянкестерінің осы бандысының барлығы әшкереленіп, күл-талқан етілді. Бұл іске сталиндік халық комиссары Николай Иванович Ежов бастаған даңқты чекистеріміз көп еңбек сіңірді... Тұтқынға алынған халық жауларының берген жауаптарына қарағанда, олар неғұрлым көп коммунистерді партиядан шығаруға тырысқан. Олардың көздегені – ызалы адамдардың санын көбейтіп, өздеріне одақтастарыныңсанынкөбейтуболған...» – делінді Қазақстан Коммунистік (большевиктер) партиясының екінші съезінде. Олар осыны тілге тиек етті.

	Қақаған қыс күндерінің бірінде Шәріпті Мәскеуге шақырған қағаз келді. Жолдастары оның оралуын асыға күтті. Иә, олардың жүректері алдамады,

	«арандатушы топ» деп айыпталған тоғыз толық ақталды!

	Бұдан кейін Шәріп Өтеповтің жаңа, жарқын өмірі басталды. Коммунистік ар-ожданмен еңбек етіп, өмірбаянында жазғанда, «социализмді барынша нығайтуға» үлес қосты. алматы былғарыгалантерея фабрикасы директоры қызметінен құрметті еңбек демалысына шықты. Бірақ жастарды тәрбиелеу ісінен бір сәт қол үзген жоқ. Талай жыл қатарынан республика комсомолы Орталық Комитеті жанындағы ардагерлер кеңесіне жетекшілік етті. Басқа наградаларын былай қойғанда «Халықтар Достығы» орденін иеленудің өзі талай жайды аңғартары сөзсіз.

	Комсомол ардагері өз өмірінде мерзімдік басылымдарға арнап көптеген мақалалар, комсомол тарихы, алғашқы комсомол жетекшілері, достық қайнарлары жайында бірнеше кітап жазды, жинақтар әзірледі. Солардың қатарында жан жары, айнымас адал серігі Ділнүз Өтепованың құрастыруымен

	«Жалын» баспасынан жарық көрген моңғол ақындарының «Достық» атты жинағы бар. Ондағы:



	Алтын күн,

	Шомылдыр

	Шуаққа.

	Көлеңке

	Жоғалсын

	Жыраққа, – сипаттас жолдарды осы жинақты құрастырушылардың жүрекжарды сөзіндей қабылдайсың.



	– Шәріптің жүйелеп, баспаға ұсына алмай кеткен дүниелері көп, – дейді Ділнүз әжей әңгіме арасында. – Соларды мен архив пен басқа да тиісті орындарға тапсырып үлгерсем деймін. Тарихты жетік білмей жастардың аға ұрпақ ісін жалғастыруы мүмкін емес қой...

	Сарғыш тартқан қағаздар ішінде Ділнүз әжейдің жеке өзіне қатысты дүниелер де аз емес.



	Ағамызды «папасы» деп,

	«Шәріп» деп,

	Алақанға салып, дәріптеп,

	Қапа қылмай, қанаттыға қақтырмай,

	Үйіріне аман қостың алып кеп, –





	деп басталатын ақын өлеңі – солардың бірі.

	Сарғайған қағаздар. Оларға үңілген сайын сол бір суық күздің ызғырығын жан дүниеңмен сезіне түсесің.

	Қария қағаздарға қарап бір күледі, бір жылайды, күрсінеді. Өйткені олар – бұл кісінің бүкіл ғұмыры.

	Бір сәт қағаздардан басын көтеріп, ашық тұрған терезеден аңқылдай соққан көктем лебіне жүзін тосады.

	Сыртта, есік алдында қар лақтырысып ойнап жүрген балалардың көңілді дауыстары естіледі. алтын күн төңіректі шуаққа шомылдырып тұр.

	1988.





ОЙЛАНУҒА БЕРІЛГЕН ҮШ МИНУТ





	«Ойлануға үш минут уақыт берілді...». Тергеушінің сұсты үні құлағында жаңғырығып тұрып алды. Жол екі айырық. Қайсысын таңдау керек? Қолмен істегенді мойынмен көтерудің қиыны-ай... Қарсы алдында тұрған полиция лейтенантынан ойлануға қосымша уақыт сұрағысы кеп еді, тамағы құрғап, еріндері бір-біріне жуыса қоймады. Әдеттегі «келсең кел, көріп алайын» деген бірбеткей мінезінен жаңылып, көзімен жер сүзе берген.

	Өмірбаянының алғашқы тарауының өзі бұралаң соқпақпен басталып еді. Жазатайым шалыс басып, үлкен қылмысқа ұрынды. Оқиға қалай болды, мұндай

	жолды неліктен таңдап алды, қазір оларды еске алудың өзі ауыр. Сот үкімі берілген үш жыл ұшы-қиырына көз жетпес дариядай көрінген. Өмірбаянына қара дақ болып түскен үш жылды әйтеуір өтеп шықты. Сосын «Жарандар, адал еңбектен, маңдай термен келген бақыттан асқанешнәрсе жоқ!»– деп бардауысымен жар салғысы келгені есінде.

	Тиісті мерзімді өтеп келгеннен кейінгі бірер айды: «аздап тынығып, өзімеөзім келіп алайын. Жұмыс қайда қашар дейсің», – деген желеумен өткізді. Тынығудың аяғы «ескі достармен» қайта табысып, ұзақты түн көше кезіп «көңіл көтеруге» ұласты. Бір өкініштісі – сол «достарының» бір де бірінің еш жерде жұмыс істемейтіндігіне дер кезінде көңіл бөлмегені. Әйтеуір бәрі де дархан еді, кез келген уақытта қалталарынан уыс-уыс ақша шығарып, емін-еркін жұмсайтын. Сонда ғой: «Бұлар болса, біреулері мектептің жоғарғы сыныптарында оқиды, біреулері мектепті жаңа тамамдаған, сонда ақшаны қайдан алады?» – деген сауал қаперіне кірсеші. Тынығамын деген бірер айдың соңы ұзара берді. Бірте-бірте оңай ақша табудың әртүрлі жолдарын үйрене бастаған. Бұл жолмен ұзаққа бармасын сонда-ақ сезген. Әйткенмен: «Ебін тапқан екі асайды».

	«Ешкімге сездірмей-ақ қыруар ақша тауып, жалғанды жалпағынан басып жүруге болады ғой», – деген сенім көңіл түпкірінен атойлай беріп еді.



	...Сірескен қар көбесі сөгіліп, көктемнің лебі сезіліп тұрған тұс болатын. Қараңғы көшелерді қуалап, серігімен бірге ұзақ сенделген. Көздеген жерлеріне жеткен соң да төңіректі шолып, олар жарты сағаттай айналшықтап жүрді. Үй иелерінің жоқтығына әбден көздері жеткен соң абайлай басып, қақпаға енген. апас-қапаста қолдарына ілінгені қымбат бағалы газ плитасы еді. Екі жақтан жәукемдей көтеріп, қою қараңғылыққа сүңгіп кеткен. Сол қатардағы үйлердің біразында әлгіндей газ плиталар бар екен, оны ертеңіне осы маңды қайтара шолып жүргенде байқады. араға бір күн салып барып баяғы досы екеуі жымқырған тағы бір газ плитасын көшедегі жүргіншілердің біріне сұраған бағасына сатып кетті.

	Газ плитасын сатып тапқан жүз отыз сомның басына сол күні-ақ «су құйған». Ертеңінде ұйқыдан оянғанда басы «сынып тұрды». Көз алды қарауытып, тағы да әлденені іздеді. «Бас жазу» үшін бірер досынан қарыз ақша сұрағанмен олардан ештеңе шыға қоймады. амал жоқ, түс ауа үлкен көшеден бұрылыстауау деген тұстағы бір үйді төңіректеді. Былайша, үй иелері дәулетті тұратын тәрізді. Сәнді веранда, жып-жинақы аула осыны білдіретіндей. Бұл жолы өз аяғының тықырынан қорқып, жүрегі атша туламаған, өзін дәл осы үйдің иесіндей сезініп, аяғын нық-нық басып кеп, есік тұтқасын тартқан. Жуық арада ашылар болмады, ақыры ілгешегін сындырған. Табалдырықты аттап, ішке кіре беріп, қолына ілінген нәрсені ашқарақтанып апыл-ғұпыл жинастыра берді. Күртеше дейсің бе, сағат дейсің бе, түбіт шәлі дейсің бе, лотерея билеті дейсің бе, бетіне қарамаған..

	«Ойлануға үш минут уақыт берілді...».

	«Не ішем, не кием демеймін. ақшаның бетіне қарамай жұмсаймын. Өмірдің қызығы деген осы емес пе?» – деп өзінөзі алдаусыратқанмен, қарап отырса, әлі күнге адам құсап кеудесін кере дем алып жүрген шағы санаулы екен. Ылғи ізінен біреу аңдып келе жатқандай іштей қуыстанып, болмашы нәрседен секем алып жүрді. Қанша жерден қулығымды жасырдым, ізімді білдірмедім дегенімен айналып келіп, міне, заң орындарының қолына тағы түсті. Тағы да ауыр қылмыс үстінде ұсталды. Бұл жолы кешірім болмас. Жас екенсің деп ешкім маңдайынан сыйпамас...

	Тергеуші сағатына қарады.

	Қалтасын біраз «қалыңдатып» алғаннан кейін, ізін жасыру үшін көзге әр қалтарысы таныс қаламен қош айтысып, алыс сапарға аттанған. Жаңа мекенге келіп түскен алғашқы күндерінен бастап тағы да «қолы жүріп кеп берген». Бірінші алматы теміржол станциясында өзі құралыптас бір жігітпен таныса кетті.

	«Мираш», – деп қолын ұсынған жаңа серігі. «Қайсық», –деп бұл да өзін таныстырған.

	Саратовтан алып келген ақшасы жаңа таныспен бір-екі күн көше кезуге ғана жетті. Содан, Қайсық бұрынғы әдісіне басқан. Терезесі арқылы кірген алғашқы үйінен олжалы қайтты. Қымбат бағалы дүрбі, құндыз бөрік, аздаған арақ шарап бұл жаққа бекер-ақ келдім-ау деп жабырқап жүрген көңілін бір сергіткен. Келесі жолы әлдебір үйге тапа-тал түсте түсті. Әдетінше алғаш бұрыш-бұрышты ақтарып шыққан. Қолға ілінетін ештеңе көрінбейді. Үй иелері келіп қалмас па екен деген сезік іштей асықтыра берген. Төрде ілулі тұрған арзанқол кілемді қолтығына қыстыра салып, терезеге ұмтылды. Бұдан кейін де Қайсық сапары жалғаса берген. Етінің үйреніп алғаны сонша, бір күнде екі-үш үйге ұрлыққа түскен кездері де болды... «Қалай, достым, олжалы оралдың ба?» – дейтін Мираш. Кейіннен оған «Шын достығымыздың белгісі болсын» деп екі кілем мен бір күртешені сыйға тартты.

	«Ойлануға...». «Қылмыскер Досалиев, орныңыздан тұрыңыз!» – деген суық та өктем үкімді тағы да еститін шақ енді соншалықты алыс та емес.



	Қапаста жүрген сол бір күндерде: «Осы мерзімімді өтесем, аяғымды қайтып шалыс баспаспын», – деп талай рет іштей өз-өзіне серт бергені есінде. Мынау азат та ашық күнде сол сертін жадынан қалай тез шығарып алды?.. Ескі достар... Оңай олжа... Онда да жол екі тарам болатын. Бұралаңы мол қысқа жолды қалады. Мұнымен ұзаққа бара алған жоқ...

	Қылмыстытексерудіқаладағы Фрунзе аудандық ішкі істер бөліміндегі мұрты жаңа ғана тебіндеп келе жатқан Нұрлан Серікбаев есімді милиция лейтенантына тапсырғанын естіген алғашқы сәттеақ тергеушінің істі жеріне жеткізбей тынбайтынын алдын ала сезгендей жүрегі тулап қоя беріп еді. Ең алдымен Серікбаев мұның өзімен бетпе-бет кездесіп, болған жайларды бүге-шігесіне дейін білмек ниетпен қазбалап бірнеше сұрақ қойды. Қайсық, әрине: «Бұрын мұндай іспен айналысып көрген емеспін. Ойда-жоқта әлдекімдерге ілесем деп қылмысқа ұрынып қалдым», – дегенінен жазбаған. Бұл сөзіне алдында отырған полиция лейтенанты сенген-сенбегенін сездірмей: «Жарайды, онда», – деп қоштасып шығып кетті. Бұдан кейін де тергеушімен талай рет кездесті. Олардың бәрінде де бұрынғы айтқандарын қайталаумен болған. Әйткенмен жалған сөзімен ұзаққа бара алмасына күн санап көзі анық жете түсті.



	Міне, тергеушімен тағы да бетпебет жүздесіп отыр. Бұл жолы Серікбаев қолына папка ұстай келген.

	– Қанша жасырғаныңмен, істеген қылмыстарыңның бәрі жіпке тізілгендей анықталып бітті, Қайсық. Дәлелдер мен қажетті құжаттар жетерлік. Қолмен істегенді мойынмен көтерудің заң жүзінде өзіндік жеңілдігі болатынын білетін шығарсың. Қане, істеген қылмыстарыңды мойындайсың ба?..

	Түбінде бәрінің де анықталарын әлдеқашан-ақ сезген. алайда, жас тергеуші бұлай тез анықтай қояр деп үш ұйықтаса түсіне кірмеген. Қапелімде не істерін білмей, күмілжи берді.

	– Ойлануға үш минут уақыт беріледі!

	Жол екі айырық. Қайсысын таңдау керек? Ойы сан тарапқа бөлінді. Бір ойы: «Берілме, Қайсық. Соңғы мүмкіндік қалғанша қарсыласып бақ», – дегенге сайса, бір ойы: «Өз қателігіңді мойында. Сонда аздап жеңілдік болуы мүмкін. Болашақтан күдеріңді үзбе. Әрине, заң артында қалдырған бұралаң ізі үшін маңдайынан сипай қоймас. Белгіленген мерзім де бітер, сонда алдан тағы да ашық аспанның жарқырай көрінері сөзсіз. Шіркін, енді сондай күнге қолын бір жеткізсе... ащы тағдырын қайталамас еді.



	Мойында, Қайсық, қателігіңді. Ертеңнен күдер үзбе», – дейді.



	Тергеуші жігіт сағатына тағы қарады.

	– Мойындаймын, – деді Қайсық дауысы тарғылданып.

	Сөйтті де орнынан көтеріліп, өзі қылмыс істеген жерлерді көрсету үшін тергеушінің нұсқауымен сыртқа беттеді...

	1986.





ТАСҚЫН





	Ұшпаның желі сол күні солынан тұрып еді. Таудан асып құлаған қара жел бағытынан айрылған кемедей боп алай да дүлей үйіріле соққан.

	Таңалагеуімде қиыршық қар жау ған. Әншейінде сылбыр жігіт құсап созбалақтап тұрып алатын, қызығы сол – сол күні ұшпаның желі тосын мінез шығарып, қас-қағым сәттің арасында қиыршық қарды суырып, жаяу борасынға ұластырған. Бұл жайды ешкім күтпеген. Наурыз енді шықты ма, шықпады ма деп тұрғанда ақтүтек басталады-ау деген кімнің ойына келсін?!

	Жайшылықта: «Жолаушы жолдастар!

	«Ақтасқа»,«Майбұлаққа»кассаданбилет алыңыздар!» – деп самбырлап тұратын Шаян автостанциясындағы репродуктор сол күні қырылдап-сырылдап тұрып: «ауа райының қолайсыздығына байланысты маршруттағы автобустар көрсетілген мерзімінен анағұрлым кешігуі ықтимал», – дегенді жеткізген. Автостанцияның күту залында отырғандар: «Шыбықбел жарықтық тағы да кәріне мінген ғой», – деп жорып еді. Тіпті де олай емес екен.

	«Шыбықбел жарықтықты» жұрт бекер-ақ кінәлапты. Жай күндері қар қылауласа-ақ әрі-бері көлік өткізбей бітеліп қалатын оны бұл жолы қар басқан жоқ. Қайта белдегі сүр қардың көбесі сөгіліп, жол кеңи түскен.

	Ұшпаның желі, иә, со күні көктемді алып келіп еді.

	Шалғайдағы «Шалдар» совхозы шалдарының ауыл сыртында күңкілдесіп тұрып: «Ханның басын хан алар шауып тұрып, қардың басын қар алар жауып тұрып», – деп мақалдағандарын айтсай.

	Қар жапалақтаған сайын шуақты сәт те жақындай бастаған сияқты болған. Еріген қар суы адам іздеріне, ойпаттау тұстарға, ұңғыл-шұңғылдарға шүпілдей толып, жақсылық нышанын сездіргендейтін.

	Талма түстің шамасында аудандық комсомол комитетінде аппарат қызметкерлерінің шағын мәжілісі болып өткен. «Күнболсамынау. Ендібірсекірсек көктемгі егіске де тұяқ іліктіргелі тұрмыз, – деген аудандық комсомол комитетінің хатшысы жиналғандарды жағалай шолып шығып. – Ертең аттестацияны ойдағыдай өткізуге бар күшті жұмылдыру керек. Егіс басталғасын, белгілі ғой, біріміз ойға, біріміз қырға шапқылап, бұған көңіл аударуға мұрша болыңқырамай кетеді...». Хатшы осылай деген. Сонда:

	«Ертең тасқын болады-ау», – деген ой қаперіне келсеші. Бұл, ерегіскенде, тек хатшының ғана емес, жиналғандардың да басына келмеген ой еді ғой. Мәжілістен соң бәрі үйді-үйлеріне тарап, тынығып алуға кеткен. Ертеңіне таңалагеуімде әрқайсысы өздеріне бекітілген үгіт пункттерінің басында болуға тиіс-тін.

	Күн еңкейгенде «ақтас» кеңшарының күншығысындағы жонды екі салт атты төтелей қиып келе жатқан. Оның бірі жарау көк дөненге мінген «қаланың сыпайысы» еді, ал жанындағы жауыр торымен оны қарсылап келе жатқан, атқа отырысы мығымдау «даланың сыпайысы» болатын. Жарау көк дөнендегі өзінің бастан кешкен қызықтарын жыр етіп келе жатқанда үзеңгілесі: «Әй, мен бірдеңе білсем мына күнің бұзылайын деп тұр. Құбылысы жаман. Тезірек Қошқаратаға ілікпесек, жауынның астында қалатын түріміз бар», – деп еді. анау: «Өй, саған біткен қайдағы «әулиелік», білгішсінбей, қойшы», – деп оның қаупін құлағына ілген жоқ, «Содан бір күн келе жатсам...» – деп, ұзын-сонар әңгімесін әрі қарай жалғастыра берді. артынша тырс-тырс етіп, алғашқы тамшылар қонақтады.

	«Әне, айтпадым ба?», – деп жауыр торы үстіндегі көтеріліп, мәз болып қалды.

	Түн жарымда құс жолын қуалап, әдеттегі мезгілі бойынша гуілдей ұшақ ұшып өтті. Түкпірдегі қойшылар үшін мұның өзі үйреншікті дағдыға айналып кеткен. Оның алыстан талып естілер даусы шықты дегенше, түннің бір уағы болды дей бер.

	Реактивті ұшақ аспанды тіліп өткеннен кейін үйреншікті дағдысы бойынша «ақтас» кеңшарының мал дәрігері Теміш Дербісов жарау жабысын сипай қамшылап, алыстағы шопан отыратын кезекшіліктен келе жатқан. Сақпан аяқталғанша осы енді. Күндіз күлкі, түнде үйқыдан айырыласың. Өйтпесе бола ма. Қой деген жарықтық нәзік мал ғой. Күлтөбенің тұсынан аса бергенінде соғылысқан сеңдердің күтір-күтір даусын естіді. «айналайын Қошқарата, тасиын дегенсің-ау, сірә...». Мың бұралып билеп ағатын өзен жайлы есіне қайдағыжайдағы оралды. «О, бұ Қошқаратаны қойсай, – деп ойлады мал дәрігері. – Бір қарағанда жайдары мінезді қыз сияқты. ал, тасығанда бар ма, құдайыңды танымай кетеді. ана бір жылы шіліңгір шілдеде кемерінен асып, арғы беттегі жүз қаралы шөпшіні сол жақтағы екіүш үйде түнеп шығуға мәжбүр етпеді ме. апырай сонда бір бесіктің аударылыптөңкеріліп, Қошқаратаны қуалап, дүйім жұрттың көз алдында ағып кеткені-ай. ана Әріп пен Тұрсынның есектерінен ауып, құшақтасып ағатыны сонда емес пе? Баяғыда, қай жылы еді, түһ, «пәміттен» айырылыппыз ғой тегі. «Қитушалдың» аузында екі қасқыр, қолдарына шам ұстап секектеп, қос аяқтап ауылға қарай қатарласып жүріпті. Намазшамның кезі еді дейді. Жұрт ауыздары аңқиып, екі қасқырға қарап тұрыпты. Екі қасқыр секектеп, ауылға қарай жақындай беріпті де, олармен ілесіп көл-көсір су да бері қарай беттеп келе жатыпты. Жұрт ес жиып үлгермепті, «ақтасты» су алыпты да кетіпті... Қай жылы еді осы, алпыс үш пе, алпыс төрт пе?..». Өзінің «пәмітіне» ырза болмай, жарау жабысын қамшымен бір тартып жіберіп шоқырақтатып келе жатты ол. ай ала-құла бұлтпен араласып, Күлтөбенің үстін ойдым-ойдым етіп жарқыратып тұр...

	ал дәл осы сәтте кемеріне келген су «Шалдар» кеңшарының жоғарғы жағындағы тоғанды бұзып, тегістегі ауылдарға қарай лақылдай құйылып келе жатыр еді. Арықты арық демей, шөпті шөп демей, көкті көк демей арқырай ақты су.



	Шаруашылықтың орталық бөлімшесінің жанынан өтетін шағын канал лезде лақылдай толып, су екі қанатқа жайылды. «артқы көшеге» де су тарай бастады, ол «Шалдарға» әкелер асфальт жолдан асып құлап жатты. Бұл шақта Қызылкөпірдің аузы бітеліп, су бергі ауылға қарай иектеп еді. Үлкен жолды аралық шеп етіп, «Екпінді» сан түрге ене бастады: көпірге дейінгі үйлер судың өтінде қалды, көпірден кейінгілерге қауіп төне қоймаған әзірге.

	Судың түн жарымда мінез шығарып, тасып ала жөнелетінін алғаш кім байқады –мұны қазір ешкімде есіне түсіре алмайды. Үйшігіне сумаңдап кіргесін ызаланып арпылдай үрген иттер ме, бәлкім, әр-әр қорада оқыранған жылқылар ма екен?.. Әлде... ал «Шалдардың» шал-кемпірлері бұл жағынан ешкімге дес бермейді. «Шырт ұйқыда жатқам, – деп өзеурейді бірі. – Сатыр-сұтыр етіп бірдеңе келе жатыр екен. Түсім бе деп қалдым алғашында. Сосын етігімді қоңылтаяқ сұға сап сыртқа атып шығайын...», «Бірінші боп, шамасы, мына мен көрген шығармын, – деп таласады онымен екіншісі. – Не итермелегенін қайдам, басымды көтеріп, терезеден сыртқа қарап қалсам, төңірек көлкіген су. Шамның жарығымен шағылысып, дірілдеп жатыр екен...». Тіпті одан да басып озғысы келген біреуі:

	«Мен ол судың таситынын ымырттаақ сезгем», – деп пәлсапалайды. Сөзі сенімдірек шығуы үшін соңына: «Сол көзім тартқан», – дегенді қосақтайды.

	Әйтеуір, «Шалдар» кеңшары түннің жарым уағында күтпеген жерден әбігерленіп қалған. Қолдарына айыркүректерін ұстап, алғашында ербиіпербиіп екі-үшеу шыққан сыртқа. Тізеден келер суды етіктерімен кешіп, әуелі үй айналған. Судың шеті көрінбейді. Шұңқырға түсіп кетпес үшін әр-әр жерден абайлай басып, көшенің басына қарай беттескен. Каналдың бітеліп қалған тұсы болса, ашып жібермек еді ойлары.

	«артқы көшенің» шетіне келе дағдарып тұрып қалысты. Су ана жақтан да, мына жақтан да кетіп жатыр екен. Дабырласып, суды кешіп, үйлеріне қайтып оралды. «Әй, тұрыңдар, тұрсаңдаршы-әй талыстай болмай. Үйді су алып жатқанда бұл не жатыс?!».

	КеңшаржүргізушісіМақсұтНаурызов осындай абыр-дабырдан оянды. аяғына әлденені іле сап, сыртқа қарай жүгірді. Көршілерінің қапелімде не істерлерін білмей, әрі-бері босқа далбалақтап жүргендері есінде. Суды шалпылдата кешіп, оларға көмекке ұмтылғаны есінде.

	«Әуп» деп әлдекімді көтеріп алып биіктеу тұсқа қарай адымдағаны есінде. Басқа ештеңе есінде жоқ. Әйтеуір, таң ағарып атқанша қара терге малшынған. Жұрттың кейіннен: «Шіркін, сондағы Мақсұттың құлшынысын-ай», – деп тамсана әңгіме етерін, май сіңген күпәйкесінің түймелерін ағытып қойып, өзінің қызара күлімсіреп: «Оның ерекше несі бар екен? Өзгелерге қол ұшын беру борышымыз емес пе? Сондайда қол ұшын бермесек несіне жер басып жүрміз?!..» – деп жауап қайтарарын ойлаған да жоқ еді «Шалдар» кеңшарының озат шофері.

	Ал бухгалтердің жәрдемшісі Жолдыбай Бабашев Әбиболла Сәрсеновтың «көктұмсық» тракторына мініп, тырылдатып көп жүріп еді сол күні. Қыстан көтерем тоқты секілді ілініпсалынып шыққан «Белорусьтің» жүруінен тоқтауы басым. Пар-пар етіп, кейде өшіп те қалды. Оған бойбере қоятын Жолдыбай ма, газды басыпбасып кеп жіберіп, ой-шұңқыр деп жатпай астындағы «арғымағын» секіртіп шығарады.

	«Екпіндіде» тұратын жалғызілікті бір кемпірдің үйінің тұсынан өтіп бара жатқан Жолдыбай әлдекімнің: «Кемпір көрінбейді ғой, шыға алды ма екен байғұс?» – дегенін құлағы шалып қалған.

	«Белорусьтің» абажадай рулін қос қолдай бұрап қораштау болып тұрған тамға қарай бұрылды. Тракторын тура есіктің көзіне тіреп, суға секіріп түсіп, сыртқы есікті шалқасынан ашып қалды.

	Іштен мұп-мұздай леп ұрды бетіне. Жүрегі де әлденені сезіп, мұздап қоя бергендей болды. «Ау, кім бар-ау?» – деп дауыстады ол. Ешкім үн қата қоймағасын: «Шешей, бармысыз?» – деп есікті тоқылдатқан. Табалдырықтан батылсыздау аттай бергенінде әлдекім ыңырсығандай болды. Құлағын тосып еді, іштегі дыбыс та тына қалды. Екі-ақ аттап Жолдыбай кемпір жатқан бөлмеге жетіп барды. Құлағын тосып еді, су төргі үйге де кіре бастапты. «Ойбай-ау, су қаптап жатқанда неге жатырсыз шәниіп?..» – деген әзілсымақ тілінің ұшына оралып еді, бірақ оны тыңдар кемпір көрінбейді. Жүрегі шайлығып, есі кіресілі-шығасылы болып қалыпты. Кемпірдің өздігінен жүре алмасын сезді де арқасына салып, көтеріп сыртқа шығарды. Оны әупірімдеп әрең салып алғасын астындағы «арғымағы» заулады-ай. Қобыландының Тайбурылы құсап ойлау жерден орғытып, қырлау жерден қарғытып, заулап отырып үлкен жолға шықты. Лық етіп, оның ар жағына асып, «арғы ауылдың» шеткі үйлерінің біріне кеп кемпірді түсірді. асығып жүріп, оның құрғақ киім-кешектерін де ала шықпаған екен. Санын соғып, өкініп қалды. «Қойшы әрі, осынша ауылдан бір өлмелі кемпірге киім тауып бере алмасақ, несіне ел болып отырмыз», – десті оның өкінішін естігендер. Жұрт бұл сөзді айтып жатқанда бухгалтердің жәрдемшісі үлкен жолға қарай тағы да беттеп, ұзап бара жатыр еді. ар жағында әлі талай жұрт мұның көмегін күтіп, сарғайып отыр ғой, асықпаса бола ма...

	Кеңшар комсомол комитетінің хатшысы Сәлима Дүйсенова тасқын жайын кеңседе отырып естіді. Түнгі кезекшілікте отырған. «Қызыл су ағыпты», – деген әлдекім. «Қызыл суы» несі? Су да қызыл бола ма екен?» – деп таңырқап қалып еді, оның мұздың үстінен ағатын су екенін артынан бағамдады. Сайлау комиссиясыныңтөрағасы, абайатындағы орта мектептің директоры Кәлен Көпбаев комиссия мүшелерін жиып, төтенше жайға байланысты хабарлама жасады. Біразын тасқын өтінде қалғандарға көмекке жіберді.

	Шығыс жақ бозаңданғанда су басылар, арнасына түсер деп күтіп еді жұрт. Әншейінде жыламсырай ағып жататын өзен бүгін қаһарына мінген тәрізді. «Менімен ойнайын деген екенсіңдер, менімен ойнағыларың келген екен, түге, ал көрейін күштеріңді...» – деп ашуланған тәрізді. Тұғырынан жұлынып, жаңа көпірдің аузына кептелген ескі көпірді одан бетер соққылап, нығарлай түседі. Су «Екпіндінің» жартысына жуығын «жалмап» бара жатты.

	Әркім-әркімніңқорасынанбосатылып жіберілген бір үйір жылқы ауыл сыртындағы су жете қоймаған биіктеу төбенің басына шығып, құлақтарын қайшылап, төңіректерін қоршаған суға таңырқай, жатырқай қарап тұрысты. Шығыстан тараған бозғылт сәуле бәрін бір түске бояп, үйір жылқыға орнатылған қола ескерткіш сықылды етіп көрсетті. Қызылкөпірден өте алмай «діңкесі құрып» тоқтап тұрған алыс маршрутты «Икарус» автобусындағы жолаушылар бұл суретті таңсық көріп, қолдарын шошайтып, таңырқасып ұзақ қарасты.

	Таңғы сегізден аса бере кеңшар директоры алтынхан Оразқұловтың кабинетінде шағын басқосу болып өтті. Тасқынға байланысты жедел комиссия құрылды. Кеңшар партия ұйымының хатшысы Әміреш Қасымбеков бастаған топеңқиынтұс-ау деген үшінші бөлімшеге – «Екпіндіге» дереу аттанып кетті.

	Тоғыздарда аудандық партия комитетінің бірінші хатшысы Исмат Тұрсынқұловтың телефоны үсті-үстіне шырылдап, ауданның әр түкпірінен жайсыз хабарларды жеткізіп жатты:

	«Шалдар» кеңшарын түгелдей су жайлап барады», «алғабастың» бір етегін тасқын жұлып кетті...», «ақтаста» су тасқыны болатын қауіп бар. «Қитушал» түнеріп тұр...». Іле-шала тасқынға байланысты аудандық комиссия да құрылып үлгерген.



	Сәт сайын күшейіп келе жатқан тасқынды тоқтатудың бір ғана жолы бар еді. Тоғанды қайта қалпына келтірсе, судың арнасына түсіп, азаяры хақ-тын.

	Кеңшар орталығынан тоған басына құрылыс материалдары, бірнеше тіркеме шөп шірінділері жеткізілді. Бар күш тоғанды қайта көтеруге жұмылған. Екпіндей аққан су онша-мұншаны қаңбақ құрлы көрмей, тіркемеден шөп-шаламды төгілер-төгілмес жырымдап әкете берді.

	Мұстапа Жаңабаев жұрт шөпшаламды тиянақтандыра алмай жатқан сәтте екі қолын артына ұстап, тасқынға қарап тұр еді. Бетіне мұздай су шашырап, денесі тітіркенді. Көкейіндегі бір сауалға жауап таппай тұрғандай болған, соны тапқандай, басын көтеріп алды бір кез. Басын көтеріп алды да айналада жүргендерге жағалай бір қарап шықты. Жағалай қарап шықты да екі алақанына кезекпе-кезек түкіріп қойып, анадай жердегі тракторына қарай адымдай беттеді. «Темір тұлпарына» мінгесін кабинасынан басын шығарып, қарсы беткейдегі алпысбайға айқайлады:

	«Ей, оталдыр тракторыңды. Екі жақтап топырақ ысырайық. Көрейік әуселесін судың... «Мақұ-ұ-л». анау тағы бірдеңе деп дауыстап еді, трактор гүрілі көміп, түк естіртпеді.

	Үлкен сәскеде тасқынның жайын көру үшін аудандық партия комитетінің бірінші хатшысы Исмат Тұрсынқұлов, халық депутаттары аудандық Кеңесі атқару комитеті төрағасының орынбасары Фатима Қыдырбаева және басқа да аудан басшылары «Шалдарға» келді. Табиғаттың тосын мінезін танытқаны араға он бес жыл салып қайталанып отыр екен. Сонау 1969 жылдың ерте көктемінде осы жай соңғы рет қайталанған. Содан кейін міне. Көптен бері дәл мынадай тасқынды көрмеген ауыл тұрғындары таңалагеуімде жөңкілген қызыл суға алдымен таңданыса қарап қалған. Артынша-ақ жалма-жан қимылға бел кешкен. Шұғыл іске кіріскен жергілікті комиссия ауданға сәт сайынғы жай-күйді хабарлап жатты. Әйткенмен, көзбен көріп, жете танысқанға не жетсін. Содан аудан басшылары асығыс жолға шыққан. Жұрттың көбі тоған басында жүргенде Шаян жақтан кеңшарға қарай екі автолавка жарыса зырлап келе жатыр еді. Тасқын қаптаған ауылдарға түрлі азық-түлік заттарын, сарымай, ірімшік, жылы киімдер, қонышы биік резеңке етіктер тиеп, көздеген нүктесіне жетуге асық боп, ауыр жүкті көтере алмай, ыңырана қозғалып келе жатты олар.

	Екінші күні кешке жақын Ұшпаның желі тағы да үп етіп өтті. Екпінінен ақпанның лебі сезілген жоқ, қайта жұмсақ боп соқты.





	Тоған ілдә-ілдәмен бітелді-ау дегенде су қайтадан шайқалақтап көтеріле бастады.

	Арнаулы комиссия: «Қашан тасқын басылғанша түнгі кезекшілікті ұйымдастыру керек», – деп шешті. Түнгі кезекшілікті екі кезеңге бөлу ұйғарылды: сағат 20-дан 24-ке дейін – бірінші кезең, екі аралық үзіліс те, 2-ден таңғы 6-ға дейін – екінші кезең. Міне, су осы тұста «сыр беріп қойған». Судың тасуы кезекшілер алдын ала шамалаған уақыттарға ылғи да сәйкестене берген. Мұның өзі асау өзеннің адамдардың тілін алып, солардың ақылымен қимылдағанындай көрініп еді.

	«Әбеке, хал қалай? Су қай деңгейде тұр?..». Қызылкөпірден су асып, жығылып жатқан күндерде «Екпінді» бөлімшесінің меңгерушісі Әбіш Мұратбаевтың телефоны уақыт дегенді ұмытып, күн демей, түн демей, шырылдаумен болды.

	«Ие, ие, әзірге тыныш әйтеуір...» – деп телефон тұтқасын көтеріп, кейде қоңыр даусымен байыптап жауап берсе, кейде: «Көтеріліп барады... Әне, әне, көтеріліп барады. Қасымда дейсіз бе?.. Қасымда мал дәрігері Жора абдалиев пен бастауыш комсомол ұйымының хатшысы Серік Керімов екеуі ғана бар... Иә, иә...» – деп күйгелектеніп қалады. Ол кісі күйгелектенді дегенше, кеңшар кеңесінің алдында кезекшілікте тұрған зағыт Бекбауов машинасын оталдыра бастайды.

	Жақында ғана партия мүшелігіне кандидат болып қабылданған Керімбай Бейсетаев осы бір тынышсыз күндері талай рет түн жарымда машинасын гүрілдетіп канал жағалап жүрді. Қай тұсты су орып кеткен, қай тұс бекем, қай тұс сыр бергелі тұр – осыларды бақылайды. Бұл – партиялық тапсырма. Бәлкім, алғашқы партиялық тапсырмасы да осы болар?.. Канал бойлап жүріп келе жатып, судың дыбысына құлақ түреді.

	«Ей, сең тоғытқан қызыл сулар, сендер бәрібір жеңілесіңдер!..». Машинасы бедерлі тұстардан өткенде секең-секең етіп, жарығы алысқа шашырайды.

	Тасқын үшінші күн дегенде барып басылайын деді. Ерекше ештеңе болмағандай-ақ су қайтадан сабасына түсіп, өз арнасымен ағып жатты. Тоғыз жолдың торабы Қызылкөпір үстінен автобустар қайтадан әрлі-берлі ағыла бастады. асфальт жолдың ұзына бойында су кемерленген шұқырлар қалды.

	Аудан ақпар сұрады: «Тасқын немен тынды?»– деп. адамшығыныжоқ. Совхоз бойынша 200-ге таман уақ малдан, 70–80дей ірі қарадан айырылдық... Тасқынға қарсы күресте, әсіресе, жастар жағы ерекше қажырлылық көрсетті!..».



	Ауданның бір шаруашылығында тасқын басылып бола бере екінші кеңшарда тасқын басталыпты деген хабар дүңк етті. Тау баурайындағы «ақтас» жақ екен. Шопан отарларына көмектесіп, тіркемесіне мініп, үйлеріне қайтып келе жатқан 34 оқушысы бар «Белорусьті» су аударып кетіпті. Балалар суға секіріп үлгерген, әйтеуір. Тракторшы жігіт пен кабинада онымен қатар отырған шөп бригадирі аударылған трактормен бірге суға батып кетіпті. Бір есігі жоғарғы жағында қалыпты дейді. Содан екеуі доңғалаққа мініп, судан кеуделерін шығарып тұрыпты. Жон жақтан салт атты біреу құлап келе жатыр екен сол сәт. «Ей, еһе-ей», – деп, атой сап, бұларға көмекке ұмтылыпты. Қатты ағыс қойсын ба, дүмдей атын дырылдатып сүйреп әкеп, трактордың екі доңғалағының арасына тығыпты. Өзі шылбыр лақтырып, әупіріммен трактор үстінде тұрған екеуге қосылыпты...

	Осындай хабарларға ұласып барып, тасқын басылды.

	Ұшпаның желі қайтадан майдалап соқты.

	Көктемнің күні төбеде шақыраяды.

	Түтінін будақтатып, қырға қарай тракторлар беттеп барады.

	Үлкен сынақтан бұл жолы да сүрінбей өткен жұрт алғы күндерге асығады.

	Өмір деген осы.

	1984.





ТҰЯҚТАҒЫ ӨРТ, ЖҮРЕКТЕГІ СЕРТ




	Бексейіт қайтыс боларының алдында маған «Қасқасудың бұлттары» картинасын сыйға тартқан. Көк-жасыл қыраттарға, түйдек-түйдек бұлттарға қарап, ақ кенепке түскен алғашқы бояу түстерін көз алдыма келтіріп отырмын.

	...Біз Қасқасуға кештетіп жеттік.

	Ұзақты күнгі жол әбден сілікпемізді шығарып ұрып тастағандай еді. Тәптіштеп түсіндіріп бергеннен бе, ешкімнен жол сұрап жатпастан іздеген мекенжайымызды оп-оңай-ақ тауып алдық. Тоқсейіттің қырдан енді оралған беті болса керек, «Нивасы» гүжілдеп тұр.

	– Кеп қалдыңыздар ма, сіздерді Бекең күні бойы күтіп жаңа ғана сарқырама жаққа кеткен... – деп қалбалақтап жатыр.



	Ішке кіріп, тізе бүккенімізше қасында мойны жуан бір-екі жігіті бар Бексейіт те келді. Беті қызарып кеткен, жүзі жадыраңқы.

	– Шіркін, біздің Қасқасудың суына ештеңе жетпейді ғой, сарқыраманың астына бір тұрып шықсаң, бойыңнан бүкіл қыртыс-тыртысың сыпырылып түскендей болады... – деп қояды.

	– Мынадай қарашаның суығында суға түсіп жүрсің бе?

	– Күнде кешкісін және азанда Қасқасуға бір сүңгіп алуды әдетке айналдырдым. Әсіресе, таңертең судан кейін анау қыратқа шығып, таң шапағына бетіңді тоссаң тынысың кеңіп, бойыңа буырқанған жаңа күш қосылғандай болады...

	Қара шаңырақтан дәм ауыз тиіп, жүрек жалғап алғаннан кейін Бексейіт:

	– Ертеңді тосатын не бар, кеттік мектепке! – деп ұсыныс жасады.

	Қасқасу ауылының аспанында жұлдыздар жымыңдайды. Түннің бір уағы болып қалған. Оншақты адам даудырласып, ылдиға түсіп, одан қырға қарай көтеріліп, беткейдегі мектепке де жеттік. Қараңғыда мектеп ауласынан ер адамның сұлбасы көрінді.

	– Ағамыз ғой, есімі Шардар, сіздер келеді деген хабарды естіп, күтіп жүрген ғой, осы мектеп директоры, – деп таныстырып жатыр Бексейіт.

	– Қалағаныңша пайдалан деп бүкіл спортзалдың кілтін беріп қойды.

	– Бұл суретші дегендеріңді түсініп болмайды екен, – деп күле сөйлеп мектеп директоры жол бастады. – Өткенде салақұлаш кенепті түгел шимайлап біткен сияқты еді, бір күні қарасақ, аяқасты ұнатпай, бетін теп-тегіс етіп ақпен бояп тастапты. Есіл еңбек-ай... Құдай біледі, менің бір көріністі мың қайтара сала бергенге төзімім жетпес еді...

	Кең залдың бір қабырғасын тұтастай ала керілген картинаны айналдыра көріп жатырмыз. Біршетіағараңдапәлібітпеген дүние болса да, жүрек шымырлатар көріністер қылаң бере бастаған.

	– Талайдан өзім де халықтық бір үлкен дүние жазсам деп іштей ширығып жүр едім, сіздердің орталықтың ұсынысы көкейіме дөп қонды, – деп толғанды Бексейіт. – Әйтеуір енді осыны абыроймен бітіріп алсақ дұрыс болар еді. Қазақ тарихында ерен із қалдырған тұлғалардың бейнелері сақталғанын екен саяқ. Есесіне ауыз әдебиеті үлгілерінде, көркем шығармаларда, тарихи дүниелерде суреттелетін портреттер баршылық. Солардан картинаға енсе деген әр кейіпкерге қатысты үзінділерді тізбелеп ала келгенімізді естіп Бексейіт:



	«Бұл бір үлкен көмек болды-ау», – деп кәдімгідей қуанып қалды.



	Таң бозғылт тарта спортзалды құлыптап сыртқа шықтық.

	Ертесіне Бексейіт күні бойы Қасқасу төңірегін армансыз аралатты. Тауға шықтық, дала кездік, суретшілерімен аты шыққан Қасқасу көшелерін шаңдаттық. Таяғыменжердітүртіп, шөкімдейсақалын сипап қойып бір шал үйінің жанында күншуақта отыр екен. Жолсерігіміз:

	– ақсақалға амандаса кетейік, – деп ұсыныс жасады. Үй дегеніміз әлгі шалдың сурет мұражайы екен. Әр картинаның жанында еріксіз аялдайсың. Қасқасудың сурет көрмесі іспетті. Сөйтіп аты аңызға айналған Молдалы ағамызбен де таныстық.

	Қасқасудан қайтар жолда қырдың үстіне шығып, етектегі ауылдың сұлу көрінісіне қызығып қарап тұрдық. Мынандай өнер десе ішкен асын жерге қоятын ақжарқын адамдардың ортасында, төгілген сұлу табиғат аясында «Ұлы көштің» бөлек шығатынына сол сәтте бәріміз шүбәсіз сенген едік.

	арада жеті-сегіз айдай уақыт өткенде Бексейіт Тараздан телефон шалып:

	– Келіп кетсеңші, амалбек ағамыз жігіттермен танысайық, ақылдасайық деп отыр, – деді.

	Бұл кезде «Ұлыкөштің»нобайышығып қалған. Шерағаң бастаған қазақтың бірталай игі-жақсыларының пікір-тілектерімен байытылып, кең тынысты, көз тоятындай полотноға айналған.

	Облыс әкімі ықыластана қарсы алып, алдағы шаруалар жөнінде пікірлесіп, бірқыдыру отырдық.

	– Ақ үйдің төріне ілінетін халықтық полотноның көшірмесі әр қазақтың үйінде тұрғанына қайтсем халқымның мерейін көтерем, еңсесін тіктеймін деп арпалысып жүрген Елбасымыз да қарсы болмас, бұл суретті плакат етіп көп данамен басып шығару керек-ақ, – деп ұсыныс білдірді амалбек ағамыз.

	Сол уағда бойынша үлкен үйдің келісімін алған соң желтоқсанның аяғында плакатты сапалы етіп шығару мақсатымен Новосібірге тарттық. Алыс сапарға шығарып салып тұрып Бексейіт:

	– Осы картинаға кірісерде аттарды шынайысалуүшінШымкентипподромында, Құландағы жылқы зауытында екі аптадай жүріп едім. Қарап тұрсам, шынында да Ұлы көшті Жерұйыққа аманесен жеткізген осы арғымақтар емес пе?! Плакаттың бір шетінде асекеңнің – асқар Сүлейменовтің «Мінәжат» деген драма-диалогына жазған арғымақтар жайындағы өлеңін келтірсек, жарасып тұрар еді, – деп өтініш айтты.

	Новосібірде бізді бет қаратпас боран қарсы алғанымен, іс басындағы азаматтардың ыстық пейіл-ниеттері жан жылуын төккендей еді. Елбасымыздың алдыңғы лектегі келісті бейнесін көрген жерден-ақ ықыластана кірісіп, шаруамызға көмектесіп жатты. «Советская Сибирь» баспа кәсіпорнының басшысы кезектегі жұмыстарды ысыра тұрып, плакатты бірден өндіріске қойса, теміржол басшыларының бірі Чирков деген азамат біздің Жаңа жылды жолда қарсы алмауымызды ескеріп, кетіп бара жатқан кезекті пойызды бүкіл жолаушыларымен екі сағатқа тоқтатып, шығарып салды.

	Жағдай солай болып қалды ма, барған күннің ертесіне таңғы алтыда алматыға, асқар Сүлейменовтің үйіне телефон шалып, баяғы өтінішімізді айттық. Сөз қадірін түсінетін асекеңнің жолдасы Әлия іздеген өлеңімізді тауып берді.



	Таңның салқын шапағымен Жау жақ бетке ағызғанда Көз қазаны терге толған аттарға серт!

	Кәпірлердің қатар-қатарын Жас құманың шыбығындай Шырпып жонған аттарға серт!

	Жанның жаны қан болғанда Раббысы үшін алау қанын қиятын. Жанарына жарты ғалам сыятын аттарға серт!



	Тізгін тілеп кеміргенде тізесін Тұяғында өрт ойнаған, Тұяқта өрт ойнағанда Үстіндегі ғазилердің Жүрегінде серт ойнаған аттарға серт!



	Бексейіттің «Ұлы көштің» бояуына бояу қосады-ау деген өлеңі осы еді. Өкініштісі – Новосібір баспаханасында қазақша қаріп атаулы жоқ болып шықты да, уақыт өкпеден қысып, бұл жолдарды қоса алмадық. Бексейіттің бір арманы осылай іште кетті.

	«Ұлы көштің» он мың данамен плакат болып шығып, елге тарағанына алғашқылардың бірі болып ризашылығын білдіріп, қолдау көрсеткен алматы облысының әкімі болып қызмет істейтін, қазақ өнері мен мәдениетінің үлкен жанашыры Серік Үмбетов ағамыз еді.

	– Елбасымыздың еңбегін бейнелейтін, халқымыздың бүкіл тарихын баяндайтын мынадай ұлы дүние тудырған, Бексейіт бауырым, қалай еркелесең де жарасады, мына жігіттермен алтынемелге барып бір ай демалсаңдар қайтеді, бүкіл жағдайын өзім көтеріп алайын, – деді.

	– Ниетіңізге рахмет, өздеріңіздей ағалардың бірауыз жылы сөзінің өзі алтын-емелге бір ай демалғаннан артық, – деп рахмет айтты Бексейіт.



	... «Қасқасудың бұлттарына» қарап отырмын. Көз алдыма Бексейіттің баяғы сатының үстіне шығып, алып полотноның бетіне алғашқы бояуларды түсіргендегі алабұртқан жүзі, ширыққан қимылы келетіндей. Қасқасу қыратынан соққан самал жел бетіңді сипайтындай.

	Бексейіт Қасқасуды жырлап өтті. Қасқасуға деген сүйіспеншілігі қалың еліне, жеріне деген махаббатымен ұштасып жатты.

	Бексейіттің Қасқасудан бастау алған ұлы көші қырдан асып, бұлттармен араласып, мәңгілік дейтін мекенге беттеп барады.

	2000.





КҮНДЕЛІКТІҢ СОҢҒЫ СӨЙЛЕМІ




	Алдымен ай шығады. Жо-жоқ, алдымен күн батады. Төңірекке көзін соңғы рет кең ашып қарап, «уһ» деп күрсініп барып батады. Тіршілікті қимайды ғой... Күн қалай батады, солай кішігірім ауылдың қыбыр-қыбыры молаяды. Өрістен қайтқан мал өз қорасына жеткенше асық. «Өй, қарасан келгір, – деп сиыршы әлденегекүйіп-піседі. «Біздің үндемегеніміз ұят-ты», – дегендей ауыл иттері самарқаулана күмп-күмп үреді. Клуб жақтан дарылдаған ән естіледі. Бірақ мұның бәрі өзен жақтан үздіксіз келіп тұрған құрылдаған дыбысқа жетпейді. Бұл – құрбақалардың «әні».



	«Ән» басталды дегенше, көп ұзамай ай туды дей бер. Үкінің жалғыз көзіндей боп ай жерге тесірейіп қарайды да тұрады. Көк жүзінде жыпырлап жұлдыздар шыға бастайды. Кенет аспанның бір шалғайы қарауытып, сиқырлана қалады. Енді бір әзірде үркер де туар...

	Оның өнерге келу жолының өзі бір әңгіме.

	Сегізінші класты бітірген жылы ма екен, анасы: «Құрасжан, әкең болса дүниеден қайтты, інілерің болса жас. Осы оқығаның да жетер, ауылда қалып жұмыс істе», – деген. Арманшыл жас жүректің, жүйрік қиялдың бұған көнгісі келмеген. Әрі-бері айтып көрді анасына, болмады. Сонда бір досының сықырлауық велосипедіне мініп алып, «көрші ауыл, қайдасың, Тоқболат ағай, қайдасың» деп тартып тұрған. Сурет десе «ішкен асын жерге қоятын» Тоқболат атай бұған. «Інім, сенен бар ма түбінде жақсы суретші шығады, шын айтам», – дейтін ылғи. Білген ақыл-кеңестерін айтып тұратын. Құрасбектен анасының әрі қарай оқытқысы келмейтін сыңайын естіген соң: «айналайын, білім алам деген адамға бұл сөз емес, оқуыңды үзбе, анаң алғашында ренжір, бірақ қайда барар дейсің», – деген. Сабақтан қолы қалт етсе Репиннің кітабына жармасушы еді. аратұра өзі де қолына қалам алып, оны-мұны салған болатын. Күнделік жүргізетін.

	... «16 қазан, 1963 жыл. Мен бүгін бірнеше сурет салдым. Ішіндегі жаңғақтың суреті әдемі шықты (өйткені жаңғақтың жапырақтары сары еді).

	19 қазан. Баудың ішінен үш түп өрікті таптым. Тамаша, алтындай сарықызылданып тұр. Құралдарымды әкеліп, салмақ болдым да, айнып қалдым. Есіме Ол түсті. Жатақханаға келе жатқанымда жаңбыр жауды.

	26 қазан. Мектепте кеш болды. Суретті жақсы салғаным үшін «Манас» эпосын сыйлыққа алдым...»

	Мектепте сызу пәнінен сабақ беретін Иван Иванович дейтін мұғалімі бар-тын. Сол кісі бірде мұның «Мен суретті тез, бір-ақ рет салам», – дегенін естіп қойып, жатып кеп ашулансын. «асығыстық еш уақытта абырой әпермейді», – деген. «Бір салғанда бірден ойымның бәрін қағазға түсіре қойдым деп ойлайсың ба?» – деген. ақыр соңында: «Бүгін кешке біздің үйге кел, күтем», – деп қолын бір сілтеп кетіп қалған. Кешке тұнжырап қарсы алды. Мұны өзінің жұмыс лабораториясына ертіп әкелді де: «Қазір келем», – деп кетіп қалды. Жарты сағат өтті, бір сағат өтті, Иван Иванович жоқ. Құрасбектің іші пысты. Бөлменің ішін кезіп, ұстазының салған суреттерін қарай бастады. Бір кез, иә, бір кез еденде тізіліп жатқан бір-бірінен аумайтын он шақты суретке көзі түскен. Бәрі де кенепке майлы бояумен салыныпты. «Бұнысы несі?» – алғашында көз сырғытып өте шықты да, кенет есіне әлдене оралып, қайта қарады. «Иван Иванович мені мұнда әдейі қалдырған шығар осы?.. Бір-бірінен айырмасы жоқ көп сурет. Әрі үңілді, бері үңілді. ақыры «жұмбақты» тапқан. Ұстазы бір көріністі қайта-қайта салып байқапты! «Міне, мәселе қайда!..».

	Мектептегі әдебиет үйірмесінің белсенді мүшесі Құрасбек кейде әңгіме де жазатын.

	Мектепті бітірген соң апасы тағы да:

	«Ауылғакел», – депқиғылықсалды. Бірақ енді Құрасбекті ұстап тұрар ешқандай күш жоқ еді. Көңілі алып-ұшып, астанаға аттанды.

	Алматы көркемсурет училищесі талабы таудай жасты құшақ жая қарсы алған.

	Күнделікті сабақ, практика, іздену. Қызыққа толы бір жыл көзді ашыпжұмғанша зу етіп өте шығып еді. Жазғы демалыста ауылдағы достарымен қауышып, асыр сап жүргенінде училище директоры ахрап Құдайбергеновтен хат келді: «Құрасбек, сені озат оқушы ретінде Львов қаласындағы қолөнері институтына жібермек ойымыз бар. Тез арада хабарлас...».

	Шамалы күннен соң қолсандығын көтеріп ұстап, ауылдың шет жағындағы үлкен жолға шықты. Мұнысы Өнер деген әлемге көз алдарында бет алып кетіп бара жатқандай боп әсер етті ауылдағыларға.



	Үркер бірте-бірте айқындалып, ақырында «төрт көзі түгел боп» көк жүзіне қалқып шығады. Бар жарығын аямай жерге төгеді сосын. Төңірек сүттей әппақ дейтін кез – осы.



	...Сайын дала сағымдай бұлдырайды. Күн тұр ескі мазардың басында. асудан асу, бел жатыр созылып. Олардың қыртысы тарих, сан сырға толы. Құрасбектің «Дала балладасы» атты гобелені осылай жыртөксе, «Таумен дала аңызы» осы даладағы ат ойнақтатқан дүбірлі дәуірді, күн шапағы әкелген жаңалықты, жасампаздықты әңгімелейді.

	«Өмір өзегі» атты тағы бір гобелен:

	«Өмірдің өзегі – ана. Мынау құс, мынау ұлан, мына жарық дүние – бәрі анадан тараған. ана – ұлы құдірет», – дейді.

	Қазақстанғакелгенбіразқонақтардың Құрасбектің тікелей араласуымен тоқылған «Қазақстан» қонақ үйіндегі триптих-гобеленді көріп: «Мынадай өнері, мынадай шеберлері бар ел қандай бақытты», – деп тамсанғандары аз емес. Құрасбектің «Көктем», «Байқоңыр саздары», «Көгілдір жолдар», «Шопан»

	атты гобелендері де кезінде одақтың және шетел көрмелеріне қатысып, жоғары бағаланған болатын. Өнерді түсінер, сүйер жұртшылық үшін бұлар қашан да қымбат қазыналар.

	Таң алдында үркер жарығын қатты бір шашады да, алагеуімдегі шапаққа малынып, алыстап кетеді. Кенеттен жоқ болып кеткендей әсер қалдырады. ал шындығында ол жоғалмайды, қайта асқақтап, жерге алыстан қарап тұрады...

	Дүниеден қайтарының аз-ақ алдында жұбайы Рәзияға қалдырған күнделік дәптерінің ең соңына суретші, неге екені белгісіз: «Мен Үркер шоқ жұлдызын жақсы көремін, өйткені кейбір жұлдыздар құсап сығыраймай, ол қатты жарқырайды ғой. Соны гобелен бетінде бейнелесем деп жүрмін», – деп жазған екен. Оған ойша: «Бұл – заңдылық», – деген сөйлемді тіркедік.

	1983.





ӨЛІАРАДАҒЫ ОҚИҒА




	Ең алдымен, мынаған келісіп алайық: сіздің жазбагеріңіз мынау ақ, ал мынау қара деп, оқиға кейіпкерлерін «қолмен қойғандай етіп» екі топқа бөліп, алдыңызға тартпайды. «аудандық сот қараған, оның шешімін жоғарғы орындар бекіткен мәселеде кімнің ақ, кімнің қара екені белгілі емес пе?» – деп қарсы сауал қоятын оқырмандардың да табылары сөзсіз. Әйтсе де оған асықпайық...

	Сотталған жігіт жағы мен айып тағушылар тобы – бір-біріне етене жақын ағайын адамдар. Сондықтан да әңгімені оқиға болған күннен емес, оның алдындағы жаздан бастаған орынды тәрізді.

	Ағайын арасында бұрыннан іркестіркес, созылып келе жатқан даудамайдың шиеленісе түсетіні – осы тұс.



	Бір күні тапа-тал түсте ауданның белді шопандарының бірі Ноғайша Матов Әміртай деген жігітті өз үйінде таяққа жығады. абыр-дабырға көрші үйдегілер жүгіріп келіседі.

	Жігіттің аузы-басы қан. «ау, бұныңыз қалай? Жігіттің не жазығы бар?» – деп басу айтқандарға: «Мына Әбдуайттың баласы менің қызым Теңгекүлді масқаралап, енді оған үйленбеймін дейтін көрінеді. Осыдан Теңгекүлге үйленбейді екен мен мұны үрім-бұтағымен соттатам, құртам», – деп жігіттің әке-шешесіне де бас салады. Әміртай болса: «Онымен байланысым амандық-саулықтан асқан емес. Бұл – жала әншейін. Не деп үйленем оған?» – деп шыр-пыр. Сонымен, ағайынтуған араласып: «Ел арасы бүлінеді. ақылға кел», – деп бір жағы үгіттеп, бір жағы қорқытып, Әміртайды Теңгекүлге үйлендіреді. Басынан іргесі босаң қаланған шаңырақ әйткенмен ұзаққа шыдамайды. Сонда Ноғайша Әзімбай деген туысының үйіне ат ойнатып келіп:

	«Әй, Әзімбай, ендігі ата жауым сенсің. Баяғыда, қызым тұрмысқа шыққанда Әбдуайттарға айтып, қалың малын бергізбей қойғаныңды ұмытқан жоқпын. Бүгіннен бастап сенімен ағайын емеспін, ала арқанды қидым. Мені қорлағандарың үшін үрім-бұтақтарыңнан болсын әйтеуір кек алмай тынбаймын», – дейді.

	Сөйтіп жүргенде кек алудың да сәті түсе кетсін. Малдағы Ноғайшаға туысқан келіні ақсұлу мен Әзімбайдың кіші қызы екеуі бірде: «Түнде Теңгекүлдің үйіне Әзімбайдың баласы Әнуарбек кіріпті, үш минутта сыртқа шықпасаңдар өлтіремін деп қорқытыпты деген сөз бар. Оның расөтірігін білмейміз. Әнуарбек әлі үйіне келген жоқ. Әйтсе де баланың солай істегені рас болса алдыңыздан өтейік, кешірімсұрайықдепкелдік. Олүйгекірген Әнуар ма, басқа ма, айтарлықтай ештеңе бүлдірмеген де көрінеді», – деп келді.

	«Әп, бәрекелді, менің күткенім де осы еді. Әйтеуір Әзімбайдың тұқымын қолыма түсірдім. Кешірім сұрап әуре болмаңдар. Әнуарбектің бұрын істі болғаны рас па – рас. Ол кейін ақталды ма, жоқ па – онда шаруам шамалы. Оны қайта соттатуға осы істің өзі жетіп жатыр», – деп қаһарына мініп, шалқақтап шыға келген Ноғайша қызын ертіп алып орталыққа тартты.

	Сәуірдің жиырма үшіне қараған түнде болған оқиғаның анық-қанығына араға сегіз-тоғыз ай салып барып көз жеткізу қиын. Уақыт өткен сайын оқиғаның көмескі тарта берері сөзсіз. Сондықтан болған жайға толық қанығу үшін аудандық және облыстық соттың іс-қағаздарына, тергеу орындарының мәліметтеріне, айыпкер мен жәбірленуші куәлерінің сөздеріне жүгінеміз.



	«Кешкі сағат 23-тер кезінде сіңлім Күлпан, жасөспірім іні-сіңлілерім бәріміз үйдің есігін іштен жауып, демалуға жаттық. Түннің бір уағында есіктің тарсылынан ояндым. Мен жатқан бөлмеде майшам жанып тұрған. Сол арада біреу сыртқы есікті ашып үйге кіріп келді. Бұл кірген адамның Бардабеков Әнуар екенін бірден таныдым, ол жанып тұрған майшамды келіп өшірді. Мен: «Есік жабық еді ғой, қалай кірдің, Әнуар?» – деп орнымнан атып тұрдым. Электр шамын жағайын деп едім, жанбады. Әнуар сіріңке жағып маған қарай жүрді. Мен оның иығынан бас салдым, ол шашымнан тартып есікке қарай сүйремекші болып еді, мен қолынан сытылып шығып, түпкіргі бөлмеге қаштым. Сіңлім Күлпанды орнынан тұрғыздым. Әнуар түпкі бөлмеге кірген жоқ. Ортаңғы бөлмеде жүріп алды, жастықтарды шашты, қолындағы бір затымен трюмоның жақтауын сындырды.

	«Үш минутта сыртқа шықпасаңдар өлтіремін», – деді. Сол арада мен оның артынан жүгіріп өтіп, сыртқа қарай қаштым. Көршім Рақышевтің үйінің есігін қағып, оларды ояттым. «Әзімбайдың баласы Әнуар үйге кіріп кетті», – деп болған жағдайды айттым. Менің артымша үйден сіңлім Күлпан келді, ол: «Әнуар көрші Шаяхметтің үйіне қарай кетті», – деді. Сол арада мен Әлменовтің үйінен полицияға телефон соғып: «Әзімбайдың баласы үйге кіріп, қырып кетті», – деп хабарладым. Көршілерім Әлменов, Рақышев, ағам Қалмақанов Әнтен келді. Үйді қарап едік, Әнуарды таппадық. Таңғы сағат бестер кезінде полиция қызметкерлері келді. Олар да Әнуарды таппады. Ертеңіне полицияға әкем Ноғайшаны ертіп барып Бардабековтің үстінен арыз жаздым...» Бұл – Матова Теңгекүлдің айтқаны.

	Ал айыпкер ретінде сотталып отырған Бардабеков Әнуарбек өз жауабында бұл түні сағат тоғызға дейін жолдасы Құрманқожаев Мейрамбектің үйінде қонақта болғанын, отырысты басқарғанын, түнде ешқайда бармағанын жазған. Куә қатарында сұралған М.Құрманқожаев Әнуарбектің оның үйінде қонақта болып, түн мезгілінде ешқайда шықпағанын, өзімен бірге болғанын, ал Төленді Сәуленбаев, Гүлшахар Жүсіпова, Дина Садықовалар Құрманқожаевтің үйінде бірге отырғандарын, түнде ұзап ешқайда бармағанын баяндайды. Отырыс болған үй мен Теңгекүлдің үйі екі көшеге орналасқан, арасы бірауқым жер.

	«Егер мен Матованың үйіне барған болсам, – деп жазады өз түсінігінде Ә. Бардабеков, – баруыма он бес-жиырма минуттай, қайтуыма осындай уақыт керек, ол үйде электр шамын қиып, есікті темірмен күштеп ашып, ішке кіруіме, одан майшамды сындырып, үйдегілерді қорқытып, көрші Шаяхметтікіне кіріп шығуыма кемінде бір-бір жарым сағаттай уақыт кетеді. Жәбірленушінің сөзіне сенсек, оқиға түнгі үш жарым-төрттер шамасында болған. Сонда, өзім отырысты басқарсам, қасымда сөз айтып жүрген қызым Балдырған болса, бір-бір жарым сағаттай жоқ болып кетіп, бұл уақытта Матованың үйін қиратып, қайтып келіп түк сездірмей отыра беруім еш қиынсыз нәрсе ғой».

	Сонымен, кімнің сөзіне сенеміз? Сарысу аудандық халық соты Теңгекүл Матованың айтқандары алдын ала тергеулер нәтижесінде дәлелденді, қылмысты нақ Әнуар жасады деп тұжырымдайды. Бәлкім, қылмыскер мен айып тағушылар психологиясын жетік білетін маман заң қызметкерлерінің қылмыскер өз ізін жасыру үшін әртүрлі айла-шарғыларға баруы мүмкін деген тұжырымға келу дұрыс та шығар. Сарысу аудандық халық соты төрағасының: «Бір баукеспе ұры әлдекімнің жылқысын жетектеп кетіп бара жатқанда мал иесі оны ұстап алыпты. «Оу, байеке, мұныңыз қалай?» – деп сұрайды мал иесі. Сонда ұры тұрып: «Жерде бір жіп жатыр екен. Бұл неғылған жіп деп алып жүре бердім.

	Ал оның арт жағында жылқы барын білсем, маңына жолаймын ба?» – деп жауап беріпті... Бұл арыз да сол тәрізді», – деген әңгімесінен осыны түйгенбіз.

	Әйткенмен іс барысымен жете танысып, оқиға болған жерді көзбен көріп, куәлердің бәріне жуығымен әңгімелесе келгенімізде осы қылмысты істі тексерген аудандық заң орындарының материалдарында бірқатар маңызды сауалдарға тиісті жауаптың жоқ екендігіне, кейбір тұстарда тіпті атүстіліктерге де орын берілгендігіне, көмектесуді сұрап, хат жолдаған жігіт жағының осындай жайларды тілге тиек еткеніне куә болдық.

	Енді соларға тоқталып өтейік.

	Іс қағаздарымен таныса келгенде бір байқағанымыз – жәбірленуші берген түсініктердің ала-құлалығы еді.

	«Сыртта электр шамы жанып тұрған, үйде майшам болатын. Есік тарсылдады, сырттағы шам өшті. Электр сымын бағананың басынан қиыпты. Сыртқыесікті бұзып ішке кірді, майшамды қолымен ұрып өшірді, трюмоны сындырды. Бұл – қолында ұзын темір қазығы бар Бардабеков еді.». Істі қозғауға себепші болған арызында осылай деп жазған Матова алдын ала тергеуге берген тағы бір түсінігінде: «Сыртқы есікті ашқанын білмеймін, ішкі есік қатты ашылғанда оянып қарасам, есік саңлау болып бір ашылып, бір жабылып тұр екен... Ішкі бөлмеге кіргенде мен шифонер қуысына тығылып, алдыма інімді ұстап тұрдым. Сіңлім қорыққаннан диван астына кіріп кетті. Мен ініммен бірге сыртқа қаштым. Үй іші тастай қараңғы болатын...» – деп баяндайды. Енді сот үстінде Матованың айтқанына көз жүгіртейік: «Ішкі есіктің ілгегін ашып, үйге Бардабеков кіріп келді де, шамды ұрып өшірді. Үйдегі сіңлімді, інімді ояттым. Ол майшамды өшірген соң сіріңке жағып маған қарай жүрді, мен сол кезде үйден қашып шықтым...».

	Осы жауаптарының өзінен бірқатар күмәнді сауалдар туындайды: сырттағы электр шамы есік тарсылдағаннан кейін барып үзілген бе? Матова сыртқа қашқанда інісі болды ма, жоқ па? Болса, оны көмек сұрап барған көршілерінің бірде-бірінің көрмей қалуы қалай? Қылмыскер сіріңке жаққан кезде сыртқа қашса, Матова төргі бөлмеге қай уақытта кіріп үлгереді?

	Сотқа куә ретінде қатысқандардың бірі – Матова Теңгекүлдің сіңлісі Күлпан.

	«Әпкемнің дауысынан ояндым. Трюмоны темір қазықпен біреу ұрып сындырды. Теңгекүл, Хамит, Мейрамкүл үшеуі сыртқа қашып шықты. Үйге кірген адам қолымнан ұстап, мені есікке дейін апарды. Сонда бет-жүзін көріп Әнуар екенін анық білдім. Көк түсті костюм-шалбар, сарғыш түсті көйлегі бар еді. Ешкімге жарақат салып, балағат сөздер айтқан жоқ, тек үндемей жүрді...» – дейді ол. Майшам өшті, электр шамы жанбады – осындай жағдайда Күлпан Бардабековтің үстіндегі киімінің көк, сары екенін қалай ажыратады? Тас қараңғыда қылмыс жасаушының, қолында темір қазық бар екенін қалай байқаған? «Балағат сөз естімедік, ол үн-түнсіз жүрді», – дегені сот үкіміне қарама-қайшы емес пе?

	Екінші куә Матованың көршісі Шаяхмет аяшбеков оқиға болған түні Ә.Бардабековті көргенін айтады. «Бір жолдас жігітіммен бірге біраз ішкенмін, қызу болатынмын. Түнгі үштер кезінде ауызғы бөлмеде отырғанымда ішке біреу кіріп, есіктің жанына отыра қалды. Сіріңке жаққанымда оның Әнуарбек екенін таныдым. Ол үн-түнсіз шықты да кетіп қалды...» – дейді Шаяхмет. Осы арада Ә.Бардабековтің шешесі Т.Бардабекованың редакцияға жолдаған хатынан үзінді келтіре кетсек артық болмас: «Мән-жайды білмек боп таңертең Матованың үйіне барып, оны таба алмаған соң көршісі Ш. аяшбековқа жолыққанымызда ол: «Мен ешнәрсе білмеймін, Әнуарбекті көргенім жоқ, өзім мас болып келіп таң ата жаттым», – деді. Ертеңіне аяшбековтың жалған

	куә болғанын естіп, қыздарым Сәуле, зәмира, күйеу балам аман – бәріміз оған келгенімізде Шаяхмет: «Жездем Ноғайша келіп: «Көрдім, Әнуар екен», – деп айтасың», – деп отбасымды сабалап отырып алған соң көрмесем де көрдім дегенім рас, енді ол айтқанымды қайтып ала алмаймын, өйтсем өзім жауапқа тартыламын», – деп шынын айтты...».

	Сот үкімін шығаруда оқиға болған жерді көру протоколының маңызды орын алатындығы белгілі. Әйткенмен бұл құжат сот мәжілісінде талқыланбаған, үкімде аталмаған.

	Куә қатарында сұралған Қалмаханов, Жақсылықова және басқалар түн ортасында өздерін Матованың оятқанын, келгенде балалардың сыртта жүргендерін, электр шамының жанбағанын, үй ішінде майшамның сынып жатқанын, алайда Бардабековті көрмегендерін айтады.

	Әнуармен сол түні қонақта болғандардың бірі – Балдырған Әбдірахманова. «Бұрыннан үйленеміз деген сөзіміз болатын. Таңертеңгі тоғыздарға дейін Құрманқожаевтың үйінде бірге болдық. Әнуарбектің ешқайда шықпағанына куәмін». «Ол түні үйленгелі жүрген жігітіммен бірге болдым», – деп жұртқа жария қылуға ыңғайсызданып, оның үстіне тергеу орындары істің ақ-қарасын анықтап шешер, жазықсыз жанды жаланың құрбаны етіп қоймас деген оймен алғашында үндемегенмін. Әнуарбектің ақ екендігіне көзім анық жеткендіктен мамырдың соңында әкешешемнің батасын алып, оған тұрмысқа шықтым. алайда отау құрғанымызға бірер айдың жүзі болғанда жолдасым Ә.Бардабеков жазықсыздан-жазықсыз сотқа тартылды. Сот мәжілісінде айтқан менің және қонақта бірге болған жолдастарымның сөзін аудандық халық сотының төрағасы бұрмалап, заң қызметкеріне лайық емес өрескел сөздер айтып, бетімізденалды. Динадегенжолдасқызым осыған ызаланып, сөйлей алмай, булығып жылап жіберді... Сонымен, қазіргі әр күнім: «Әнуарбек қашан ақталар екен?» – деп жылаумен өтіп келеді. Екі жыл деген түк емес, әскер қатарындағыдай әлі-ақ өте шығар. Бірақ мені жазықсыз сотталып отырған Әнуарбектің көкейінде әйтеуір бір шеменнің қалатыны туралы ой қинайды...».

	«Аудандағы заң орындары қызметкерлерінің Матованың айтқанынан шыға алмай, балама шүйілуінің қисыны да бар. – Бұл – айыпкердің шешесі жолдаған хаттан үзінді. – Қылмыс фактілері анықталмай, іс жабылып кеткеннен кейін, бір айдан соң еңбек демалысынан оралып, қылмысты қайта тексеруге шешім қабылдаған аудандық ішкі істер бөлімінің бастығы А.Жұмағұлов – Ноғайша Матовпен сыбайлас адам. Оның біраз жекеменшік малы осы Матовтың бағымында екені екінің біріне белгілі. Сондықтан оның сойылына айналған Жұмағұлов Матовтың айтуымен істі тек біржақты жүргізді, сот барысына да беделін өткізе білді...».

	Осы жолдарды оқып шыққаннан кейін Сарысу аудандық ішкі істер бөлімінің тергеушісі Т. Төленбаев толтырған айыптау қорытындысы да басқаша қырынан көрініс беретіндей: «Үй ішінде ешбірсебепсізкәнігібұзақылықәрекеттер көрсетіп, Матова Т. мен кәмелетке жасы жетпеген сіңлілері мен інілерін (ол түні үйде Матованың Хамит есімді бір ғана інісі, екі сіңлісі және екі қызы болған) түн тыныштығын өрескел бұзып үрейлендірген...». «Өзінің бұзақылық кәнігі әрекеттерін түн мезгілінде жасап, ерекше дөрекілік көрсеткен. Ол кәнігі бұзақылық әрекеттерін Матова үйден қашып шығып көршілеріне хабар бергеннен кейін ғана тоқтатқан...». «Яғни, Бардабеков мазмұны жағынан шектен асқан, ерекше дөрекілігімен көзге түсетін кәнігі бұзақылық әрекеттер жасаған...».

	Міне, бір істің төңірегінде өрбіген ойлар осылар еді. Әрине, кімнің ақ, кімнің қара екенін анықтау – заң орындарының ісі. Солай бола тұрса да әрбір адам

	тағдырына сергек қарау, әділдікке ұмтылу – баршаның борышы.

	Оқиғаның бұдан кейінгі барысын қысқаша түрде баяндай кетейік.

	Сарысу аудандық халық соты Бардабековті қылмысты деп тауып, төрт жыл бас бостандығынан айырады.

	Содан, «Жауымды жеңдім», – деп, аға шопан Ноғайша Матов үш күн «думандатып», Байқадамның көшесінде мас болып жүреді.

	Әділдік іздеп, Жамбыл қаласына бара жатқан соғыс мүгедегі Бардабековтің әкесі Әзімбай автобус ішінде жүрегі қысылып, қазаға ұшырайды.

	Істі қайта қараған Жамбыл облыстық халық соты жаза мерзімін екі жылға түсіреді. Ұйғарымда: «Бардабековтің ол үйден түнде, бөтен адамдар ұйықтап жатқандашығып, Матованың үйіне барып бұзақылық жасап, қайта келіп ұйықтап қалуы мүмкін» – деп көрсетілген.

	Жаза мерзімі екі жылға төмендетілген күннің ертеңіне Бардабековтер жанұясының қысқа жинаған отын шөбін әлдекім өртеп кетеді. «Өртеген – көршіміздің баласы екен. Біреу әбден мас қылып жұмсаған тәрізді. Бірақ өзі ештеңе айтпайды. Көршімізден безіп қайда барамыз...».



	Сөз болып отырған қылмысты істің бүге-шігесімен таныса келе тағы бір байқағанымыз – ағайын арасындағы өшпенділік соттан кейін де басылмай, қайта өрши түскендей. Тура бір-бірін атарға оғы жоқ қас дұшпандар тәрізді.

	«Менің балам қылмыс істеді деген кез өліара болатын. Оны бір бәлеқорлықпен есімде сақтаған жоқпын, жәй, есімде қалыпқойыпты. Сол өліара біздің шаңырақ үстінен әлі сейілмеген сияқты болады да тұрады», – деген еді Бардабекова өз әңгімесінде. Ол сөз: «Әр адам тағдырына байыппен қарайық, ағайын. Мұндай атүстілікке орын берілмеуге тиіс», – деп жаңғырығып тұрғандай...



	1986.





«АХ, САМАРДЫҢ ҚАЛАСЫ-АЙ...»





	Түн қалай ұзақ... Таң қалай алыс...

	Жаңбыр сіркіреп, түн тұмшалаған терезенісаусақпеншерткендейтырсылдатып тұр. Ерте көктем, я қоңыр күз емес, шіліңгір шілдеде жауған алатаудың жаңбыры да қызық. Көп ұзамай-ақ түнгі аспанда тұтасып тұрған қою бұлттың көбесі сөгіліп, алыс түкпірден жұлдыздардың жымың қағарына сөз жоқ. Бұл – тауға біткен мінез ғой. «Тау баласы тауға қарап өседі» деген Ескендір шырқаған ән де құлағына естілгендей. Ұлы өзендердің басын таудан алары айдай ақиқат.

	Ұшақтың бірқалыпты гуілі құлағын шуылдатып, біраз шаршатып еді.



	«Осыдан үйге барсам, тұяқ серіппей ұзақ ұйықтайтын шығармын», – деген. алматының айналасы атшаптырым әуежайына кеп тұяқ іліктіргенде де, одан жеңіл машинамен кең көшелерді қуалай жүйтки отырып үйіне келгенде де осы ойда-тұғын. алматыға жер жеткен бе? «Жер жаннаты – Жетісу» деп тегін айтпағанын үйінен үш күн жыраққа шыққанда білгендей болады. Қазақ қонақсыз болған ба, үйіне кеп жатқан бірлі-екілі бауырларымен үстел басында шүйіркелесе шәй ішіп отырғанда көрші бөлмедегі телефонның безілдеген үні естілді. Қара телефонды да сағынып қалыпты. Өз үйінің әр мүлкі көзіне сондай ыстық көрінеді. «Қазақконцерттен» шығар, Бөген жаққа барып келгенімді сұрар», – деп асықпайаяңдапкепқұлақты көтерген. Бұрын естімеген бөгде дауыс.

	«Роза тәтей, сіздің іссапардан шаршап кеп отырғаныңызды білем, – дейді батыл үнмен. – Бірақ газет дейтіннің шаруасы қашан да тығыз ғой, тым асығыс болса да сізбен бірауыз сұхбат жүргізу керек болып тұр.». «Е-е, күнім-ау, журналиспін де, – деп босап қоя берді. – Сонда, қандай сауал төңірегінде?..» – деген мұның сөзіне: «Сіз 1949 жылы жастар мен студенттердің Бүкіл дүние жүзілік II фестиваліне қатысқан едіңіз ғой, сол жөнінде естелік айтып берсеңіз», – деді телефонның ар жағындағы дауыс. Келісімін беріп, «ертең таңертең келермін», – деген тілшінің ұсынысын қабылдап, телефоннан алыс кетті.

	Содан жастыққа басын қойып көп ойланған. Көз алдына Ресейдегі құстың ұясындай қала Самара көлбеңдеп қоя берді. Ап-ауыр қара танкілер, соның үстіне шығып ән шырқаған сұлу бойжеткен. Қой, бұған қала емес, ән керек қой. Соғыстан кейін салған әнімді неге керек қыла қалды екен?!

	Таң атса, күн батып, бәрі естелікке айналып жатқан күндер. Қазіргі күндердің бәрі бір-бірінен аумайды. «Сөзімді неден бастасам екен?».

	1949 жылғы тамыз. Будапешт... айтар әңгіме көп, әрине. Тілшінің өзі сөз бастап, бұйданы жетелеп отырар. Әйтпесе көп күндер артта қалып, көңіл де көмескі тартқандай.

	Әңгімені, бәлкім, сол жазда да дәл бүгінгідей жауын-шашынның көп болғаныннан бастар. Табиғат-ананың мінез-құлқын кім ұмыта қойсын.

	Дүркін-дүркін жаңбыр жауып, астанадан шалғайда жатқан ақтөбе өңірінің орағына залалын тигізіп тұрған шақ еді. Сондай қиыншылық жағдайда қимыл танытып жатқан диқандар арасында жастық желкенін жайып сап өнер көрсетіп жүрген. Бір күні «астанаға тез жетіңіз» деген шұғыл жеделхат алды. аз күн болса да бауыр басып қалған жолсеріктерімен асыға қоштасып, алматыға жеткенше ойлағаны бір-ақ нәрсе еді: «Неге шақыртты екен?». Мәселенің байыбына барғанда ғана «уһ» деп демін алып, өрекпіген көңілі орнына түсті. Көктемде Мәскеуге барған сапарында өзінің фестивальға делегат болып ұсынылғанын алғаш естіп, жүрегі атша тулай қуанып еді. Мынау – өзі сонша асыға күткен дүбірлі жиынға шақыру екен. алматыда да көп аялдамай, тездете жолға шыққан.

	Тілші жігітке айтар әңгімені, бәлкім, осыдан бастау керек. Өйткені, көңіл өрекпуін көрсетпесе болмайды ғой. Өнердің өзі озық көңіл-күйдің жиынтық жемісі секілді нәрсе ғой. «Көңіл қартаймайды» деген рас екен.

	Мәскеу мен Будапешт арасындағы жол мереке мен салтанаттың шеруіне айналған. Ыстық кездесулер, айқасқан дос құшақтар Розаның шаттықтан басын айналдырғандай еді. Бірақ, табыстан басы айналған жоқ. Жол үстінде қанша жерде өнер көрсетті, қандай әндер айтты – олар қазір есінде емес. Есінде бар қалғаны – шетел көрермендерінің:

	«Бағлановада ұлттық нақыш басым екен. Дәл бұлай ешкім шырқай алмас. Қазақ әйелдерінің бәрі осындай ма екен?!», – деп қайта-қайта тамсана айтқан сөздері, құшақ-құшақ гүл, жайдары жүздер ғана.

	Тамыздың аптап ыстығы мадьяр жеріне қызуын молынан түсіріп тұрған. асфальттан ұрған ыстық леп онсыз да лап ете түскелі тұрған ауаны қыж-қыж қайнатып еді. «Түһ, мына ыстықты-ай... Ташкенттегіден де бетер ғой», – деп бірде кешқұрым жалаңаяқ сейіл құрғаны да есінде. Біздің Қызылорда бұның қасында солтүстік екен ғой» деп балалық бал дәуренінің беттерін үнсіз парақтап өткендей де болды.

	Иә, жүректе орын тепкен осы жайлар әсте естен шығар ма?!.. адам есте сақтай білуімен керемет, адам құбылысқа баға бере білуімен дараланады.

	Будапешттің қақ ортасындағы «Уйпешт» стадионының фестиваль ашылар күні адамға лық толғаны-ай... Теңіз дерсің толқып тұрған. Тың даланың бітік өскен егіні дерсің жайқалып тұрған. Бала күнінде көрген арал теңізі дәл осылай арнасына сыймай ыңыранып жататын. Сап-сары күріш алқабы да сан мыңдаған адамды қамтыған стадион іспеттес. Жер шарының 82 елінен келген өкілдер аз адам емес қой. Осының бәрі өнер құдіреті, өнер алақаны бес саусақ – бес құрлықтың өнер өкілдерін біріктіріп отыр.



	Халық әндерін орындау конкурсында Роза «Қыз қиялы», «Домбыра» сияқты қазақ әндерімен қатар «ах, Самардың қаласы-айды» құйқылжытты. Самардай қала айтылғанмен өмір шырқалып тұр еді. Ән орыс тілінде шырқалғанымен оның түпкі өзегі кімге де болса түсінікті еді. Жүрек ұйықтауды білмейді, ол қашан да дүрс-дүрс етіп өз ырғағымен соғып тұрады, өмір өзгерер, заман өзгерер, бәрібір жүрек жақсылыққа, алғы күнге, жарық сәулеге ұмтылған қалпында қала бермек. Тіршілік заңы солай, өмір заңы солай. Оны өзгертуге ешкімнің күші жетпейді. Жүрек бәрібір дегенін істейді... Көкке ілініп қалған бозторғайдың үніндей шырылдап, жүрек қылын шерткен осынау әннің:



	«Ах, Самардың қаласы-ай, Жүрекке жай таптырмас. Жай таппаған жүректің, Өзің тап та, дертін бас», – деген қайырмасына келгенде көрермен атаулы сөзін білмесе де әнге жүйтки қосылып еді. Қала аты қайталанғанмен ән өмір туралы еді.

	Соңғы шумағы екі рет қайталанып барып, шарықтай аспанға көтеріліп, дірілдеп тұрып алғанда көрермендердің қол шапалақтауынан зал ғана емес, күллі Будапешт жаңғырыққандай еді. Олар Кеңес Одағынан келіп ән шырқап тұрған қазақ қызының қай ұлттың өкілі екендігін де айырып білмейтін, ән тыңдап отырып оған өкінбейтін... Бұл жерде ән адам тағдырын сөз етіп тұр. Оны әйгілеп тұрған қол басындай қазақ қызы.

	– Роза, Розатай! Сені мақтап жазыпты!.. – деп қолына желбірете газет ұстап алған зара Дулуханова сол күні кешкісін жүгіріп келіп, мұның мойнына асыла кеткен. Осында келгелі серіктес болып, қонақ үйдің бір бөлмесінде тұрып жатқан екі құрбы не жазылғанын түсінбесе де газетке үңіліскен. Беттің қақ ортасында ән шырқап тұрған Розаның суретін көлемді етіп басыпты.

	«Бағланова... КСРО...» дегенінен өзге ештеңесін түсінбеген екеуі жүгіріп қонақ үйдің күтушісіне барған. анау қолмақол аударып берді, «ах, Самардың қаласы-ай» – орыстың халық әні. Бұл әнді орындаушылар көп. Бірақ бірде-бірі Бағлановадай орындай алмайды...».

	Әділқазылар алқасы әбден сараптай келе, халық әндерін орындаушылардың арасынан Розаға бірінші орынды лайық деп тапқан. Сарапшылар сынына оның әнді тамылжытып, төгіп айтуы ғана емес, сөздерін де тайға таңба басқандай дәл айтуы қатты ілігіп, таңдай қақтырған еді. Сазды әуенге де сабыр керек. Қол басындай қазақ қызының үлкен держава атынансайысқатүсіптұрып, өзінсоншама сабырлы ұстауы әділқазыларды таңдай қақтырса, әншінің бойындағы ұлттық нақыш бәрінен де биік шоқжұлдыздай жарқырап көзге көрініп еді.

	Сол күннен бастап оның есімі фестивальға қатысушылардың арасына кеңінен тарап жүре берген. Көшеде қарсы кезіккен екінің бірі: «Талантты қазақ қызы!», «Әнші!» – десіп қалады.

	Жанға жайлы Будапешт кештері... Тамыздың қоңыр самалы ескен шақта әр ел жастары бір-бірін кездесуге, танысуға шақырып жататын. Ондайда, әрине, өнер сайысынсыз тарау қиын. ал, өнер сайысы басталды дегенше, көпшіліктің сұрауымен ортаға Роза шықты дей бер.

	Сол бір жұлдызды кезден бері де аттай отыз бес жыл уақыттың өте шыққанына сенгің де келмейді. «ах, Самардың қаласы-ай...» оның атын шығарса, бұл халық әнінің нақышы бұзылмай ғұмырлы болуына бойындағы бар қабілетін салды. Бұл қабілеттің құм арасында туып, тілін қазақша сындырған қазақ қызының бойынан табылғанына әркім-ақ таңғалды. Түркі тектестердің ішінде қазақтай алғыр халық жоқ екен-ау деп, тереңнен толғап, әділ бағасын беріп жатқандар да болды.

	Кездесу-кештерге, шағын бас қосуларға жиналған жұрт бір-біріне сауалдар тастап, әңгіме тиегін ағытатын. Сондай сауалдардың бірі Розаға да қойылар-ды: «Соғыс туралы айтып беріңізші...». Бұл жайындағы айтар әңгімесі, шертер сыры мол Розаның.

	Соғыс басталған күні Хорезмде өнер көрсетіп жүрген болатын. Соғыс дегеннің не екенін азамат соғысының отты жылдарында қан кешкен, ақырында, соның жарақатынан көз жұмған әкесінің әңгімелерінен білетін Роза орнынан атып тұрып, есеңгірей отырып қалып еді.

	Бұлар мінген эшелон Мәскеуге, әлі ұмытқан жоқ, тамыздың жиырма төрті күні келіп жеткен.

	Бұл – күші жағынан әлденеше есе басым жау астанаға аспаннан да, жерден де шабуылды үдетіп, кеңес әскерлерін тықсырып тұрған ауыр шақ еді. Розалар орналасқан қонақ үй үстінде артиллерия да қоныс тепкен. Терезеден сыртқа көз жіберсең, түнгі Мәскеу аспанын айқышұйқыш тілгілей түскен прожекторлар жарығын көрер ең. Дүңк-дүңк еткен жарылыстар үні қонақ үй терезелерін де сылдырлатып тұрар еді. Мұндай тосын көріністерге алғаш бой үйрете алмай жүргенімен Роза да көп ұзамай серіктестері секілді майдан өміріне біршама төселіп, әскери қатал тәртіпке көндіге бастаған.

	Солтүстік-батыс майданындағы мына бір жай Розаның әлі күнге көз алдында. Ансамбль соңғы ұрыстар кезінде ерекше көзге түскен капитан заулиннің ротасына барып концерт қою туралы арнайы тапсырма алып, асығыс жолға шыққан. Майданның қиыр-шиыр жолдарын күн ұзақ кезгендерімен ротаны іздеп табу қиынға соқты. ақырында полк командирін тауып, содан рота жайын білген: олар алдыңғы шептен 7–8 шақырымдай кейіндегі селоны немістердің қолынан тартып алуға артта қалыпты.

	Мұнда келгенде бұлар селоны қоршай жатқан Павел Дублинданың взводын кезіктірген. амандық орнына взвод командирі селодан көзін алмаған күйі:

	– Окопқа, окопқа түсіңдер! – деп айқайлаған еді. – Қазірнемістершабуылға шығады... айтқандай-ақ сол екі арада:

	– Дайындалыңдар! – деген команда беріліп қалды. Әбден жол жүріп шаршап келген ансамбль мүшелері қысылтаяң шақта не істерлерін білмей дағдарысқан. Взвод командирі:

	– Мылтық ата алатындарың винтовка алыңдар қолдарыңа! Жау күші бізден әлдеқайда басым... – деп күтпеген бұйрық берді. Сол шақта Роза да винтовканы нәзік қолдарымен барынша қыса ұстап, окоп ернеуіне сүйеніп, село жаққа көз тіккен.

	Шабуылға көтерілген немістер көпке төтеп бере алмаған. Бет қаратпай қарсы алдынан бораған оқ оларды еріксіз шегінуге мәжбүр еткен. Міне, дәл осы арада Дублинданың:

	– Алға! – деген зор даусы естілген. Окоптан ырғып-ырғып шыққан жауынгерлермен бірге Роза да «Уралап» ілгері ұмтылған. атыса шегінген немістерге қарай винтовкасын кезене жүгіріп бара жатқан бір сәтте әлдебір қатты соққыдан көзі қарауытып жерге ұшып түскен. Лазаретке келгенде ғана есін жиды. Көзіне жарылыс желі тиіпті. Біраз емделгеннен кейін сауығып, ансамбль құрамына қайта оралды. Сол жолы кеудесіне «Жауынгерлік ерлігі үшін» медалі тағылып еді. Кеудесін кернеген ән сазының арасында сол күнгі оқ даусы әредік естіліп қалады. «Өмір тек ән салудан тұрмайды ғой, – деп ойлап қалады сол сәт. – Өмір сүру үшін өліммен де бетпе-бет келу керек екен». Соғысты айтса, сол көзі тартқандай болады. Атақты Сырбай ақынның «Соғыс неткен сұрқия оңбаған үн, айтса соны тартады сол қабағым» деген өлеңі де жүрегін шымырлатады.

	Жеңіс әндері... Оларды, сірә, ұмытуға бола ма?!.. Жау снарядтары жарымжартылай құлатып, сау-тамтығы қалмаған Минск вокзалында қаланың басқыншылардан азат етілуіне орай қойылған алғашқы концерт кезінде бұған екі жауынгер таяп кеп:



	– Айналайын, өзіміздің қазақтың қызы екенсің ғой. Туған жерімізді сағынып жүрген біз сияқтыларға қырдың гүліндей боп бірден жалт етіп көріндің... алыстағы ауылымызды еске алып, бір жасап қалайық, қазақтың бір әнін айтып берші, – деп өтіне сұраған. Сонда Роза:

	– Ауылым қонған Сырымбет сағасына-ау, болдым ғашық ақ сұңқар баласына-а, – деп шырқай жөнелгенде, Минск вокзалы сілтідей тына қалған.

	Өз өміріндегі ең қуанышты жеңіс әнін – шаттық әнін Роза Берлин түбінде, Потсдамда шырқады. Потсдамды алған дивизия жауынгерлері қала ортасындағы алаңға жиналып, сап түзеп тұрған кезде ортаға қалаға бірінші боп кірген, әр жерін оқ тесіп, жұлым-жұлым болған жыланбауыр танк жылжып шыққан. Қазақтың ұлттық киімін киіп, сол танк үстінде тұрып ән шырқаған Роза өнері бақыттанжұрттыңбасынайналдырғандай еді. Бұл бейне сурет боп талай баспасөз беттерінде басылды. Ұлы Отан соғысы тарихына арналған мұражайларда да соғыстың мұңлы сырын шертіп тұр.

	Кеудесіне екінші «Жауынгерлік ерлігі үшін» медалінтағыптұрыпатақтықолбасшы, маршал Рокоссовскийдің: «Роза айналайын, біз жауды қарумен жеңсек, сен әніңмен жеңдің. Сол үшін саған мың да бір рахмет!» – деп айтқан сөзін мәңгілік жадынан шығармас... Соғыстан кейін де маршал бұл сөзді кездескен жерлерде ерекше ыстық емеурінмен айтып жүрді. Мәскеудегі кездесулер соғыс қаһарманы мен өнер тарланының – ұғынысқан нәзік жүректердің назға толы сағынышты сәттері еді. «ах, Самардың қаласы-ай!» әні соғыс суретіне айналды. Бұл – соғыста жеңімпаз атанған қалалардың символ-бейнесіндей ән. Бұл ән қаруын серік еткен жауынгерлер ғана емес, қаһарлы да қатал қолбасшылардың жүрегіне де алау жағып, алыстағы ел мен жерін есіне салғандай. Маршалдар Жуков, Рокоссовский, Баграмяндар бұл әнді егіле тыңдап, еліге сөз еткендері майдан тарихынан белгілі. Ән – өмірдің жылнамасына айналған аңыздай ақиқат.

	Будапешт кездесулерінде Роза осындай естеліктер айтқан.

	Алау отты айнала отырып әңгіме шертетін ол да бір дәурен екен...

	Содан бері де аттай отыз бес жылдың жүзі өтіпті.

	«Ах, Самардың қаласы-ай...».

	Тілші жігіт тек Будапешт естеліктерін сұрап қана қоймас, сол төңіректен тарайтын бірер сауалдар да тастар.

	«Сіздің өміріңізге фестивальдің қалдырған ізі қандай?» – дер, мәселенки.

	Жұрт арасында кез келген нәрсеге үлкен жауапкершілікпен қарайтын қарапайымдылығымен де танымал тарлан әнші бір сәт осылар жайында ойлап кетті. айтқан әр әніңде ұлттық рең болсын.

	Шырқаған әр әуезіңде ерекшелік жатсын. Сонда ғана сен нағыз әншісің. Сонда ғана сен талантсың. Фестиваль күндерінде Розаның көңілге тоқыған ең үлкен жаңалығы – осы. Қалың жұртты елең еткізген әнін алғаш салған кеште өнер сарапшылары бір ауыздан:

	«Бағланова үнінде ұлттық бояу басым. Оның осыншалық табысқа жетуінің бар сыры сонда», – деп бағалаған болатын. Осы бағаны өнерімен өзектес алып келе жатқан ол қашан да сол биіктен көрінуге, сол сенімді ақтауға ұмтылады. Жас таланттар, өзінің шәкірттері бойына да ұялатуды өзінің басты азаматтық, ұстаздық парызы санайды.

	Өткен-кеткенді ойға алып, өзінің өнердегі жолын бағамдап жатып, таңның қалай атқанын да сезбей қалған. Жаңбырдан соң шайдай ашылған аспанның шығыс жақ етегі бозамықтана бастағанда:

	«Уақыт шіркін қалай зымырайды», – деп таңғалды.

	Қалаға арналған әндер көп. «Гренада, ты моя, Гренада» да әйгілі, бірақ әнімен емес, өлеңімен. «Мәскеу көз жасына сенбейді» кинофильміндегі «Александра» әні де танымал. Бірақ, бұлардың бәрі халықтық әндер емес, бұлар көркем фильмді көріктендіріп тұрған көмекші құралдар. Біздің қазақта да «Жасампаз қала Жамбылым» деп сызылтып салған «Жамбыл жастарының вальсі» бар. Бұл – танымал ән болды. Сыр даңқын асырған

	«Қызылорда вальсі» бар. Бұлардың бәрі 50-жылдардың аяғы, 60-жылдардың басында ел мен жерді дәріптеуге арналған әндер. ал, «ах, Самараның» даңқын асырған – соғыс, өлмес рух, туған жерге деген шынайы махаббат, оны тәкаппар тондеммен орындаған талдырмаш қазақ қызының ерекше үні. Бұл әнді Розадан басқа әнші орындаса осылай атын асқақтатар ма еді?! Қазір теледидарда «Майдан әндеріне арналған концерттің» беташары да осы ән боп жүр.

	БұләндіҰлы Жеңіскеарналғанарнайы концертте Сталин де тыңдаған. Сонда мұрты жыбырлап, сұсты өңіне жылу пайда болып, өзі топырағын баспаған қазақ жерінің қызы алдыңғы шепте осы әнді шырқағанына сенер-сенбесін білмей таңғалып, қол соға беріпті.

	Бұл ән қаһарлы Сталин ғана емес, талайдың көңілін жібітті. Өмірде тек бүкшиіп жүретін бір күйкентайлау жігіт осы ән шырқалса ортаға атып шығып, екі беті алаулап, частушкаға билейтін. Ән аяқталып қалса, жүгіріп барып ескі күйтабақты қайта қоятын. Әннің өзі өміршең, оның өмірін ұзартқан Роза Бағланова демей кім дерсің?!



	Бір мезет өзі шырқап жүрген бейбіт күндердің «ах, Самарасы» – «ақмаңдайлым» есіне сап етті. Бұл – бейбітшілік әні, қол ұстасқан махаббат әні. «ах, Самара!» – соғыстың ескерткіші болса, «ақмаңдайлым» – бейбітшілік символы, үздіккен жастар үні. «Лайым, соғыстың соңғы әні «ах, Самара» болсын. Елім енді қайтіп ондай топалаңды көрмесін». Ол осылай толғанды.

	Түн қалай қысқа... Таң қалай жақын...

	Уақыт қалай жылдам...

	«Ах, Самардың қаласы-ай...».

	1985.





ШЫҢЫРАУ





	– Сүйікті кейіпкерің?

	– Менің табынатын адамым – «Көктемнің он жеті сәтіндегі» Штирлиц (пәтер тонауға қатысқаным үшін сотталғанмын).

	– Бекежанды нағыз жігіт деп есептеймін (әскери борышты өтеуден жалтарғаным үшін сотталғанмын).

	– Блохиндей аты мәшһүр спортшы болғым келеді (топтық төбелеске қатысқаным, қыз зорлағаным үшін сотталғанмын).

	– Білмеймін, бұл туралы ойланып көрмеппін (ұрлық үшін сотталғанмын).

	...Түрме кеңсесі тым-тырыс. Күн – сенбі. Бейсауат жүрген бірді-екілі әскери қызметшілерден басқа бұл араға біразға дейін бас сұққан ешкім болған жоқ. Күзетті алмастыруға кетіп бара жатқан солдаттардың сықыр-сықыр басқан біркелкі аяқ алыстары ғана естіліп тұр.

	– Бұл араға жақындауға болмайды!

	– Кеңсеге қарама-қарсы мұнара басында тұрған күзетші солдаттың қатаң ескертуі түрме есігіне тақау барған алты-жетілердегі екі баланы қалт тоқтатты. Бұлар – түрмедегі ерімен, баласымен, бауырымен кездесуге келгендердің балалары. аңтарылып, жан-жақтарына таңдана көз салуларына қарағанда, бұл араға алғаш рет келгенге ұқсайды. Бет қаритын ызғырық желді елейтін түрлері жоқ.

	– Бала ғой бұлар әлі. Әйтпесе, қызығатын не бар мұнда. – Түрме кеңсесінің алдындағы қоршауға сүйеніп тұрған жұқа күртешелі әйелдің даусы қарлығыңқы.

	– Сорлы баламмен бір көрісіп қайтайын дегем. Бетіне қараған жалғызымыз еді. Қырсық шалғанда, бірде-бір құжатымды алмаппын. алыстан келгем. Түрме бастығы болмаса, басқаларының маңайлатар түрлері көрінбейді. Сол үшін, түрменің бастығын тосып тұрғаным...

	Күту бөлмесінің қоңырсыған иісі қолқаны қабады. Мұндағылардың басым бөлігі – әйелдер. Егде тартқан екі әйел бұрышта шүйіркелесіп, кәмпиттің қағазын аршып отыр. Екі-үш адам түрмедегілерге қандай азық-түлік беруге болатыны жөніндегі ережемен танысуда. Қиюластыра қойылған нардың үстінде жан-жағына ойыншықтарын шашып, әлдебір бүлдіршін отыр. Темекілерінің түтіндерін есіктің саңлауынан сыртқа үрлеп, сықылықтай күліп, сыбырласып тұрған екі келіншектің қылығын іштегілердің жақтырмай отырғаны көрініп-ақ тұр. Әсіресе, кәмпит қабы ғын аршып отырған екеу олардың сырттарынан қарап, өздеріне естірте:

	– Кешелі-бері кезіккен біреулермен құшақтасып, енді келіп күйеулеріне ұялмай-қызармай кірейін деп тұрғандарын қара, – деп күңкілдесіп қояды.

	Күту бөлмесіне бас сұғып, келушілердің өтініштері мен құжаттарын жинап алып кеткен түрме қызметшісі әлден уақыттан кейін қайта оралып, өтініштерінің жайын хабарлап жатты:

	– Азамат М-ев, балаңызбен екі сағат кездесугерұқсатберілді... азаматша С-ва, сіздің бауырыңыз айыптылар камерасына түсіп қалғандықтан өтінішіңіз қанағаттандырылмайды, кездесу мерзімі кейінге шегерілді.

	Біз Көкшетаудан бес-алты шақырым жердегі Гранитный поселкесінің жанындағы жалпы режімдегі түрмедеміз. Түрме бастығы В. Захаров жұмыс бағдарларымен қысқаша таныстырып өткеннен кейін, бізді бақылау пунктіне бастап келеді. Биік бетон қабырға, аранды темір қоршаулар, арпылдаған овчаркалар, автомат асынған солдаттар – бәрі де қайда тұрғаныңды айқын сездіреді. Бақылау пунктіндегілер құжаттарымызға шұқшия қарап, асықпай танысып шыққаннан кейін ғана: «Өтуге болады», – деп тіл қатады. алдымыздан темір торлы ауыр есіктер сықырлай ашылады. Ұзын дәліз. Шашы тып-тықыр етіп алынған еден жуып жатқан жас жігіт ығысып жол беріп, көзімен ұзатып салады. Дәліздің бойында кездесуге арналған бөлме бар. Шағын, екі қанатты. Ортадағы аралықтың екі жағын шыны бөліп тұр.

	Бір қанатта сотталған өрімдей төрт жас отыр. Бұлар – екі сағаттық қысқа кездесуде болғандар. Осының алдында ғана ата-аналарымен, бауырларымен кездескен олардың қуаныштары жүздерінде ойнап тұр. Қарсы камераға кіріп, телефон тұтқаларын кезекпе кезек көтеріп, олармен қысқа пікірлесе бастаймыз.

	– Алдамшы сағымға еріп, ақымақ болыппын. Онымды өте кеш түсіндім, – деп ағынан ақтарылды шеттегісі.

	– Не ішем, не кием демей, сайран сап жүрген кезде бәлеге ұрындым. Шаңқай түсте көрші үйдің мотоциклін ұрлап, танымайтын біреуге сатып жібердім. Азат дүниенің парқын бағаламау дегеннің ақыры, міне, осы. Үш жылға кесілгенмін, шығуыма әлі бірталай уақ...

	– Бостандықта жүргенде қолпаштаушы жолдас көп еді. Бір нәрсені бүлдірсек, бір ерлік істегендей мақтан тұтатынбыз. Кешке топталып көшеге шыққанда бізден күшті ешкім жоқтай, аяғымызды алшаң басып, кездескендерге тиісуге сылтау іздейтінбіз. Бір жолы парктегі би алаңында себепсізден-себепсіз әлдебір жігіттерге тиісіп, соққының астына алдық. Одан қалай құтылып шыққанымды білмеймін, әйтеуір қалтарыс көшеде келе жатқанымда әлдебір қыз кезіге кетті... Сөйтіп, осы арадан бір-ақ шықтым... Әкеміз жас кезімізде тастап, басқа әйелге кеткен. Әлгінде шешем байғұс жылап-еңіреп, тапқантаянғанын әкеліп, жолығып кетті. Шешем мұнда кеткенде, үйде қалған жалғыз қарындасымның күні не болды екен – соны аяймын...

	– Мұны ертерек ойлау керек еді ғой...

	– Ол кезде түрме дегеннің не екенін білдік пе?! Думандатып жүре береміз деп ойладық... Шешемнен мана бір-екі «достарымның» жағдайларын сұрасам,

	«Әлі көшені босатпай жүр» дейді. Елес қуып сөйтіп жүргендер мұндағы өмірді бір сәт саналарымен шарлап көрсе ғой...

	– Ал өзіңнің шығуыңа санаулы айлар ғана қалыпты, босатылғаннан кейін бұрынғы өміріңді жалғастырасың ба?

	– Өліп кетсем де ол соқпаққа оралмаспын. Бір зауытқа орналасып, еңбек етіп, шешем мен қарындасымды асыраймын.

	– Мен Орал қаласынанмын. Әскери борышымның бір жылын өтегенде қиынсынып, елге қаштым... Сот үш жылға бас еркімнен айыруға үкім шығарды. Оның бір жылын өтедім. Енді екі жылы қалды...

	– Хат алысып тұратын дос қызың бар ма?

	– Бұрын болған. Әскер қатарында жүрген алғашқы айларымда үзбей хат алысып тұратынбыз. Түрмеден бір-екі рет хат жазған едім, жауап болмады. Күйеуге шығыпты деп естідім. Әлгінде анық-қанығын сұрауға ағамнан ұялдым.

	Түрме ауласына шыққанда айшықтап жазылған тіркес көзге бірден ұрады.

	«Думанды өмір дегеніміз – ерте қартаю. Гете». Түрмеден шығар тұсқа жазылған жазу да назар аударады. «Бостандыққа – таза ожданмен қарызсыз!» Бұлар сотталғандар үшін жазылған заң іспеттес. Жолбастаушы бізді клубтағы жыл қорытындысына арналған жиналысқа кіргізді. Сырттай қарағанда жиналыс кез келген еңбек ұжымындағы басқосуларға ұқсайтындай. Бірақ мұндағы өлшем басқаша. Саяси-тәрбие жұмысы бөлімінің бастығы А. Пронин жұмыс қорытындысын хабарлап жатыр: «Жақсы жұмысы мен үлгілі тәртібі үшін М-ов, Н-ев, К-евтерге алғыс жарияланады...

	Мына сотталғандардың бұрынғы сөгістері алынады... Кезектен тыс ұзақ кездесуге рұқсат берілді... Қосымша үш сом көлемінде азық-түлік алуға рұқсат беріледі...». Түрмедегілер үшін бұл елеулі ынталандыру. Жақсы жұмысы мен үлгілі тәртібінің нәтижесінде мерзімнен бұрын бостандыққа шыққандардың тізімі біршама созылды.

	Отырғандардың жас мөлшерлері әрқилы. Мұрты енді тебіндеп шыға бастаған өрім жастар да, самайларын бозқырау шалған егде адамдар да бар. Күрткесінің қалтасында «Моисеев» деп тоқылып жазылған жазуы бар қартты көрсетіп, жолбастаушымыз:

	– Жасы – 85-те. 1904 жылы туылған. Қызы мен күйеу баласын өлтіргені үшін сегіз жылға сотталған, – деп түсінік береді. – Себебі ме? Қызын өте жақсы көрген. Күйеуге шыққанда машинасын сыйға берген, жиған-терген ақшасын солардың атына аударған. Керек кезінде қызы мен күйеу баласы шалды

	«төбелеріне көтерген». Кейіннен, шалда ештеңе қалмаған кезде оны Қарттар үйіне өткізіп, құтылмаққа ұмтылады.

	– Адамдар бойындағы қандай қасиеттерді ерекше бағалайсың?

	– Еңбекқорлықты, адалдықты (топтық төбелеске қатысқаным, қыз зорлағаным үшін сотталғанмын).

	– Әділдікті, қайырымдылықты, жұртпен тез тіл табыса білушілікті (пәтер тонауға қатысқаным үшін сотталғанмын).

	– Жігерлілік, табандылық (әскери борышты өтеуден жалтарғаным үшін сотталғанмын).

	– Қарапайымдылық, байсалдылық, әдептілік (ұрлық үшін сотталғанмын).

	Жолбастаушы бізді түрме ішіндегі түрме – айыптыларға арналған жеке камера тұрпаттас орындарға бастайды. Тағы да бақылау пункті, тағы да құжат тексеру. Жан-жағын тікенек сымдар бөліп тұрған тар жол бір қабатты үйге алып кіреді. Дәліздің қос қанатын ала камералар орналасқан. Қолсозым биікке сым тартылған. Шабуыл жасалған жағдайда соны тартып қалу керек. Жұмыстан бас тартқан, ұрлық жасаған, тәртіп бұзған, арандату жасаған, басқа айыптылар осында. айыптыларға арналған орында 15 күнге дейінгі мерзімде ұсталса, камера тұрпаттас орында – алты айға дейін. Түрменің басқа бөлігіне қарағанда мұндағы тәртіп өзгеше. Тар бетон камералар, қабырғаға бекітілген қайырмалы нарлар, күніне екі рет он бес минутқа сейіл. айыптылардың мұнда түсу себептерін сұраймыз. «Жұмыстан бас тартқаны үшін...», «азық-түлік ұрлағаны үшін...», «Төсек ұрлағаны үшін...». Еңсені басқан күңгірт жарық шыңырау түбіндегі болымсыз сәулені көзге елестеді.

	Түрме ішіндегі түрмеден сыртқа беттейміз.

	Сотталғандарды аулада сапқа тұрғызып жатыр. Күніне осылай екі рет тексеруге сапқа тұрғызылады. Түрмедегілерді азат дүниемен байланыстырып тұратын да – осы аула. Қыпқызыл боп көкжиекке еңкейіп бара жатқан күннің әлсіз шапақтары аулаға қиялай құйылып тұр, төбеден топ қарға қарқылдап ұшып барады, ағаш бұтақтарындағы ұлпа қар күнге шағылысып жылт-жылт етеді. Олардан сәл әріректегі тікенек сымдарға, мұнаралар басындағы автомат асынған солдаттарға көзің түскенде, мұның бәрінің алдамшы көрініс екенін бағамдаймыз.

	– Қандай қасиеттерді ұнатпайсың?

	– Ақылгөйсігенді, әлсізді жәбірлегенді (әскери борышты өтеуден бас тартқаным үшін сотталғанмын).

	– Дүниеқоңыздық (ұрлық жасағаным үшін).

	– Өтірік айтқанды, шектен тыс пысық боп көрінгенді суқаным сүймейді (топтық төбелеске қатысқаным, қыз зорлағаным үшін сотталғанмын).

	– Кісімсіген, менмен адамдарды ұнатпаймын (пәтер тонауға қатысқаным үшін).



	Есік көзінде тұрған кезекші – сотталған Е-ев біздің:



	– Түрмедегі тұрмыстарыңыз қалай? – деген сұрағымызға:

	– Әрбір отрядта түрлі-түсті теледидар бар, сенбі, жексенбіде клубта кино көрсетеді, спорт секциялары жұмыс істейді, моншаға жүйелі апарып тұрады,

	– деп жауап қатты. Жолбастаушымыз оның мұнда бес жыл отырғанын, осы көктемге қарай шығып қалатынын айтты.

	– Алғашқы кезде азат дүние орындалмайтын, қол жетпес, қиялдағы арман тәріздес көрінетін. Бостандық туралы ойлаудың өзі ауыр болатын.

	Шығар күн жақындаған сайын ел жақты жиі ойлайтын болдым. Уақыт бір орнында тұрып қалғандай. Таяуда тәртібім, еңбегім үшін мақтау грамотасын алдым. Бәлкім, мерзімімнен бұрын босап та қалармын, – деп ағынан ақтарылды. Пара алғаны үшін бес жылға кесілген Е-евтің бабымен түскендер «қоңыраудан қоңырауға дейін» (кесілген мерзім біткенше) отырады. Әйткенмен оның үміті негізсіз де емес көрінеді.

	Біз әңгімелескен сотталғандардың бәрі де бостандыққа шыққаннан кейін қайтып бұл жолға түспейтіндіктеріне, кісінің ала жібін аттамай, адал өмір сүретіндіктеріне сенімді екендіктерін білдірген. Сол себептен де олардың атыжөндері қойын дәптерге түскенімен бұл арада келтіруді жөн көрген жоқпыз.

	– Өкінішке орай, – деп өз ойын білдіреді түрме бастығының орынбасары, – қайтып мұндай мекемеге түсуге ант-су ішкендердің бірқатарының бостандыққа шыққаннан кейін қайтадан «жолдан тайып», қылмысқа барып жататындығы жасырын емес. Қолымызда бар мәліметтерге сүйенер болсақ, олардың мөлшері қомақты.

	Николай андреевич сөз арасында уақыт өзгерістерінің түрме тынысына да ықпалы тие бастағанын, жер-жерде әртүрлі эксперименттердің жүзеге асырылып жатқанын, олардың барлығы да қайткен күнде де шыңырауға құлаған адамды дұрыс жолға бағыттап жіберуді, өмірге қайта оралтуды көздейтіндігін әңгімелеп өтті.

	Кездесу бөлмесінің екінші қанатында, шыны терезелер бөліп тұрған аралықтың арғы бетіндегі сотталған төртеу сұрақтарға қал-қадірлерінше жауап беріп, өздерін біршама еркін ұстап отыр. Қара формалы олардың тек біреуінің шашы ептеп өсіңкі. Демек, оның шығуына әрі кеткенде екі-үш ай қалған.

	– Бостандықта жүрген өзіңнің құрбықұрдастарыңа не айтқан болар едің? – дейміз телефон тұтқаларынан тіл қатып.

	Камера іші бірте-бірте қапырық бола бастағандай. Сол жақ қабырғаға бекітілген желдеткішті іске қосамыз.



	Сотталғандар отырған камерада желдеткіш көрінбейді. «Тәртіп солай».

	– Түрме – үлкен мектеп, бірақ, ең дұрысы – бұл мектептің табалдырығын аттамау.

	– Шыңырауға құлау оңай, одан шығу қиын.

	– Не істесең де алдымен ойланып, сосын барып істеу керек...

	Бізді шалғайдағы осынау мекенге жетелепалыпкелгендеосыіспеттестілек, бір парақ қағазға жазылған «Түрмедегі өмірмен жастарды таныстырсаңыздар, сонда, бәлкім, бұзақы жастардың қатары азая ма еді», – деген бүкпесі жоқ өтініш еді. Бір өкініштісі – мұнда хат иесімен жүздесіп, еркін пікір алысқанымызбен, оның өз өтінішіне орай, аты-жөнін келтірмей отырмыз.

	Темір торлы түрме есіктері сықырлай баяу ашылып, кең, азат дүниеге қадам басамыз. Бойымыз сергіп, үстімізден ауыр жүк түскендей еркін тыныс аламыз. Ал мұндағы өмір бәз-баяғысынша жалғасып жатыр. Автомат кезенген солдаттар іштен бірінің соңынан бірі жүгіре шығып, түрме есігі мен жапсарлас бетон қабырғаның арасын жалғап, қазқатар тізіле қалған. Қарғыбауларымен алысқан овчаркалар сол жаққа қарай арп-арп ұмтылады. Артынша тізілген солдаттардың арасымен бір-бірлеп жүгіре басқан сотталғандар түрме есігінен ішке қарай кіріп жатыр. Бұл – жұмыстан қайтқандар. Біреудің баласы, біреудің бауыры, біреудің жары.

	Поселкеден алыстап, ұзап кеткенше бақылау мұнаралары қарауытып көрініп тұрды.

	Астанаға бет алған жүрдек пойыздың жайлы вагонында келе жатып та түрменің көңілсіз көріністерінен бір сәт арыла алмағанымызды бағамдаймыз. Мойынтыда ма, Сарышаған станциясында ма қарама-қарсы бағытқа кетіп бара жатқан пойыз қатарласа тоқтады. Станция басындағы үйреншікті, қарбалас көріністердің арасынан бір сурет көзімізге бірден оттай басылды. Әлгі тоқтаған пойыздың бізбен тұстас вагоны өзгелерден бөлекшелеу көрінді. Терезелері темір тормен қапталған. Вагон есігінде тұрған автомат асынған солдат:

	«Вагонға жақындауға болмайды!» – деп анда-санда әлдекімдерге ескерту жасағанымен жүргіншілер вагон терезелеріне мойын соза қарайды. Шаштары тықырлай алынған өрімдей жастар сырттағылардан темекі, сіріңке сұрайды. Біреулер алысырақта тұрып ап ішке бір екі тал темекі атып жіберді. Күзетшілерден сұрастырып қарағанымызда, бұлар «көктүйнектер» – жаңадан сотталғандар болып шықты.



	Шыңырауға құлағандар. Бұлардың қаншасы мына азатдүниеге қайта оралып, қаншасы бұралаң соқпақпен кетер екен?..

	1990.





КІСЕНТАҢБА




	Мен сізді соңғы рет пойызда кездестірдім. Арнайы шақырумен астанаға әлдебір салтанатқа кетіп бара жаттыңыз. Алдымен купеге қомақты сөмке көтерген жалпақ бет жігіт кірді. Қолындағы жүгін бұрышқа қоя беріп:

	«Орныңыз мына жер, аға. Кіріңіз!» – деп сәл жымия ысырылып Сізге жол берген. Сыртқы киіміңізді асықпай шешіп, жайғасып отыра беріп:

	– Әп, бәрекелді, мұнда өзімнің балаларым бар екен ғой, – деп, жыға танымасаңыз да іштарта жадырай сөйледіңіз.

	Жадыңыздың беріктігіне таңтамашамын... Біз ғой кешегі күнгіні ойымызда қайта тірілте алмай күйгелектенеміз. ал Сіз осыдан бірер жыл бұрын әдеби басылымда бірге істейтін әріптесім екеуміз өзіңізден сұхбат алғанымызды меңзеген болатынсыз. Тоқсанның қиясында тұрып сондай бір сәттік кездесуді ұмытпағаныңыздың өзі тектілік-ау!

	Жалпақ бет жігіт біз жаққа тосырқай қарады. Таныса келе білгеніміз – ол сіздің арнайы бөлінген көмекшіңіз болып шықты. Жол-жөнекей шәй-суыңызды ыңғайластырып, бәйек боп қызмет жасап-ақ бағуда.

	– Құдайға шүкір, қазір үкімет тарапынан жан-жақты қамқорлық көріп отырмын, – деп бір мезет ақтарыла сыр шерттіңіз. – Мінеки, кеудеме орден де қадалды. Бәрі жақсы-ау! Әйткенмен халқыңа қызмет ететін, тепсең темір үзетін саналы ғұмырыңның, мәнді жылдарыңның қапаста өте шыққаны жаныңды жегідей жейді екен. Мүмкін ол да тағдырдың сыны шығар. Қайтара алмағаннан кейін өткен жылдарға өкініп бола ма!.. Уһ!

	Осылай деп күрсінген сіз вагонның терезесінен сыртқа қарадыңыз. Жалқынданып батып бара жатқан күннің сәулесі жанай құйылғанда бетіңізді тарамдай аққан жас жылт етті.

	Кәрі кісінің күйректігіне баладым, қапылыста жылт еткен сол көз жасыңызды. Бірақ Сіз үнсіз егіліп, тіс жармай отырдыңыз. Ішкі жан бұлқынысыңызды бөлуге дәтіміз жетпей, бәріміз бірауық үнсіз қалдық.

	Пойыз доңғалақтары шойын жолды тынымсыз ұрғылап, ілгері қарай жұлқынып бара жатты.

	ал біз тақыл-тұқыл дерек тілімен сөйлесек, Сіздің отызыншы жылдардың орта тұсындағы нәубет жылдарында «Жапонияның жансызы» деп нақақтаннақақ жала жабылып, он сегіз жыл өміріңізді айдауға, қуғын-сүргінге бергеніңізді, абақтыда жатып «Отаным алдында бір мысқал кінәм болса, қаныммен жуайын» деп, майданның алғы шебіне сұранып, жоғары жаққа жиырма төрт рет арыз жазғаныңызды, үш рет ату жазасына кесіліп, аман қалғаныңызды білетін едік. Бәрін де білетін сияқты едік. Бірақ кейде қариялардың ойдажоқта, табан асты неге жылайтынын түк түсіне алмаймыз... Бірақ, екі білегіңіздегі мәңгілік өшпестей боп тыртық ізі қалған кісен таңбасынан көз алмаймын.



	***



	«Сталин жолдас! Сіздің қаперіңізге жергілікті жердегі жантүршігерлік жағдайлардың жай-жапсарын баяндағым келеді...». Қанша күн толғатып, қанша түн көз ілмей, ақыры тәуекелдің жел қайығына мініп, төрткөз парақ бетіне иректете түсіріп, Мәскеуге жазған хаты осылай басталған.



	Ең алғашқы ерлігі де, ең алғашқы үлкен қателігі де осы хат болыпты.



	Сібірдегі технологиялық институтты тәмамдап, елге жаңа оралған беті. анау-мынаудың қолы жете бермейтін үлкен шаһарда марксизм-ленинизм классиктерінің еңбектерін жаныға оқыған, таптық күрес, социализмнің табыстары туралы ілім-білімнен құралақан да емес. Ол – ол ма, төңкеріс әкелген жаңа дүние алдында өзін өлшеусіз қарыздар секілді сезінеді ылғи. Енді қайтсін, көрінгенге көзтүрткі тірі жетім болса да қағажу көрмей интернатқа қабылданып, шаруажастар мектебін бітіріп шықты. Оқуға деген ұмтылысы ескеріліп, санаулылар қатарында Сібірдегі үлкен шаһарға жолдама алды. Әй, бұл қазақтың бұрмалап, қисық ат қоймаса ішкен асы бойына тараушы ма еді, «ит жеккен», «ит жеккен» деп үрей еткен Сібірі ертегідей жер боп шықты. Әсіресе, ақ қайыңдар сыланған жазғы түндерін айтсайшы! Көзді ашыпжұмғанша институттағы оқу да артта қалып, қалтаға құжатын салған. Ендігі мақсат – елдегі жастарды білімге үгіттеу, сауатсыздықпен күрес, ел ертеңі үшін аянбай еңбек ету еді.

	Сондай екпінмен келгенде алдынан мынандай сұмдық көрініс шықты. аштықтан елдің ыңыршағы айналған. Семей көшелерінде бұратылған өліктен аяқ алып жүре алмайсың. Тамақ іздеп, тоз-тозы шыққан жұрт.

	«Бұл қалай?» – деген сұраққа жас жүрек жауап таба алмайды. Социализмнің бағыты бұлай болмаса керек еді. Әрине, бұған жергілікті жердегі бұра тартушылықтар, іс басында отырған кейбіреулердің саяси сауатының жетіспеуі кінәлі. Мәскеуге жолдаған хатында осылардың бәрін төгілдіре баяндаған сияқты еді. «Сталин жолдас мұны білмей отыр-ау», – деген балаң ой қалам ұшына жел бергендей. Қанша зарығып күткенмен сол хатына жауап жазған жан болмады. Есесіне, кейіннен осы хат алдынан қаншама рет бәле болып жолықты. «Жапон-герман жансызы, сен сол кезден-ақ партияның саясатына қарсы шыққансың!..». «Саған сол хатты жаздырған жауыздардың атын атасаң, бостандыққа шығасың!..». «Кеңес өкіметіне қарсы үгіт жүргізгенсің!..». НКВД тергеушілерінің сұрақтары күн демей, түн демей осылай қайталана беретін. «Мойында!» – деп мұздай карцерге лақтырып та тастады, прожектордың шамын көзіне тақап, кірпік ілдірмей, азапқа да салды, төбесінен тастай су тамшылап тұратын қапасқа да тықты. Сөйтсе де кеудесіндегі алдамшы бір үміттің сәулесі өшпейді. Сөйтсе де «Сталин жолдастың сол хатты оқуға уақыты жетпеді-ау», – деп талайға шейін өкініп жүрді.



	Ең алғашқы іссапары жадында мықтап сақталып қалды. Өз міндетін адал атқаруға барынша жанын салып бағатын ынтасын ескерді ме, өлкелік партия комитеті бес адамдық комиссия құрамында абыралы ауданына шұғыл аттандырды. Отыз бірдің ыңырсыған көктемі еді. Жол қамырша иленіп, айнала ми батпақ болып жатты. Бір қылтада бұлар мінген көлік аударылып, тізеден лайсаңда қалды. Жаяу-жалпылап ауылдан ауыл асты. Қай жерде де алдан қорқынышты сурет күтіп тұрғаны. Кей ауылдардан қыбырлаған жан кезікпесе, кей мекендерде бірен-саран өлмелі шалкемпір ұшырасады. Жол бойы – сұлап жатқан адамдар. Шамалары келгенше жолдан аулағырақ шығарылып, мәйіттің бетін топырақпен жапқансиды. Біртебірте оған да шамалары жетпеуге айналды. Жол бойы шашылған өліктерді жинайтын адам жоқ, ал нәйтеті бес адам қазақ даласындағы барша бейкүнә құрбандарды көмуге күші жетпейді. Шексіз даладағы өліктерді жинайтын кім бар?! Кім!?.

	Басын құбылаға қаратып, көлденең жатқызылған өліктің қасында екі тізесі дір-дір етіп әлгіден жүрелеп отырған бұл орнынан созалаңдай көтерілді. Кеудесінің терең түкпірін, аз күнгі сапарда тастай беріш боп қатқан жүрек тұсын өртеген аза сәл болса ащы айқай боп шығатын, мынау қу медиен даланың түкпір-түкпірін кезетін сияқты. запыран өксік аралас ащы айқайынан еш қайран жоғын да біледі. Бастарын төмен салып, ұнжырғасы түсіп, мойындары салбырап отырған төрт серігі жерден көзін көтеруге де жарамас... Талай жыл мал жайылған жердің қи аралас бір уыс топырағын қолдарымен аялай үгітіп, үнсіз тұрды екі бетін тарам-тарам жас жуып. ал алыстан ішін тарта ұлыған үн құлағына талып жететіндей. Әлгібірде ішкі шарасыздық, әлдеқандай өшпенді ызадан оттай жанған денесі тітіркенген. Құлағын төсеп, жанжақтан тың тыңдады. Жалбарынышты әрі қаралыүн үздік-создық «у-у-улеп» тұрып алсын. Түн қатып қалжыраған, аштықтан ашынған көкжалдың айбар мен кекке толы ұлуы еместей. Тіпті, тышқан аулап, айдалаға қаңғырып кеткен сабалақ жүн маңқа төбет те дәл бүйтіп құйқа тамырды шымырлатпас... Әлде... үстіне қаскөй әлдекім бір шелек мұздай су құйғандай тұла бойы әлгіден әрментітіркенді. Әлде... аштан бұратылып жатқан белгісіз бір бейбақ төбеден төнген сұрғылт аспанға қарап, соңғы рет мұң-зарын, ышқынысты шерін жеткізді ме! Құдай-ау, мына зарлы, үрейлі үн тіршіліксіз қалған өлі даланың тереңінен шығып жатпасын. Сахараның ұлыған үні, ащы зары болмасын. Бірақ, бұл зарды еститін кім бар?!



	Үн шыққан жаққа баруға бірде-бірінің жүрегі дауаламады. Осы сапарларында теріскейге – Павлодарға қарай жылжыған сайын көрген сұмдықтарын жіпке тізу де мүмкін емес. Қайда барса да қаптаған өлік. Теріскейге жылжыған сайын күн де суыта түседі. Жер бетіндегі қар өліктердің бетін жауып, алыстан көзден жасырғанмен, жым-жырт әппақ далада еріксіз елегізиді адам, қарадайқарап үрейі ұшады. Мынау бедірейген даланың әр тұсынан әппақ сүйегін саудыратып, өңшең өліктер табан асты түрегелетін сияқты. Сосын... ақсөңке сүйектері саудырлап, қыбырлаған тірі адамның бәрін бас салып түтіп жейтіндей. Ырсиған тістерімен аямай жұлмалап, қар үйірген далада шыр көбелек айналып билейтіндей. Жо-жоқ, бәрі де шаршаған жүйкенің кесірі, бойды буған қорқыныш пен ессіз елестің әсері. Өң мен түстің арасындағы аянышты дүбәра күй. Биіктеу жотаның құлдиындағы ауылға осылайша әбден зарығып жеткен. Бұнда да – сол жағдай. ақ көрпеге оранған оншақты үйлі ауылдың көрінісі мүлдем қорқынышты еді. Қыбыр еткен тіршілік нышаны жоқ өңкей қоржын тамдар мылқау. Түтіні түтеген бірде-бір мұржа көзге ілінер емес. Есіктерін қар басып қалған тоқал тамдар сұмдық бір сырды ішке бүгіп жатқандай жапырая түседі.

	Ешбір үйге бас сұқпастан, ауылдың ортасына қарай омбылап тіке тартты. Жолай қар басып, қисая құлағалы тұрған қашадан әлдебір имекбас таяқты жұлып алғанын өзі де сезбейтін сияқты. Мынау өлі ауылда кімнен қорғанбақ, кімге қарсы сілтемек бұл таяқты? Өзінің де санасы сау еместігін сезбейтін секілді.

	Оң қапталындағы тоқал тамның есігі жартылай ашық секілденді. Соңғы күндері әбден діңкелеп, сүлдері қалмаған батырдың ақ қарға айқыш-ұйқыш түсіп, бетін түнгі сыпырма жел жапқан іздердің бедерін аңғарар халі жоқ. Жалбыраған терімен қапталған ағаш есік ойбайлап зорға ашылды. Әлде шынымен бұның бойында әл-дәрмен қалмағаны ма? Табалдырықтан аттай беріп, сүрініп кетіп, етбетінен құлай жаздап бойын әрең жиған. Қаракөлеңке үй ішінде еш тіршілік сезілмейді. Жалба-жұлба жастықпен бітеулі төрдегі соқыр терезеге қарай жандәрмен ұмтылсын. Сәл жарық түспесе мынау суық үйде өзінің де жүрегі жарылып кетердей. Қойдыңжүн-жұрқасы салынған ескі жастықты бар күшін сарп ете жұлқылап, әрең жұлып алған. Бір сәт ентігін басып, қолындағы имекбас таяғын суық еденге бар салмағымен қадай тіреп, артына бұрылып, үй ішін тінте қараған күйі қалшиып қатып қалды. Тынысы бітіп, қыбыр етер емес.



	Мана тас қараңғылықтан түкті аңғармаған екен. Кіреберіс есік аузынан оң қол жақтаішек-қарныақтарылғанөлікырсиып жатыр. Қасқыр ма, құтырған иттер ме, екі сан етін опырып жепті. Жалаңаштанып қалған сүйектері көкқаязданып ырсиып көрінеді. Тарқатыла бетін жауып кеткен қолаң шашына қарап әйел екенін білуге болатындай. аяусыз өткір тістер көкірегін паршалап, ішін үңги жеген сықылды. Жан-дәрмен іші-бауыры удай ашыта лоқсып, басы салбырай еңкейген күйі аузын алақанмен жапты. Өлікке қайта қарауға дәті шыдамады. Буынбуынынан әл қашып, үңірейген үйдегі іші қуыс өліктен зәре-иманы қалмай тұр. Қайда тұрғаны, неге тұрғаны белгісіз, бірақ түбі жоқ меңіреу қараңғылыққа біржола жұтылып кеткісі келді... Өлік жапқан сұр дала – меңіреу түзді, мұржалардан түтін шықпайтын мылқау ауылдарды көргісі келмейді ешқашан. Жолдастары есі кіресілі-шығасылы мұны әлгі үйден қолтығынан сүйеп, ашық ауаға шығарып, екі бетін таза қармен ысқылап жатқанын біледі. Бұлғақтаған басынан тұмағы ұшып түскенін еміс-еміс біледі...

	– Бейшара, шашы әппақ қудай боп кетіпті, – деген аянышқа толы үн құлағының түбінде күңгірлегендей. Осылайша бірін-бірі сүйемелеп жатаған тамның жанынан өтіп бара жатқандарында құлақтарына әлдекімнің шала-жансар ыңырсыған даусы келген. Қорқа-соқтап үйге амалсыз кірді бұлар тағы да. Тағы да толған өлік. Ыңырсып, тірі жатқандары да бар. Жантүршігерлік көрініске одан әрі қарауға дәті жетпеген күйде сыртқа, қарлы далаға ұмтылды. Тек ағаш есікті жұлқып аша бергенде оң жақ бұрышқа таяу ілулі тұрған шынжырлы темір кісенді көзі шалғандай болған. алыс өріске қаша беретін безгек аттардың тірсегіне салынатын тат басқан кісен көзіне әлдебір қорқынышты жыландай елестеді ме, көзін еріксіз жұмды. Қалың қырау басқан шынжырлы темір-жыланға қас-қағымда жан бітіп кететіндей жүрегі суылдаған.



	***



	Сіз екі қолыңыздың білезігін кезеккезек уқалап, вагон терезесінен сыртқа көз тастаған күйі үзақ үнсіз қалдыңыз. Уқалаған сайын білектегі тыртық ізі жан біткендей әрлі-берлі қозғалып, бұрынғыдан әрмен ағараңдап баттия түскендей көрінді маған. Шынымен де солай шығар... «Жай ғана кісен адам білегінде осыншалық ауыр із қалдыру үшін қанша жыл қолға тағу керек екен?» – деп ойладым үнсіздікті бұзуға батылым бармай.



	***



	«Нәлеті, буындарымның зар қақсатуын-ай қасақана қылғандай боп. Буын деймін-ау. қайдан буын болсын! Қызыл етті қан-жоса етіп ойып, ақ сүйекке дейін сіңіпкеткенкісенніңпәлесіде. Күнбұзыла бастаса өстіп зар қақсататын жыны бар ғой. Ежелден үйреншікті болған ауруақ, әйткенмен әр сыздаған сайын шыбын жанымды көзіме көрсететінін айтсайшы бұл пәлекеттің.

	Сынғаннан да сыздаған жаман деген, ә!..» асыл алмас семсер туралы аңызды баяғыда... ұмытылып кеткен бала күнде естіген. Жадында еміс-еміс сызаттанады әлі күнге. Жер бетінің әлдебір түкпірінде нағыз ержүрек батырға сай асыл семсер тығулы жатыр. Жақпар-жақпар тастардың арасында. Сол семсерге нағыз лайықты жігіт, күші мен батырлығы сай ер-азамат тастың арасынан суырып алса, әлемді жаулап, төрткүл дүниені әділдігімен билейді деседі.

	Ал мұның көргені аттың аяғына салынатын шынжыр кісен. адамдардың қолындағы теміркісен. Қаптаған ауыр кісендер. Тірінің бәрі кісендеулі, кісенсіздер тек өліктер ғана.



	Республикалық газеттердің бірі «Ұлтшыл-фашистер өздерінің қастық әрекеттерін еш уақытта тоқтатқан жоқ.



	Өлкенің жаңа басшыларымен бірге ескі перегибті сөккен болып, сұрқия сөзді бетке ұстап, Құлымбетов, Жүргенов, Жандосовтар түлкі құйрықты шошқалар – өздерінің фашист қожайындарының тапсырмаларын орындау үшін үнемі астыртын жұмыс жүргізіп келгендігі айқындалып отыр. Халық жаулары бастаған контрреволюцияшыл топ Орталық Қазақстанның малшаруашылығын өсіртпеуге, кері келтіруге аз қастандық істеген жоқ», – деп сыпыра қара күйе жаққанда ашық күннің өзі түнекке айналған әпсәтте.

	– Айыпталушы Қазғанбаев, өмір бойы жұмысшы болғандығыңызды ескеріп, соңғы рет сұраймын. Сіздерге қойылған кінәлардың бәрі рас па? – Соттың танадай көзілдірікті, аздап имектеу мұрнының астында қоңыз қара мұрты бар етжеңді, қызыл шырайлы төрағасы орта бойлы, жұқа бөз көйлегінің жауырыны терден арқасына жабысқан төртпақ кісіге шүйіле қарады. – Жасырмай ашығын айтыңыз, тергеу айыптарының бәрі рас па?

	Орнынан ұшып тұрғанмен жанжағына алақтап, аузына сөз түспей қалған төртпақ кісі сәл күмілжіп барып, ізінше қырылдаған дауыспен:

	– Біздің көргенімізді көрсеңіздер, бәрін де түсінер едіңіздер. Ана жақта не болып жатқанын білсеңіздер ғой... – деді иығынан ауыр жүк түскендей ауыр күрсініп. Сосын аса бір ерікжігермен бойын қайта тіктеп алып, сотқа жасқанбай қарады. – Сталин жолдас та білмейтін шығар. Мен басқа ештеңе айтпаймын. Бірақ, менің ата-бабам да өзім де жұмысшы болдым, осыны ұмытпаңдар, – деп тағы үстемеледі соңғы сөзімді айта алмай қаламын ба деген әлдеқандай асығыстықпен.

	Ұзаққа созылған сот процесі де аяқталды. Әу бастан-ақ мынау қатал соттың ешкімді аямауға бекінгені белгілі секілді сезілген. айыпталғандардың алтауы ату жазасына кесіліп, үкім табан астында орындалатын болды. Ал өмір бойы жұмысшы болғандығы, әсіресе, көмір қазушылардың беделі ескеріліп, Қазғанбаевқа жиырма жыл түрме жазасы шығарылды. Бұл үкімді үнтүнсіз тыңдаған байғұс кенші кенет алға ұмтылып, жолын кес-кестеген қарулы күзетшілерге әл бермей жұлқынып:

	– Бәрі өтірік! Сендер жиырма жылды өтірік беріп отырсыңдар! Нағыз «халық жаулары» мына сендерсіңдер, – деп бар дауысымен айқайлады мойын тамырлары білеудей бола адырайып.

	– Атыңдар одан да, менің еш жазығым жоқ. Бәрібір жиырма жылға шыдай алмаймын!..

	Залда еш қыбырсыз отырғандардың денесін бір сәтте электр тогы жүйткіп аралап өткендей өн бойлары тітіркенді. Мұның да тұла бойы еріксіз шымырлап, аяқ-қолынан қуат қашып, түк қозғала алар емес. Жан-жақтан үрей қаумалаған кең залдағы жұмсақ орындыққа шегеленіп қалғандай тапжыла алмайды. Өмір бойы ауыр бейнет шегіп, екі білегінің күшімен көмір қазып күн көрген мынау жұмысшының қылмыскер екендігіне, оның өкіметке қарсы ұйым құрғандығына сене алмай отыр. Жоқ, ол мүмкін емес! ал күн сайын жер астындағы өлім мен өмір айқасқан қауіпті жұмысқа еті өліп кеткен жанның өзіне ату жазасын – өлімді сұрап зар қағуы да жүрегін езіп барады. Сонда... кейде адам үшін өмірден де гөрі ауыр азапсыз бірден өлудің өзі әлдеқайда артық болғаны ғой. Сонда... қалай боп кетті өзі?! Біреулерді бақытты ету үшін, өзгелерді жазықсыз азапқа салу, ажалдың тырнағында қалдыру әділдік пе?!.

	«Сталин жолдас! Сіздің қаперіңізге жергілікті жердегі жантүршігерлік жағдайлардың жай-жапсарын баяндағым келеді...». Қанша күн толғатып, қанша түн көз ілмей, ақыры тәуекелдің жел қайығына мініп, төрткөз парақ бетіне иректете түсіріп, Мәскеуге жазған хаты осылай басталған.



	Ең алғашқы ерлігі де, ең алғашқы үлкен қателігі де осы хат болыпты.



	Әй, ақкөңіл аңғалдығы-ай! айналадағы әрбір адамның қит еткен қадамы аңдулы екендігін іштей жақсы сезсе де әлі күнге жақсы бір хабардан үміт етуін қояр емес. Жұрттың көбі де өзі сияқты алыс Мәскеуден бір жылымық күтеді, дүние қайтадан бір жарқырап, еш қорқыныш, үрейсіз күн кешуден дәмеленеді. айналадағы адамдарды біржола торығу, ішкікүйреуденәлсізүмітпенөлмеусіреген сенім ғана аман сақтап, қолтықтарынан демейтін секілді. Бірақ, әрбір күн онсыз да ауыр азаптарды одан әрмен үстемелей түсетінін қайтерсің...



	***



	Өлкелік партия ұйымының бірінші съезі қызыл кеңірдек дауға ұлассын. Жібі түзу дау да емес, әйтеуір билікке талас, жоғары орынға өз жақтастарын өткізудің жанталасы. Пысықай Киселев президиумға мүшелер сайлау кезін де тіптен мінберден түспеуге айнал ды. Құлымбетовті амангелді Иманов пен ұлтшылдық бағыты бір деп өндіршектегенде отырғандар не айтарын білмей, абдырып қалған. Мұндай ауыр айыптың осындай съезде бекерден-бекер тағылмайтынын сезгендер орындыққа бұқпантайлай түсті бір сәтте. Тіл безеген Киселев кімнің шікірасы, ондай сөз айтуға дүмі шыдамас-ау... бірақ, бар пәле белгісіз біреулерде, әлдекімдер әдейі айтақтап отыр ғой, сірә. ал ондайды кімдер айтқыза алушы еді? Әрине, жоғарыдан... жо-жоқ, алматы емес, жіптің ұшы Мәскеуге қарай тартылатын сияқты ма, қалай?! «Әттең, осының бәрін, бұндай асыра сілтеуді ардақты Сталин жолдас білмейді ғой. Білсе...».

	– Жолдастар! – мінбедегі Лев Кирсановичтің қарсылықты даусы саңқ ете қалды. Қолдары сәл дірілдеген күйі қалтасынан беторамалын алып, атжақтылау жүзін апыл-ғұпыл сүрткіштеді.

	– Нақақ жалаға бой алдыра бермейік, жолдастар. Шындықты бұрмаламай айтсақ, Құлымбетов – қазақтың бетке ұстар интеллигенттерінің бірі, өте адал адам. Өз басым оның адалдығына титтей күмән келтірмеймін. Сондықтан мен Құлымбетовті жақтап дауыс беремін!

	Бәрібір съездің салқын сызы осында жер-жерденкелгендердіңжүрегіндеауыр із қалдырғаны сезіліп-ақ тұр. Әркім іштей өз ойымен арпалысып, әлдеқандай қауіп, аяқтан шалуды күткендей көбіне үнсіз томсыраяды. Жайма-шуақ маусымның жанға жайлы күнінде айналадан суық ызғар соққандай. Тіпті, жақын жолдастардың арасында да бұрынғыдай еменжарқын күлу байқалмайды, зілсіз қалжың айтылудан да қалып барады.



	Ауыр ойдың жетегіндегі Лев Кирсанович баяу күбірлескен адамдардың арасын қақ жарып өте беріп, аңдаусызда тұрған мұның иығына жұмсақ әрі ыстық алақанын ақырын тигізіп:

	– Қазір қандай жұмыспен айналысып жатырсың, жас жігіт? – деп сұрады салмақты дауыспен. – Нағыз іспен айналысатын шақтарың екенін ұмытпа.

	– Әрине, біз де аянып жүрген жоқпыз, Лев Кирсанович. Жамбылдың мерейтойын өткізуге жақсылап әзірленудеміз.

	– Ә-ә, бұларың өте дұрыс екен. Жәкең – қазақтың ұлы ақыны ғой. Барша халықтардың ұлы жыршысы! Әрбір халықтың ұлылығы да сол ұлы перзенттерін ардақтай білуінен байқалады. Бұл істі формализмге айналдырмай, жақсылап атқару абыройлы міндетің, жас жігіт!

	– Пәлі, өзіңіз де осы тойдың басықасында боларсыз деп сенемін, Лев Кирсанович. Қуаныш бәрімізге ортақ емес пе?!

	Ол үнсіз басын шайқады да, қалтасынан тілдей қағазды суырып, қолына ұстатты. аулағырақта топырласып тұрғандар бұл екеуіне де көз астымен сезіктене қарайтын сияқты. Тілдей жеделхатта:

	«Екі күн ішінде істі екінші хатшының міндетін атқарушы Скворцов жолдасқа тапсырыңыз. Мәскеуге келіңіз. Сталин» деген қысқа-қысқа сөздер жазылған екен. Қатаң, бұлжытпай орындалатын бұйрық!

	– Міне, жағдай осы, – деді Лев Кирсанович әлгі телеграмманы қалтасына қайта салмақ болып әуреге түсіп. Өзін қаншалықты салмақты ұстауға тырысқанымен, даусында діріл бар сияқты көрінді, бір сәтке.

	– Қап! Қазақ халқының нағыз салтанатты тойын, далалықтардың дүбірлі мерекесін көре алмайтыныңыз өкініштіақ. ал Мәскеуге... алаңдамаңыз, қалайда шығарып саламын ғой сізді.

	– Жо-жоқ, мені шығарып салудың қажеті жоқ, өзім барамын, – деді ол кісі шешімді түрмен бойын тіктеп. – Жалпы, абай болуыңа кеңес берер едім. Сталин бекер шақыртқан жоқ. Ол бірде Ленинградтағы жағдайдың ауырлығын тілге тиек етіп, соған баруға қолқалаған. Не сонда жібереді, немесе... – Лев Кирсанович тілінің ұшына келген әлдебір сөзді еркінен тыс іркіп, сәл тосылып қалды. – Жарайды, бара көрермін. Егер жақсылық болса, әлі талай қызметтес болармыз. Тағы да қайталап айтамын, шығарып саламын деп әуре болмаңыз.

	– Мұның қолын ыстық алақандарымен қысып тұрып, бәсең үнмен айтты соңғы сөздерін.

	– Жоқ, ол не дегеніңіз, қайткен күнде де шығарып саламын. Қарсылық білдірмеңіз.



	Мәскеуге шұғыл, дігерлеп шақыртудың құпиясы көп көрінеді. Ең басты құпия – партияға, әсіресе, Қазақстанға мейлінше еңбегі сіңген, әркез адал қызмет атқарған нағыз коммунистің басына қара бұлт үйіріле бастағаны. айналадағы пыш-пыш өсек, сыпсың сөздер мұның дәп осылай екендігіне еш күмән қалдырмаған. алайда, өзінің ұлағатты ұстазына балайтын, талайталай қысталаңда көмегі тиген жанның басына күн туған шақта сырт айналуға азаматтың ары шыдамады. Не де болса тәуекелге бел байлап, қоштасуға оның үйіне тіке тартты.

	«Шешінген судан тайынбайды!». Есікті қадірлі ұстазының өзі ашты. Өңі қашып, сүйкімді жүзі қуқыл тартқан. Іштей күйзелістің әбден азабын тартқаны сырт көзге айқын аңғарылып тұр. Ешкім келеді деп күтпесе керек, жүзінен таңданыс байқалып қалды. Бірақ жанарында пайда болған үміт оты лезде сөніп, аялы көздеріне торығу мен мұң ұялады әп-сәтте. «Неге келдің?» деп өкінішті үнмен сыбырлай басын шайқады.

	– Қазір жүктерімізді алып кетеді. ал, тез қоштасайық, – деді содан кейін қатты дауыс көтеріп. Сол сәт манадан бері екеуіне үнсіз егіле қарап, қимылсыз тұрған сүйкімді жүзді әйелі қыстыға жылап жіберді де, ашына үн қатып:

	– Сіз сенбеңіз, бізді бақытсыздық күтіп тұр, бұдан ешкім де қашып құтыла алмайды, – деді көгілдір көздерінің тұңғиығынан жас парлап. – Берия бәрімізді де сорға жықпақшы, мен оған сенбеймін. Ол бізді өлтіреді, бізге ағаш табыт дайындауда...

	– Қой, олай деме, жаным. Біздің еш жазығымыз жоқ емес пе?.. – абдырап, не істерін білмей, қалбалақтапқалғанұстазы әйелін жұбатып әлекке түсті. Өмірде қолдан келер еш қайраның жоқ екенін сезінуден, шарасыздықтан асқан қасірет бар ма?! Иығынан езген ауыр салмақ, әсіресе, жүрегінкеміргенөкініштенарыла алмаған күйде қарт ұстазымен құшақ айқастыра қимастықпен қоштасты да есік алдындағы машинасына қарай ілбіді. Бұл соңғы рет қоштасулары екенін бәрі де әлден-ақ сезгендей. Расында да оларды Мәскеуге жеткізбей, «халық жаулары» ретінде ұшақтың үстінде тұтқындапты.

	Машинасына отырып, ауыр ой үстінде үйге қарай тартқан. Соңдарынан екі қара машинаның ілескенін көз қиығымен байқап қалды. Бәлкім кездейсоқтық шығар деп тексеруді, көзінанық жеткізуді ұйғарды. Жүргізуші орыс жігітіне:

	– Оператеатрынатарт! Оныңқұрылысы маған тапсырылған ғой, жолай тексере кетейік, – деді кеудесіндегі үміт оты әлі сөнбей. Қайда-а-н, шағын қаладағы көліктер онсыз да аз, ал бейуақта сүліктей қара машиналар бекерден-бекер қосарланып жүрмес. Өзін аңдушылар екеніне қапысыз көзі жеткен. Сосын тезірек үйге жетуге асықты. Бірақ, қолдан келер сақтық шараларын да ұмытпай, ізінен түскендерді адастырып кетуге бел буды. Сәл ғана уақыт, анасымен, сүйікті жарымен, ең бастысы алтындай балаларымен асықпай қоштасуға кішкене мұрсат берсе. Сосын не істесе де өздері білсін. Тек, асығуы керек. Қалайда қоштасып үлгеруге тиіс!

	Бұралаңдаған тар көшелермен бұрылып кетіп, үйлерінің дәл іргесінен шыға келген. Екі қара машина бір сәтке бұлардан көз жазып қалғанмен, көп ұзамай-ақ шығыс жақ беттегі тас төселген кең көшенің бойына тоқтап, үйін бақылауға ала бастады. Бәлкім, машинадағылар құпия бұйрықты күтіп отырған болар...

	– Апа, мені бүгін алатын шығар, – деді шешесіне ішкі күйзелісін сездіргісі келмей. Ол кісі тағдыр тауқыметін көп көрген қайсар адам еді. абдыраған жалғыз ұлын, әсіресе, қолындағы орамалын кеудесіне қысып, қарақат жанары табан асты қорқыныштан ұлғайып, жүзі қуарып кеткен келінін шошытпайын деді ме:

	– Қайтейін, балам, сен алды да, арты да емессің. Жұртты жаппай әкетіп жатыр ғой. Үкіметке қайтсең де қасарыспа, жассың ғой, жаның қалар. Отбасыңа қам жеме, өле-өлгенше ауыртпалығын өзім арқалармын. – Сонда ғана шешесінің иығы салбырап, даусына әлдеқандай ұры діріл араласқанын сезді. – аман болсаң, бәрін де менің қолымнан аларсың! ақталып келерсің, адалдығыңа біз сенеміз. Жасыма! – Қайран ананың жігерлі сөздері жанға демеу. Бірақ, ештеңеге зауқы жоқ. айналып келіп ойы бір сұраққа тіреле береді. «Еңбекшілер өкіметіне адалдықтан басқа не жазығым бар?!» амал не, жалғыз сауалдың жауабын таба алмай, тұйыққа тіреле береді. адалдық та қылмыс болып санала бастағаны ма?.. Кеш бойы бір түйір ас батсайшы. Келіншегі Гүлжанатта өң-түс жоқ, балалар да үрейден үрпиісіп отыр. Уақыт алға жылжыған сайын: «Бекер үрейленіп, дүрбелең жасаппын. Бәлкім... жазықсыз екендігімді ендігі анықтаған шығар», – деп өзін іштей алдаусыратып, өкіне де бастаған. Түнгі он бірлерде есік қоңырауы зәрлі дауыспен безілдеп қоя берді.

	Орнынан ұшып тұрып, есік аузына жақындап:

	– Кім? – деп сұрады қатқыл дауыспен.

	– Комендатпын ғой, есікті ашыңызшы, бөлмелерге жаңа мебель қояйық деп едік.

	– Сырттағы кісінің даусында қымсыну, әлдебір еріксіздік аңғарылады. Жоғары шенді қызметкерлерге мебельді үкімет қоятыны рас.

	– Балалар жатып қалды. Таңертең қоясыңдар мебельдеріңді. Мазалама, балаларды оятасың!

	Абайлай басып, терезе пердеден байқатпай сығалаған: ішкі аулада бірнеше адамның сұлбасы қаракөлеңке шам жарығымен көлбеңдейді. «Бәрі бітті! Мені де қармақтарына іліктірді». Жүрегі өршелене дүрсілдей соғып, маңдайын үпір-шүпір суық тер тамшылары жапсын. Есік қоңырауы тағы да безектей жөнелді. Үстел тартпасынан адал қызметі үшін үкімет берген пистолетті суырып, есік алдына дыбыссыз таяп келді де:

	– Кім болсаңдар да бірінші боп кіргендеріңді атамын! Түн ішінде мазаламаңдар, ертең де күн бар. Қазір кетіңдер! – деді даусын қатайтып.

	Өзгелердің бұйрығын орындауға ғана үйренген жандайшаптардың қаһарлы дауыстан құты қашатындарына талай көзі жеткен. Күткендегідей-ақ есік сыртындағылар әп-сәтте жым болды. Шынымен оқ атады деп үрейленсе керек. Сүт пісірімнен соң үстел үстіндегі телефон шырылдады. Республикалық НКВД бастығының орынбасары екен. Сыпайы адам секілді, бұрын бір-бірін көрмесе де іші-бауырға кіре амандасып:

	– Сіздің ісіңіз маған тапсырылған еді.

	Сізбен шұғыл сөйлесуім қажет, – деді жұмсақ дауыспен. – Машина жіберейін, келіп кетіңіз. Тіпті қаласаңыз, өзім-ақ барып сөйлесейін.

	– Түн ортасында неғылған шұғыл шаруа? Ертең де күн бар емес пе!? – Әлі де күдігі сейілер емес.

	– Әрине, ертең де күн бар. Бірақ шұғыл мәселе деп отырмын ғой. Еш қылмысыңыз жоқ қой, ақ-қараңызды анықтау үшін бүгінгі түн аса қымбат.

	Шегінер жер қалмаған. Бұдан былай да қасарыса берсе, одан әрмен сезіктенер, ісім ауырлай түсер деп өзін алдаусыратты. амалсыз келісімін берген. НКВД-ның адамы көзді ашып-жұмғанша жетіп келді. Сірә, көрші үйден телефон соқса керек.

	Қасындағы жеті адам үйге сау ете қалғанда балалар шар етіп жылап қоя берсін. Гүлжанат оларды жұбата алмай бәйек болуда. араларындағы телефонмен сөйлескен адам манағыдай емес, қатқылдау үн қатып, қысқа-қысқа бұйрық бере бастады. Табан асты өзгеріп шыға келгеніне айран-асыр.

	– Сіз бізбен бірге жүресіз!

	– Бұл не, тұтқындау ма?

	– Солай деп есептеңіз... – Үйді тінтуге берілген ордерді алдына жайып салды.



	Шарылдап жылаған балалардың дауысы басылар емес. Қайта бағанағыдан әрмен үдей түскендей. Мына топтың мұндайға бойы әбден үйреніп, еті өліп алған секілді. Шырылдаған бала даусын құлақтарына ілместен, үй ішіндегі заттарды еденге шашып, мұқият тінтуге кірісті. Шашылған кітап, сөреден түсіп сынған ыдыстарды нілді етіктерінің табанымен қасақана таптайтын қаскөйліктері аңғарылады.

	– Бұларың жазықсыз жандарды тұтқындау әдісі ме?

	– Дыбысыңды шығарма! Көп сөйлеген сайын күнәң көбейе береді, соны ескермейсің бе одан да. айтқанымызға көн, әйтпесе жазаң бұдан да ауырлайды.

	Онсыз да көз жасы ақша бетін тоқтаусыз жуған Гүлжанат мұны естігенде бойынан әл қашып, ақырын бұралаңдай барып, еденге ес-түссіз сұлап түсті. Ұлдарының құлындаған ащы даусы құлақты жарып барады.

	Жабылып жүріп әйелінің есін жиғызған.

	– Сабыр етіңіз, күйеуіңіз тез қайтып келеді, – деді әлгілердің бірі бәсең үнмен. Төсек үстінде егіліп жылап отырған Гүлжанат:

	– Алдамаңыздар, мен білемін, енді сіздер оны маған қайтармайсыздар, – деп жастыққа сұлай құлады. Әлгіден болған іске болаттай беріктік танытып тұрған қайран анасы осы сәтте шыдамай кетті ме, зарлы даусы қара түннің қойнына сіңді.



	Қолы артына қайрылған мұны «беймезгіл қонақтар» бірден жатаған, айналасы биік дуалмен қоршалған қара сұр мекемелеріне жеткізіп, өлмеусірей жанған жарықтан одан әрмен күңгірт көрінетін тар бетон бөлмеге кіргізді сүйрелеген күйі.

	Онсыздақуықтайбөлменіңортасында дөңшиіп тұрған еңгезердей екі жігіттің бірі:

	– Ә, тағы бір халық жауын әкелдіңдер ме! Кел, жексұрын фашист! – деп бүйірден оңдырмай соқты. Іле жағадан алып, бөлменің қаракөлеңке бұрышына қарай бар күшімен итеріп қалды. Тас бетон қабырғаға оңдырмай соғылған иығы мүлдем жансызданып сала берген. Өз істеріне әбден әккіленген әлгілер жалаңдаған пышақтарын суырып, әпсәтте жейдесі, шалбарының түймелерінің бірін қоймай сыпырып алып үлгерді. Көзді ашып-жұмғанша қалталарын да түк қоймай ақтарып, депутаттық мандатын, ең бастысы, қызыл партбилетін кепкен қан мен қақырық жапқан бетон еденге былш еткізіп тастай салған. Қалай екенін кім білген, бойына кенеттен зор қуат бітіп:

	– Жауыздар! Нағыз жау сендерсіңдер, фашистер! – деп айқай салды да, әлгі екеуін екі жаққа шиырып жіберіп, партбилетін еденнен көтеруге жансала ұмтылды. Еңкейе бергені сол-ақ, жанжақтан ауыр соққылар тоқтаусыз жауып, тепкінің астында қалды. Әп-сәтте қан жоса болып, есеңгіреп, бүк түскен. Есін жиғанда Ковалев деген тергеушінің алдында теңселіп тұрғанын ғана ұғынды. Бет-аузын жауып, қатып қалған қан бетін тырыстырып-ақ тұр, ал көзіне ұйыған қаннан айнала бұлдырап, көшіп бара жатқандай көрінеді. Үстел басында хош иісті темекісін бұрқыратып отырған Ковалевтің бейнесі де тым алыстан бұлдырайды.

	– Түлкінің құйрығындай бұлғаңдап, қолға түспей жүр едің, міне, ақыры уысымызға іліктің бе, бәлем! – деген тергеушінің даусы құлағына бірде талып, бірде қатайып күңгірлеп естіледі. Миы да даң-дұң. – Сен «халық жауысың»! Енді бәрі өзіңе байланысты. Өмірің өз қолыңда. Шындықты айтсаң – тірісің, қасарыссаң – үрім-бұтағыңмен қоса құртамыз...

	– Мен жау емеспін! Сендердікі нағыз қылмыс, мені әлі де парткомиссия қарауы керек. – Әлсіз даусы өз құлағына әрең естіледі. Тілі де икемге көнер емес.

	– Қасарыспа! айтқың келмесе, айтқызудың барлық құрал-жабдықтары бар қолымызда. Оларды қолдансақ, өзің-ақ сайрай жөнелесің. Сондықтан еркіңмен айт! Сыбайластарыңды ата!

	– Мен жау емеспін!..

	– Жексұрын жапон тыңшысын карцерге апарып қамаңдар! Жақсылап жуындырыңдар әуелі... – Темекісін еденге тастап, өкшесімен езгілеп өшірген Ковалевтің көңілді күлкісі тар бөлмені күңгірлетіп барады...

	Әлгі еңгезердей екі жендет теңселіп тұрған мұны қолтығынан дырылдатып сүйрей жөнелді. Әсіресе біреуі бүйірінен қайта-қайта аямай түйгіштеп:

	– Қасарысуын қарай гөр мұның. Көзіңе көк шыбын үймелетерміз әлі, – деп күңкілдеп қояды. Тағы да бір бөлме

	– Алғашқыдан да тар қуысқа сүйреп әкелді. Бойында түк әл қалмаған, тіпті, екі аяғынан басып тік тұру да мүмкін емес. Тұла бойында ауырмайтын сау жер жоқ. Әлгілер киімін дар-дар айырып, тыржалаңаш қалдырғанда да қолын көтеріп, қарсылық білдіруге шамасы жетпеді. Құр сүлдері ғана қалған.

	– Қозғалма! – деп іштен бір тепті қос жендеттің бірі түні бойы жеген таяқ аз болғандай. – Қарсыласқанды көрсетеміз саған. Давай, суды жібер. Калбит неме үкіметтің тегін моншасына шомылсын. Бұл пәлелер өмір бойы суға шомылмайды емес пе, шошқалар!

	– Давай, – деді екіншісі бөлмені басына көтере қарқ-қарқ күліп. – Әбден құмардан шыққанша шомылып алсын.



	Сосын бұл калбиттің қолына мықты кісен саламыз...

	Әлдебір қуыстан тастай су шапши атқылап, тұла бойын осып өтті. Бір пәсте дірдек қақтырып, безгек тигендей қалшылдатып ала жөнелді. Екі шекені сығымдап, тиген жерін оңдырмай осып түсуде. Тынысы тарылып, қуықтай бөлме төңкеріліп бара жатты...



	***



	«Сталин жолдас! Сіздің қаперіңізге жергілікті жердегі жантүршігерлік жағдайлардың жай-жапсарын баяндағым келеді...». Қанша күн толғатып, қанша түн көз ілмей, ақыры тәуекелдің жел қайығына мініп, төрткөз парақ бетіне иректете түсіріп, Мәскеуге жазған хаты осылай басталған.

	Ең алғашқы ерлігі де, ең алғашқы үлкен қателігі де осы хат болыпты.

	ал кісентаңба мұның білегіне емес, жүрегіне түскен еді сонда. Оны енді ештеңемен кетіру мүмкін емес-ау.

	1989.





АРДАҚТЫ АҒАНЫҢ АМАНАТ КІТАБЫ




	Темағаңды ең алғаш қашан көрдім, ең соңғы рет қандай жағдайда қоштасып ем? Ойыма талай оқиғалар оралып отыр...

	Биыл жаз жол түсіп, «Үйрек ұшып, қаз қонған, қайран Қарасазым-ай» деп ұлы Мұхаң талмай жырлаған қасиетті мекеннің тау-тасын, арық атызын армансыз араладым. ақын ауылы. аттаған әр қадамың – кездейсоқ ұшырасқан қаймана қазақтың ықыласы, екі қанаттан төнген тау сілемдері, көшекөшедегі көрнекті жерге ілінген өлең үзінділері – талант туған топырақта жүргеніңді еріксіз есіңе салып отырады.

	Алдынан өткен сан мыңдаған шәкірттері, жасы болсын, жасамысы болсын, «Ұстаз» деп ерекше ілтипатпен есімін ауызға алатын Темірбек ағамызға мені осы Мұқағали ақынның өлеңдері таныстырып еді. Ол кездің жақсы бір үрдісі – талапкер жастың қабілет-ықыласын аңғартатын шығармашылық емтихандар болатын. Берілген сұрақтарға шама-шарқымша жауап қайтарып, «уһ» деп іштей масаттана босаңсыған бір сәтте төрде отырған төртпақ денелі қызылшырайлы кісі көзілдірігінің астымен сынай қарап, неге екені белгісіз, тосыннан:

	– Өлең жазасың ба? – деп сұрады.

	– Жоқ, өлең жазбаймын, бірақ оқимын... – деп күмілжідім-ау, деймін.

	– Қандай ақындардың өлеңдерін жатқа білесің?

	– Абайдың өлеңдерін, Мұқағалидың, Шахановтың...

	Мектеп бағдарламасына ене қоймаған кейінгі буын ақындардың аты аталғанға елең ете қалды ма, әлгі кісі:

	– Мұқағали деймісің?.. Кәне, бір өлеңін оқышы, – деп ыңғайлана отырды. алғашқолыматүскенөлеңдерініңішіндегі ерекше ұнатып, жаттап алған «Жалаңаяқ қызды» оқиын дедім. Қобалжып, қысылыңқырап бастағаныммен өлең ырғағымен біртіндеп өз-өзіме келгендей болдым. Өлең аяқталар тұста:



	«Қара да тұр, қайтесің, қара да тұр,

	Бұлаң еткен бұл сурет қалады ақыр.

	Жалаңаяқ, Балтыры жалт-жұлт етіп,

	Ғайып болып жастығым бара жатыр», –



	деген жолдарға келгенде қабылдау комиссиясының төрағасы: «Балтыры жалт-жұлт етіп» дейсің бе-ей?» – деп мәз болып, жанындағыларға қарады.

	– Тағы қандай өлеңін білесің?

	Елден арман қуып осынау алыс сапарға шыққанда аудан орталығына дейін әкемнің атының артына мінгесіп келе жатып іштей сан рет қайталаған, жұмбақ ақын біз сияқты бейбақтарға арнап әдейі жазғандай «аттанғанда» деген өлеңін оқыдым. Ол:



	«Қош!» – деп қанат қағады құстар маған,

	«Қош!» – деп мені құшақтап құшқан далам.

	Аманаттап біреуге жатыр мені, «Аманат», – деп ұямнан ұшқан балам!» – деп басталатын.



	Алдына кеп сынақ тапсырып, жүректері лүпілдеп отырған көгенкөздер, шынында да, тағдырымызды осынау киелі қара шаңыраққа аманаттап отырғандай едік.

	Төраға терезеге қарады.

	Бұдан кейін университет қабырғасындағы бес жыл ішінде Темағаңмен қилы жағдайда ұшырасуға тура келді. Журналистиканың түрлі сауалдары, сатира жанрлары туралы дәрістерін тыңдадық, балапанын құзар шың басынан өз бетінше ұшыруға итермелеген қырандай қаталдығын да көрдік.



	Әділдік үшін шырылдап араша түсетін азаматтығының да талай куәсі болдық.

	Киелі оқу ордасынан қанат қағып түлеп ұшып, өмірдің сан тарау соқпақтарына түскенімізде де Темірбек ағамыздың дәрістерін жиі тыңдап жүргендей әсерде болдық. Қазақ әдебиетінің өткелекті өткен-кеткені, тарихтың ақтаңдақ турасындағы жазбалары мерзімдік басылымдар беттерінде үздіксіз жарияланып тұрды. Әсіресе, ұстазымыздың парасаттылық, адамшылық жайындағы жазбаларынан өзгелерден бөлекше саңқылдаған даусы естілетін.

	Өмірінің соңына таман ол кісі өндірте жазды. Тараз тойына арнап шығарған «Керімсал кент» кітабында тәуелсіздікті төгілте жырлады. Көзі тірісінде шығарған соңғы кітаптарының бірін «Өзіңді таны!» деп атады. Бұл аманат кітабында:

	«Қоғамымыздың кейбір өкілдері жөнінде жұрт «адам екен», «жігіт екен», «кісі екен» деген мақтау сөздерді айтып, ризалық білдіріп жатады. Бұл – «құзырға қырық кісінің бірі жарар, біткен жоқ қой жақсы адам елден құрып» деген пікірдің растығы. Бұл – олардың «адам болу – ардақты ат» деген өсиетті ескергендігі, сол атқа лайық кісі болу жолында еңбек етіп жатқандығы. Дүниеге келген соң әркім-ақ «осы мен осындай атқа лайық өмір сүріп жүрмін бе, жоқ па? Мен нағыз адаммын ба, азаматпын ба?» деп ойлануға міндетті. Сонда әлгі қадірлі де қасиетті атқа көбіміздің көтеріле алмай жүргенімізге көзіміз жетеді», – деп толғанды.

	«Дүниеден озғанша қаламы қолынан түскен жоқ» деген тіркес тура Темекеңе дөп айтылғандай. Жарық дүниедегі соңғы жұмысы – жазған-сызғандарын түгелдей електеп өткізіп, іріктеп, сұрыптап, таңдамалы дүниелерін сегіз кітап етіп жүйелеп кетті.

	...Жаңа жыл алдындағы қарбаласқа толы соңғы күні астанадағы бір шенеу— ніктің қабылдауында отырғанымда ұялы телефон тосыннан зыңылдады. алматыдан Темкеңнің ұлы Медет екен.

	– Ағаларыңнан айырылып қалдық!.. – деді дауысы тарғылдана.

	Мен кіріп отырған шенеунік те Темкеңнің шәкірті еді. «Қайран, Темкең!» – деп орнынан тұрып, кабинетінде әрліберлі жүргіштеді...

	«Армансыз адам болмайды» дейміз ғой, сөйтсе де айтарын ақтарыла айтып, бүгежектемей жазып кеткен, артында есімін қадірлейтін сандаған шәкірттері бар Темірбек аға маған армансыз адамдай көрінеді. Сол кісінің аманат кітаптарын қолыма ұстаған сайын осыны ойлаймын.



	2004.





	Оглавление

	Шыбын зерттеуші

	ЖЕРЛЕСТЕР

	ҚАРА КЕНИЯ ШӘЙІ

	ЕГІЗ ҚАУАШАҚ

	– Әрине... – Ол жеңіл күрсінгендей болды. Сарыала жапырақтар сағыныш қылынтербегендей. Біруаққияншалғайға оқуға аттанған ұлымды ойладым. алып мұхитқа тақау орналасқан шаһардың күзі де ызғарлы шығар-ау. Әнеугүні телефонмен тілдескенімде қымтанып жүруін қайта-қайта шегелей айтқан едім.

	ҚҰЗАР СЫНАҒЫ

	ШЫБЫҚ ҚАМШЫ

	ПЕРІШТЕ МЕН ПЕШЕНЕ

	БАҚАНАС КҮЗІ

	СУЫҚ КҮЗДЕГІ ЖЫЛЫ ӘҢГІМЕЛЕР

	ЕРЕУІЛТӨБЕ

	ҚАЙРАТКЕР ТӘШТИТОВТІҢ ҚАЙСАР ӘЙЕЛІ

	ЖАЗУШЫ

	СУЫҚ КҮЗ

	ОЙЛАНУҒА БЕРІЛГЕН ҮШ МИНУТ

	ТАСҚЫН

	ТҰЯҚТАҒЫ ӨРТ, ЖҮРЕКТЕГІ СЕРТ

	КҮНДЕЛІКТІҢ СОҢҒЫ СӨЙЛЕМІ

	ӨЛІАРАДАҒЫ ОҚИҒА

	«АХ, САМАРДЫҢ ҚАЛАСЫ-АЙ...»

	ШЫҢЫРАУ

	КІСЕНТАҢБА

	АРДАҚТЫ АҒАНЫҢ АМАНАТ КІТАБЫ





