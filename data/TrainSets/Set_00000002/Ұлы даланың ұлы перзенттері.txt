Лұқпан Бегалытегі. Ұлы даланың ұлы перзенттері

Бірнеше жыр кітаптарының авторы, ұлттық рухымызды ту қылған, өр дауысты, өмірі де, шығармасы да туған еліміздің тарихи-қоғамдық өмірімен терең тамырлас, үзілмес байланыста болып келе жатқан ақын Лұқпан Сисекенұлы Бегәлітегі бұл шығармасында, Тоныкөк абыз тасқа қашап, Асанқайғы армандаған, кешегі Алаш қайраткерлерлі өсиет еткен, бүгінгі қазақ ұрпағы жүзеге асыруға серт беріп, бел буған «Мәңгілік ел» мұратын жас ұрпаққа отты өлеңдерімен өрнектеп жеткізіп, «Мәңгілік ел» рухы жолында қасық қаны қалғанша шайқасып, атамекеннің сынық сүйем жерін дұшпанға бастырмай кеудесімен қорғаған батыр бабаларымыз Көк Бөрі, Күлтегін, Мөде, Атила (Еділ) Томирис (Тұмар), Қорқыт баба, Шыңғыс хан, Бейбарыс, Абат Байтақ, Қарасай, Ер Қосай, Пір Бекет, Ер Наазар, Шотан, Тастемір, Cүйінқара, Асау-Барақ Ағатай, Исатай, Махамбет, Ұлы қолбасшы Бөкенбай, Жағалбайлы Тайлақ батыр Есболай, Бақашы, Есет, Жарас мерген, Қабанбай, Бөгенбай батыр, Өтен, Нарынбай Төремұрат қаһарман хандарымыз Қасым хан, Хақназар, Тәуке, Керей, Жәнібек., Есім хан, Әз-Тәуке, Абылай хан мен Кенесарының ерлік істерін және елдің бірлігін даналығымен ұйытқан би-шешендеріміз Бұқар жырау, Төле би, Қазыбек би, Әйтеке, Бөкен билердің, Досжан, Нұрпейіс хазіреттердің отансүйгіш өнегесін жастарға үлгі етіп, Қазақ халқының әрдайым татулық пен ынтымақты ту еткен дархан мінезін, ауызбіршілік пен адалдықты, еңбекқұмарлық пен ақыл-ойды қасиеттеген ізгілікті салт-дәстүрін жыр тілімен көркем кестелеген. Ақиқат үшін күрескен Алаштың арыстарын жырлаған. Туған жері Кең Жылойдағы әулиелердің аманатын ұрпаққа өршіл рух сезімімен жеткізе білген. Ақын жас буынды ұлттық мәдени құндылықтар рухына, қазақстандық патриотизмге тәрбиелеуге, жастардың патриоттық рухын оятуға, бірлік пен ынтымақты сақтауға, жастарымызға ұлы бабаларымыздың асқақ арманы - тәуелсіздік, ел мен жерді қорғау екенін ұғындыруды, сонымен бірге Қазақстан мен қазақ халқын, оның мәдениеті мен салтын насихаттауды, бүгінгі жастарды әлемдік деңгейде сапалы білім алуға, сапалы интелллектуалдық кеңістікті меңгеруге шақыруды алдына ұлы мақсат қылып қойған.

Кітаптың тілі көркем. Оқырманға беретін эстетикалық қуаты мол. Көпшілік оқырманға арналған.

Бисмиллаһи Рахмани Рахим, Ал-хамду лиллах! Әс-сәләму алейкум уә рахматуллаһи уә бәрәкәтуһ!

Бұл еңбегімді Қазақ хандығының 550 жылдығына және Қазақ ұлтының көш бастаған көсемi, сөз бастаған шешенi, “Алаш” қозғалысының жетекшiсi, Алашорда үкiметiнiң төрағасы, ғалым, публицист, аудармашы Әлихан Нұрмұхамедұлы Бөкейхановтың туғанына 150 жыл толу қуанышты ел мерекесіне арнадым.

Туындыгер.

ҰЛЫ ДАЛАНЫҢ ҰЛЫ ПЕРЗЕНТТЕРІ

КІТАПҚА БАРАР ЖОЛДА

Бұл дүниеге сен ата-баба мен ұрпақ алдындағы борышыңды өтеу үшін ғана келдің.

Түркі бабаларымыздың жазбасы

Түркі халқы үшін,

Түн ұйықтамадым

Күндіз отырмадым.

...

Қызыл қанымды төктім,

Қара терімді ағыздым.

«Күлтегін» ,»Тоныкөк» жырларынан.

"Қазақтың болашағы аухаттылардың байлығыменен емес, даналардың барлығыменен есептеледі".

Төле би.

Тұранда Түркі ойнаған ұқсап отқа,

Түркіден басқа от боп жан туған ба?

Көп түркі енші алып тарағанда,

Қазаққа қара шаңырақ қалған жоқпа.

Мағжан

«Туған елдей ел болмас

Туған жердей жер болмас»

Халық даналығы

«Отанды сүю – от басынан басталады»

Халық даналығы

Өзін-өзі білген ер бақытты,

Өзін-өзі билеген ел бақытты.

Халық даналығы.

Өзіңнің ата-бабаларының даңқыменен мақтану өте маңызды ғана емес, солай болуға тиісті де.

А.С. Пушкин.

Бір халық өзінің тарихын білмесе, бір ел өзінінің тарихын жоғалтса, оның артынша өзі де жоғалуға ыңғайлы тұрады.

(Міржақып Дулатов)

Ұлттық рухтың негізі - ұлттық тіл. Тіл-халық тарихы, ұлттың жаны, оған қиянат жасау халық жүрегін жаралау!

Мұстафа Шоқай.

Алаш-алаш болғанда,

Ала тай ат болғанда.

Таңбасыз тай,

Енсіз қой болғанда.

Алаша хан болғанда..

Ел ауызынан.

«Алашқа жатқан алты елдің,

Түпкі атасы Тұраннан.

Жаңылмаңдар қазағым,

Алаш баба ұраннан!»

Қожаберген жырау

«Қазақ» сөзі әскери термин ретінде қолданылып,ержүрек.батыл деген мәнді білдіреді»

Шоқан Уәлиханов.

« Түрік баласы ата-бабасын танып

білген сайын ұлы істер жасау жолында

тек өз бойынан ғана күш-қуат алады »

М.К.Ататүрік

«Бүгін Қазақстан, Қырғыстан, Өзбекстан, Қарақалпақстан, Түркіменстан һәм Тәжікстан деп, жат үкімет күшін алты жүмһүриетке бөліп тұрған Түркістан – бөлінбес, айрылмас бір өлке. Халқының қаны бір, тілі бір, діні бір».

«..Түрік халқы – батыр халық. Түрік халқы – арыстан ер халық. Кімнен таяқ жегендей біздің түріктің баласы, алдырып жүрген дұшманға ауызының аласы».

Мұстафа Шоқай

«Ұлттың негізі-өзегі – имандылық. Әскер, ғылым, түрлі ұйымдар ықпалы одан кейінгі орында тұрады. Мейлі түркі ұлты болсын, мейлі басқа ұлттар болсын, имандылығы жоғары дәрежеде болған кезде өсіп-өркендеген, ал имандылығы бұзылғанда шіріп, ыдыраған. Түркі тарихында орын алған ауытқулардың да басты себебі – осы имандылықтың әлсіреуі».

Хұсейн Нихал Атсыз

«Оны (Мұхаммед) адамзатты сақтап қалушы деп есептеуге болады. Егер сол секілді адам қазіргі заманды басқаруды өз қолына алса, әлемге қаншама мұқтаж тыныштық пен бақыт әкелу жолын сөзсіз табатынына мен сенемін»

Бернард Шоу

«Мұсылмандық – дүниенің ұйытқысы болған дін. Бұл діннің қайнар көзі – Құран. Ал Құран болса, әлем мәдениетінің негізгі іргетасы. Егер мұсылмандық жер жүзінен жойылар болса, дүние шайқалып кетер еді»

Ф. Гостонкер.

«Алланың өзі де рас, сөзі де рас,

Рас сөз еш уақытта жалған болмас»

Абай

« Инабат-ердің азығы

Бақыт пенен дәулеттің

Ұстайтұғын қазығы .»

Кердері Әбубәкір.

«Тіл болмаса, ұлт та болмайды, яғни ұлт бүтіндей өлген, жоғалған ұлт болады. Ең әуелі ана тілі қажет. Егер ана тілін білмесең, онда сен ол ұлттың баласы емессің. Ана тілін білмей тұрып, ұлт білімін де ала алмайсың. Ұлт білімі болмаса, онда әдебиеттің болмайтындығы өзі-ақ белгілі. Әдебиеті жоқ ұлттың өнері де, өмірі де өршімейді», Ғ.Қараш.

Ұлттық сана сезім-бұл ұлтты сақтаудың негізі.Ұлттық сана-сезімін жоғалтқан ұлт құрып ету қаупіне ұшырайды.

М. Кадафи.

« Сүймек, сезбек, кейімек

Харекет қылмақ жүгірмек.

Ақылмен ойлап сөйлемек,

Ақыл керек, ес керек. »

Абай

« Суытпа босқа түсіңді

Қайрама онша тісіңді.

Сырт тазасы не керек,

Тазарт әуел ішіңді.»

Үмбетай жырау

«Малым бар деп мақтанба,

Боран соқса қайтесің?!

Басым бар деп мақтанба,

Ажал соқса қайтесің?!

Тілім бар деп мақтанба,

Тіл байланса қайтесің?!

Бағым бар деп мақтанба,

Сорға айналса қайтесің ?!

Ақылдан артық хандық жоқ,

Жомарттан артық нарлық жоқ.»

Халық даналығы.

«Инабатты болса- әйел көрікті,

Ақ сақал жарасса-шал көрікті,

Сүйікті болса – ағайын көрікті.»

Қорқыт Ата

«Қартайсаң да қарт бабаңды сыйлай біл,

Күндердің күні болғанда

Кімдер де кімнің дейсің белі бүгілмес.»

Бұхар жырау

«Анаңды Меккеге үш рет арқалап апарсаң да, қарызыңнан құтылмайсың»

Халық даналығы.

«Адамның түзу жолға түсуінің бірінші шарты- өзін-өзі тексеру, өз қатесін көре білу, келешекте сол қателікке жол бермеуге ұмтылу»

Мағжан Жұмабаев

Еңбек деген байлық бар ерінбеген жететін, жоқшылық пен кесірді жермен – жексен ететін.

Халық мақалы.

Тағдырыңды тамырсыздық індетінен қалқала,

Әр адамда өз анасынан басқа да.

Жебеп жүрер, демеп жүрер арқада

Болу керек құдіретті төрт ана:

Туған жері - түп қазығы, айбыны,

Туған тілі-сатылмайтын байлығы.

Туған дәстүр, салт-санасы-тірегі,

Қадамына шуақ шашар үнемі.

Және туған тарихы, еске алуға қаншама

Ауыр әрі қасіретті болса да.

Төрт анаға әнін жалғай алмаған

Пенделердің басы қайда қалмаған?

Төрт анасын қорғамаған халықтың,

Ешқашанда бақ жұлдызы жанбаған.

Қасиетті бұл төрт ана-тағдырыңның тынысы,

Төрт ана үшін болған күрес-күрестердің ұлысы!

Мұхтар Шақанов

Адам болсаң,болғайсың адал жанды,

Жауыздықтан аулақ бол,сүй адамды.

Жақсылықты жақсылық табар іздеп,

Жамандықпен жақсы атақ кім шығарды?

Низами

Ешқашан асынба да тасынба,

Билік тәжі тұрғанымен басыңда.

Ел киесін есіңде тұт ұмытпай,

Кішіктігің болсын ылғи қасыңда.

Сейіл

Алтын ұяң – Отан қымбат,

Құт – берекең – атаң қымбат,

Мейірімді анаң қымбат,

Асқар тауың – әкең қымбат,

Кіндік кескен жерің қымбат.

Ұят пенен ар қымбат,

Өзің сүйген жар қымбат.

Қазыбек Келдібекұлы

Мынау пәнидің жалғандығына көзі жеткен ол (Бейбарыс) дүние шыр көбелек айналып,ең соңғы иек қағар сәтінде : «Өзге елде сұлтан болғанша,өз еліңде ұлтан болған артық екен» десе керек.

Шыңғыс Айтматов.

Сіз елім маған не істей алады деп сұрамаңыз,еліме мен не істей алар екенмін деп толғаныңыз.

Джон Кеннеди.

Ата-баба жолын берік ұстасақ, Қор болмас –ау біздің сүйген халқымыз. Ел намысын бірақ ер боп жыртпасақ, Өзің айтшы шарықтайма даңқымыз?

Лұқпан Бегалытегі.

БІРІНШІ БӨЛІМ

ҚУАНАМЫН

Отан—ана асқар тауым тірегім,

Өзіңменен егіз біткен жүрегім.

Сен –деп, соққан лүпілімен ып-ыстық,

Мен өзіңді адал шексіз сүйемін.

Сенсіз бақыт шуақ төгіп келгенбе,

Не жетеді дидарыңды көргенге.

Қуанамын қазақпын деп, мақтанам,

Қазақ анам емшек сүтін бергенге!

Елдікпенен жоғалтпаған қайратын,

Өзіңсің ғой арқа сүйер айбаттым.

Келер ұрпақ қадіріңді білсін-деп,

Сезім толы жырларымнан сый тарттым!

МЕНІҢ ҚАЗАҚ ЕЛІМ

Ұлан ғайыр даласы бар кең байтақ,

Алтын толы шың құздары түсі аппақ,

Қаратау мен Алатауын құшақтап.

Қолтыққа алып күміс өзен көлдерін,

Теңіздерін жолатпаған қысты аппақ.

Кең әлемді қобызымен тербетіп,

Өрт ішінде тектілікпен сыр сақтап,

Көк Бөрідей ханыменен ойы асқақ,

Адамзатқа ізгіліктен ой тастап,

Үйсін,Адай,Жалайырын құшақтап,

Керей, Уақпен, Найман атты ұлдары,

Қоңыратына бауыр тартқан Көк Қыпшақ

Маңдай тері ер үстінде моншақтап,

Қанды тырнақ қалың жауға иілмей,

Тауға біткен шыңдар тектес түйіндей,

Майхы бидің ұран қылған сөзіндей,

Ұстасақ-деп, туған елді бүлдірмей,

Әр төбесін қызғыштардай қорғаштап.

Скиф,Гундар, Сақ,Қыпшақтар ерлігін,

Жалау қылып түсірместен қолға ұстап,

Үні болар ұлы дана халқының,

Ұрпағынан кетпес үшін ырыс бақ..

Өртте қалған жолбарыстай ызалы,

Жаудың құрған жан жағынан тұзағы,

Шеңбер құрған от шоғынан жүз аттап.

Қасірет шегіп кеудесіне мұз қаптап

Бізге жеткен ғасырлардан ұлы көш,

Ата Түрік шаңырағын сау сақтап.!

Қырғын көрген, аштық көрген жан қысқан,

Бірі Үрімге,бірі Қырым тау асқан.

Озбырлардың шырмауын түспеске,

Талайлары жат елдерде адасқан.

Қаратаудан зарын айтып көш өткен,

Елім-аулап от кеудесін мұң басқан.

Ашылмаған қара бұлтты қанды аспан.

Сұрапылы ажал болып жалғасқан.

Қайран ерлер сол апаттан қорғауда,

Басын беріп құрбандыққа қан құсқан.

Жау талаған аямастан әр тұстан.

Білмес үшін келер ұрпақ бабасын,

Сұмдық түрін ойлап тауып сұм дұшпан.

Парақтарын тарихының жыртқызып,

Балғынына шайтан уын жұтқызып,

Әрбір ойға көміп кеткен шаң басқан.

Залымдыққа жаны қатал не дерсің,

Уақыт емдер салған қанды жарасын,

Соқса дағы небір дауыл борасын,

Бақыты үшін ажалменен алысқан,

Қара тастай төзімімен таң құшқан.

Оқымақ боп өлмес мәңгі ерлігін,

Үңіледі жаңа заман данышпан.

Көз алдында күй шертеді далалар,

Қол созады құм астынан қалалар.

Қарғыс айтып ессіздікке соғысқа,

Тіл қатады әрбір қырдан бабалар.

Дем біткенше бірде тыным алмаған,

Азаттықтың сұңқары боп самғаған.

Ел намысы тұздық болып кеудеге,

Ерліктерін келер күнге жалғаған.!

Сор кешсе де жоғалтпаған елдігін,

Жасай білген талай ұлтқа кеңдігін.

Дастарханын тұз дәмімен кең жайып,

Жомартықтың ұсынған ол сый гүлін.

Босағадан аттағанмен көрісіп,,

Үзім нанды кең пейілмен бөлісіп,

Бауыр тартып орын берген төрінен.

Мұндай ғажап сұлу елді көріппе ең?!,

Жан түршігер күн кешсе де зорлықпен,

Қайғы жұтып большевиктер өртінен.

Жазылуға құлдық азап дертінен

Қаймықпастан ізгілікке ұмтылып,

Айырылмаған имандылық көркінен.

Болашаққа жүктеп арман үмітті,

Ұрпақ үшін жүректерін шам қылып,

Нажағайдай ойнап көкте түн тілген

Соқтықпалы сан соқпақты жолдарда,

Бас иместен әділетсіздікке тор ілген,

Жартастарды жарып шыққан шынардай,

Жапырақ жайып қайта өсіп жетілген.!

Тәңір өзі сол өрлігін көрдіме,

Арман қылған бақыт құсы туды елге.

Желтоқсанның қатқан мұзын жібітіп,

Бақыт құсын сыйға тартты төріне.

Бодандықтың тас лақтырып көріне.

Жетелеумен азаттықтың өріне,

Қуат беріп талықсыған деміне,

Қашан көрсең ән тұратын көгінде,

Қасиет бар құдірет бар тегінде,

Гүл өргізіп ұлы дала беліне,

Көк байрақпен кең құшағын жайнатып,

Шырақ жағып өшпейтұғын мәңгіге,

Ерік берді еркіндіктің әніне:!

Ата заңы-алтын кітап қолға алып,

Қайта туып жаңарғандай қуанып.

Ізгіліктің жолын талмай іздеумен,

Егемендік шуағына нұрланып,

Туған елге шашқан ажал уларын,

Қанаушының жауып атом сынағын.

Кейін серпіп қалың қызыл тұманын,

Құмнан аршып ана тілін бұлағын,

Қайта тауып қасиетті Құранын.

Отты жүрек жаратылған ел үшін,

Өзі болып зерек ұлы Зиманның,

Жарқыратып жағып ғылым шамдарын,

Нарықтықтың терең зерттеп заңдарын,

Ойлауменен мақсат қойып ел қамын,

Келер күннен күтіп ашық таңдарын,

Сенім жүктеп аманатқа тапсырып,

Сұлтан сайлап елін сүйген қыранын,

Адамзаттың сеніп ақыл ойына,

Бейбіт күнге шақырғаны жер шарын!

Мәңгілігін тілеп келген жазының,

Жасай біліп келісімін ғасырдың.

Жеңілмейтін жасампаздық ерлікпен,

Алшасынан тұрғыза алып асығын,

Таңдандырып қадамымен алғашқы,

Тектіліктің көрсете алып тасқынын.

Азат елдің туын биік көтеріп,

Сақтай біліп ата-жолдың дәстүрін.

Аржағына мұқиттардың қол созып,

Ұлы достық сезімімен қосты үнін.

Теңіздердей ағылғаны мұнайы,

Ел тілегі әрдайымда жақсы ырым.

Көш басында жұлдыздардай жарқырап,

Ізі қалды Қонаевтай жақсының.

Сыр болмады онда бөлек жасырын,

Қуанышқа бөлеп халқын асылын,

Даласына толқып бидай піскенде,

Қамбаларға құйып жатты астығын.

Тер төккенді еңбекпенен кім жеңбек,

Армандары алыстарға жетелеп.

Аюлардың тиген талай таяғы,

Қиын күндер бастан кешкен баяғы,

Қала берді арта кейін біртіндеп.

Бірге шығып ынтымақпен үндері,

Сан ұлт ұлы қол ұстасып гүлдеді.

Бір-біріне қамқор болып мейіріммен,

Батыл қадам баса берді ілгері.

Еңбек етіп ерінбестен езіле,

Жайқалдырып пана болған кең жерді.

Қызыл тұман астында бір күн кешкен,

Тайынбады олар әсте күрестен.

Қуанышын бір бөлісіп теңдіктің,

Болашақпен бір туғандай көріскен.

Жетсе деумен барша адам мұратқа,

Азат таңда әділдікпен жеңіспен.!

Еркін алып еркіндіктің тынысын,

Молайтуға туған елдің ырысын.

Бой түзеді Астанасы Есілде,

Бәрі, бәрі ата жұртым ел үшін.

Ірге тасын қалап берсе ел басым,

Жалғастырып сүйсінерлік ұлы ісін.

Ала таңнан құрылысшылармен бір тұрып,

Жақындатып алда келер жеңісін,

Тоқтатпастан жеміс толы жұмысын,

Көтеріскен қабырғасын бас болып,

Иманғали кемеңгер ұл-туысым.!

Көшесінде-таңның тәтті сырлары,

Құшағында-алтын күннің нұрлары

Бар әлемнің сұлулығы тоғысқан,

Бұл Астана мәңгіліктің жыр әні!

Азаттықтың алаулаған шырағы,

Азиямның зәулім биік шынары.

Бар маңайы гүл жамылып құлпырған,

Бәйтеректе бабалардың тұмары

Жауға шапқан ерлікпенен ту байлап,

Бөгенбайдай жан бабамның ұраны!

Бізге жеткен алтын қанат қыраны.

Сәкен ақын іздерінен сыр айтқан,

Өр Рухтың сусындатар бұлағы.

Сылаңдаған Есіл ашқан құшағын,,

Бұл Астана кім-кімнің де арманы.!

Шілдедегі жұлдыздардай самсаған,

Бұлбұлдардай тамылжыта ән салған.

Бір-бірімен тайталасқан ажары.

Аққулардай сұлу біткен қыздары,

Шын достықтан соға білген қорғанды,

Алпамыстай батыр тұлға ұлдары.

Қуаныштың сыйын тартып жаныма,

Қан қосқандай тамырыма қаныма

Туыс қылып барлық ұлтты халқыма!,

Күмбірлеген күйлерімен шалқыма!

Бара қалсаң сусыныңды қандырып,

Ақындары жыр жұлдызын жандырып

Түнің де жарық қылар мұндағы

Алға тартып Серік дүлдүл тарланды,.

Еске салып Ғафу сырлас ағаңды.

Фаризадай жаны мөлдір апаңды,

Қоғабайдай қадір тұтып бағаңды.

Мәди достай жазған жүрек жарамды.

Көрсете алып махабатын сезіммен,

Қолдан түспей Муза берген қаламы.!

Кеуде тосып көктемдердің желіне,

Қадам басқан өркениет төріне.

Әлдилеген ақ сүт берген анаңдай,

Қуанасың бағы жанған еліңе!

Желді бөгеп Батыстағы ызғарлы,

Жылу төгіп бұзып жарып мұз-қарды

Зергер тағып даналықтың беліне,

Ақыл ойдың бойлай еніп кеніне.

Дауды шешкен Төле бидің өзі боп,

Қазыбек пен Әйтекенің көзі боп.

Мөңке бидей алдын болжап ой өріп,

Жасай білген әділдікпен төрелік

Із қалдырған ізгіліктің өрінде,

Абыроймен Европа төрінде.!

Жеңісіне жаныменен сүйсініп,

Бұлбұлдары сайрап берер төгіле.

Кім тартпайды бауырым-ау айтшы сен,

Кие толы ата баба тегіне?!

Астанамда мәңгі орнардай гүл көктем,

Бар мұсылман басын қосып бірлікпен.

Тыңдағанда иманды үнін қазақтың,

Елжіреген даналыққа жүрекпен.

Қуаныштан көздің жасын тия алмай,

Түркі жұрты Түркстанға көз тіккен.

Қайта маздап жанатындай ошағы,

Ата жұртта бабалары ту тіккен!

Тырнағынан босап шығып құзғынның,

Қолына алып өз билігін тізгінін.

Тебірентіп бейбіт үнмен жер жүзін,

Мінбесінен ООН-ның дауыстап.

Жеткізе алған ҚАЗАҚ атты өз үнін

Болашағы зор болатын халықтың,

Бүкіл әлем ұлы көріп өзінің.

Алғыстарын сенімменен жеткізіп,

Адамзатқа үлгі қылған төзімін!.

Тыныштығың ұя салған қойнында,

Бар қайраты күш жігері бойында.

Шарықтаумен шырқап қанат қаға алған,

Шыдауменен небір дүлей құйынға,

Бас имеген сан дағдарыс қиынға.

Жиырма жылда жеткен мақсат ойына,

Қалай досым жыр төкпессің толғанып,

Құт дарыған туған елдің тойында!

Дүбірлеткен байтақ шексіз даламды,

Құтты болсын тәуелсіз ел мейрамы.

Әрбір үйге Қыдыр қонсын тыныстап,

Алты Алаштың бұзылмасын қаймағы.

Ынтымақтың қуат беріп қайнары.

Аман болсын бар байлығы адамы,

Сәтті болсын алға басқан қадамы.

Жалғайтұғын келешектің жолдарын,

Жапырақ жайсын келер ұрпақ орманым.

Бәріңе де жалғыз Тәңір бақ берсін,

Орындалсын ізгі тілек арманың!

Қуанышы жаңғырттырып өлкемді,

Бүгінгіден қызық болар ертеңі.

Өрлей өссін туған елдің өркені,

Жағдай жасар нар халқыма ерлікпен,

Төрге шықсын ақиқат атты көркемі!

Азаттықтың сыйға тартқан таңдарын,

Құтты болсын, құтты болсын мейрамың,

Өздеріңде кең даламның исі бар,

Бабаң болып құшақтайын кел жаным!

Ерлігінен жыр төгейін теңіздей,

Жаттап алсын шежіресін ұрпағым!

ЕКІНШІ БӨЛІМ

ҰЛЫ ДАЛАНЫҢ ҰЛЫ ПЕРЗЕНТТЕРІ

Жалаң аттың жалымен,

Жалаң қылыш жүзімен.

Жауға шапқан бабамның,

Даусын аңсап ізімен.

Қырандайын қомданып,

Қаламымды қолға алып.

Жолға шықтым бел буып,

Тебіреніп, толғанып.

Жанды алдымнан шырақтар,

Сырын айтты қыраттар,

Далам тұнған ән екен,

Бабаларым нар екен,

Ерліктерін айтпасам,

Келешектен не күтем?!

Келер ұрпақ құлақ сал.

Алға ұмтылған бұлақтар!

АТТИЛА (ЕДІЛ)

Талайдың тәж тақытын ойран еткен,

Әлемде теңдесі жоқ айбыны өктем.

Өр Ғұндар cан тайпаның басын қосып,

Өшпес даңқ қайталанбас ерліктермен.

Көк бөрі, Сақ патшаның жолын сақтап,

Бірлікпен көш бастаған көрікті елмен,

Оятып қалғып жатқан кең ғаламды,

Тәңірім төккен нұрдан құрған желкен!

Әкесі Мыңжұқ тектес болған батыл.

Ағасы Оқтарменен жаны жарқын.

Борышын ақтау үшін ел алдында,

Жалғаған сол жолдарды Аттил батыр.

Даңқты ер даналығы болса дағы,

Әрдайым көппен құрған кеңес ақыл.

Ұрпаққа сәуле төгер тылсым күшпен.

Ізінде ғасырлардың үні жатыр.

Сыйынып адалдықпен бір Тәңірге,

Ата-жұрт қастерлеген заңды біле.

Айрылмай ақиқат пен дін жолынан,

Туған ел кең құшағын бөлеп гүлге.

Нық сақтап әдеп ғұрпын өнегемен,

Қарасып әлсіздерге кәрілерге.

Ешкімнің ар- намысын таптаттырмай,

Ел қамын алға қойған барлық жерде!

Халықтың қазынасы қызықтырған,

Жол бермей арсыздарға ұрлық қылған.

Ұран қып әділдікті адалдықты,

Құрмастан сауық сайран,желік думан,

Нәр алып имандықтан, адалдықтан,

Әрдайым аулақ болған адамға жат,

Пенделік жат қылықты былықтардан.

Қастерлеп халқы ізгілік қасиетін,

Ол үшін жан беруге әзір тұрған.!

Халқына қорған болған әрқашанда,

Осындай ұлы көсем арқасында.

Тұлпарлар тұяғымен дабыл қағып,

Жауының қарсы келген шаңын қағып,

Ерліктің еркін шығып қырқасына,

Көк бөрлі туып тігіп қақпасына.

Самсаған жарық төккен жұлдыздардай,

Кірді олар Европа ортасына.

Түркінің мәңгілікке атын жазып,

Қылыштың ұшыменен әр тасына!

Жандасты жағаласты қас дұшпаны,

Жеңіліп өлім жұтты алысқаны.

Бой бермей өр рухты өжеттікпен,

Түріктің жау жүректі арыстары.

Тас қамал бөгеттерді жарып өтіп,

Екпінмен елестетіп тасқындарды.

Сумаңдап кеуде керген патшалардың,

Мыңдаған қалаларын басып алды.

Сілкінтіп таңдандырып ғасырларды.

Рейн мен Византия жазығында,

Талайдың домаланған басы қалды!

Сәулесін жан жағына шашқандай күн,

Ол құрды ұлы Ғұндар патшалығын.

Ерліктің шыңдарында шырақ жағып,

Түріктің аспандатып асқақ жырын.

Әмірші бола білді мір оғындай,

Халқының көтере алып артқан жүгін.

Жақтасып қарапайым жандарға адал,

Жоғалтпай әділ үкім, сенім гүлін!

Әлемге жеткізуге шығыс таңын,

Шыңынан асып өтіп Альпі таудың.

От шашып көкте ойнаған нажағайдай,

Бәлсініп кектендірген қуды жауын.

Жеңілген өкініштің уын ішер,

Тәңірден безгендердің құны мәлім.

Өткеннен сыр шертеді балбалалар,

Қайтемін көп қазбалап арғы жағын!

Франция, Қиыр шығыс,Амур көлмен,

Иранмен,Кавказ,Тибет,Қытай өрген.

Италияң Римдегі патша ағзамдар,

Алдында салық төлеп басын иген.

Алтын мен күмісінен сыйлық тартып,

Аруын қоса беріп қолын сүйген.

Сескенген қолындағы ақ алмастан,

Кектенсе қанын төгіп өлік үйген.!

Осы бір қолбасшыға жауға сұсты,

Жанында әскері бар жойқын күшті.

Ешбірі қарсы келіп сөз айта алмай,

Өкініп қызғаныштың уын ішті.

Маймылдай жорғалады тойын жасап,

Қайтерсің ездік деген аянышты.

Үрікті ҒҰН королі атағынан,

Ғаламға жасай білген сілкіністі!

Төндірер жауыздыққа қауіп үрей,

Тартқызып достарына сырнай керней.

Қобыздың елжіретер сазыменен,

Сезіммен жүректерге құлаш сермей.

Аруға ақ жаулықты сыйға тартып,

Түркінің қызу қанды биін билей,

Қыпшақтың көркем сазды әнін салып,

Дауысы шалықтаған көкке өрлей.

Үн қосқан аққуларға қалықтаған,

Жыр төккен жыраулары күміс көмей!

Ғажап ғой ата салттың өнегесі,

Адаспас қасиетін білген кісі.

Анаңның мұнда кие ақ сүті бар,

Бабаңның сонда жүрек тербелісі.

Тыңдасаң елжірерсің еміреніп,

Бойыңа жиналғандай қуат күші.

Жау жығар өршіл рух иеленген,

Ұмытпас көкжалдығын көк бөрісі.

Шығармас дем біткенше уысынан,

Ол үшін қаншама ерлер жан берісті!

Ал күйі күмбірлеген тіптен бөлек,

Жаныңды жадыратар жырға бөлеп.

Тарихын нар халқыңның айтып берер,

Абыздай күмбір қағып өзі сөйлеп.

Тербетер жүрек қылын кеудеңдегі,

Ой салып сезіміңді еркін билеп.

Елестер көз алдыңа батыр бабаң,

Жаралған жырға лайық тіптен ерек.

Жетелер асқақ сезім армандарға,

Келер күн болашаққа құлаш сермеп.!

Мұхиттың жасыл орман аралдары,

Сілкінтіп оятқандай Ғұндар әні.

Алдында ерке қыздай құшақ ашқан,

Жарқ етіп, жарық төгіп жанарлары.

Қаны ойнап буырқанған асқақ үнді,

Ақындар олар жәйлі жазар әлі.

Арулар бұрымына оратылып,

Сезімнің жалынына жан балқытып,

Қаншама жауынгер ер онда қалды.?

Біздерге бабалардың даңқы қымбат,

Ұмытсаң әруақ сөзсіз жазалары.!

Өр даңқын асқақтатқан көрікті елдің,

Қалайша жырламассың ерліктерін.

Үн қатар Түріктерім бақыт құшқан,

Қастерлеп қорған қылған бірліктерін.

Өткен ғой небір дана терең ойшыл,

Өзіндей алды болжар көріпкелдің.

Қашанда шын жүйрікке кедергі жоқ,

Ел үшін жалау қылған жүректерін!

Алаулап жалын оттай жалындаған,

Әділ де батыр болған менің бабам.

Тағдыры қыспаққа алып сынаса да,

Жаманға күн түсіріп жалынбаған.

Еліне көз алартып басынса жау,

Әрдайым ерлігінен жаңылмаған.

Достықпен келгендерге мейір төгіп,

Төріне туысындай қабылдаған.

Өмірде кім сүрінбес қателесіп,

Онысын мойнына алса жазғырмаған.

Бас болған ұлы көсем Түркі еліне,

Біткен соң жол сапары жер бетінде.

Көз жұмған асау Дунай жағасында,

Қалдырып аманатын кейінгіге.

Күнде оның өр дауысын қайталайды.

Толқындар аласұрған төңкеріле.

Айтары ұлттық сана, елдік, ерлік,

Ұғынсаң ой тізгінін бос жіберме!

Кең әлем ерліктерін қылған аңыз,

Біз оның келер толқын ұрпағымыз.

Жігітке намысы мен ары қымбат,

Бабаға тартпай өссек кім боламыз?!

Күн кешпе өлсең дағы тізе бүгіп,

Түсінсең уақыт қысқа, өмір жалғыз.

Асық сен ерліктерді жасау үшін,

Ақталсын мойныңдағы борыш, парыз!

Атағы аңыз болып жерді жарып,

Ізгілік көшін өрген төгіп жарық.

Қыпшақтар жоғалуы мүмкін емес,

Қойса да ұлылығын бүркеп жауып.

Ерлікпен көтер басты бауырласым,

Бармыз-деп,дүниеге дауыс салып.

Қуансын Түркі тектес барша халық!

Еркіндік сүйген елің көрсе қорлық,

Хақың жоқ бас бұғуға ынжық болып.

Езілсең сары уайымға саз балшықтай,

Аждаһа бар қаныңды алар сорып.

Қажетпе ерлік іздеп шық майданға,

Аттила бабаңа ұқсап елді қорып.

Бас бағып жата берсең жау алады,

Қарғадай қарқылдаумен басқа қонып.

Тұрыңдар Түрік тектес қандастарым,

Күтіп тұр бірлік атты алда жорық!

ҒҰН ПАТШАСЫ АТТИЛЛАНЫҢ ӨСИЕТТЕРІ

Ғұн ұрпағы тумысынан күрескер,

Сені күтіп алда тұр ғой ұлы істер.

Өсиетімді ақ жол тілеп айтайын,

Қабыл алсаң қашпас сенен жеңістер!

Серік қылып қара тастай төзімді,

Өмір бойы шәкірт санап өзіңді.

Барша білім бұлағынан сусындап,

Аша біл сен иман- жүрек көзіңді!

Қанды келер тажалының тырнағы,

Болмас үшін озбырлардың құрбаны.

Адалдық пен батылдықты қастерлеп,

Жастайыңнан шыңдап өсір ұланды.

Сусындатып әдебімен халқымның,

Нұрын құйып ата-дәстүр салтымның.

Жауды алатын өршіл Рухтан дем салып,

Өр киесін дарыта біл Түркінің!

Бақытым де ауыз бірлік тірлігін,

Сәні сонда қорған болар көркіңнің,

Айбатыңда, қайратыңда осында,

Кең ғаламға шалықтасын еркін үн!

Өр Алтайдың жарып шығып біз төсін,

Берік ұстап ұлтымыздың намысын.

Алға тартып ұлы көштің қонысын.

Кең әлемді сілікіндірдік жаңғыртып,

Бабалардың ала білдік алғысын.

Жол жасадық ерлікпенен елдікке,

Келер ұрпақ самғау үшін кеңдікте.

Арын қорғап аянбастан халықтың,

Көріне алып серттен таймас бірлікте.

Ерік беріп желден озар жүйрікке,

Тұлпардың тұяғымен жыр жазып

Тәуекелді қанат қылып ерлікке,

Көрерміз- деп, жазылғанын маңдайға,

Жасық ойға берілмедік тірлікте!

Еркіндіктің тарылтпауға тынысын,

Аянбастан Түркі халқы ел үшін.

Ұлы көштің кеңейтуге өрісін,

Таптатпауға жатқа жерін- ырысын.

Жүдетпеуге ата-жұрттың тұрмысын,

Қағанаттың құрған алғаш іргесін,

Қайталауға тектілердің ұлы ісін,

Жоғалтпауға ата-салттың болмысын,

Қалың жауға сермеп жалаң қылышын,

Кегі қайнап қас дұшпанын кескілеп,

Қорғай біліп өзі құрған ұлысын.

Бойтұмар қып топырағын киелі,

Бабаларың алысқан ғой ел үшін!

Ұрпағысың сендер ұлы халықтың,

Жоғалтпасқа ерлік толы болмысын.

Есіне алып ердік даңқ ұлы ісін,

Елдің қамын ойлайтұғын күрескер,

Ұрпақтарың жау жүректі ер болсын!

Өрлік мінез сұс көрсетер жауына,

Ерте сіңсін десең ыстық қанына.

Бесік жырмен ерліктерін ардақтап,

Жол ашыңдар тарих ана- танымға!

Байлық мұраң ұлттық Рух- тамырда!

Адамзатқа төндірген сан сұмдықты,

Кім сүйеді бодандықты құлдықты.

Нағыз қорлық бұғауына шырмалсаң,

Қанішерлер жасар небір қулықты.

Көзі тоймай қазыналы байлыққа,

Еркіндікке салар бұғау құлыпты.

Өкінініштен у ішпеске жас төгіп,

Қорғай біл сен бірлік -атты хандықты.

Өз ұлтыңа қорған болып қашанда,

Айта біліп сескенбестен шындықты.

Мақсат қылған даңқ құмарлық тұғырын,

Алдамшының әрдайымда күні мұң.

Ол ұялмас жылатуға әлсізді.

Бет пердесін сыпыр тіліп зұлымның!

Тектілігін өн бойыңнан жоғалтпай,

Көкжалдығын көрсете біл бөрінің!

Ер болама жаралса егер күйікке,

Ұл болама аунап жатса күлдікте.

Қыз болама қол салдырып кіндікке.

Етек ашып жер қаратса кеңдікте.

Болар бола бесігінде бұлқынар,

Болар құлын желісінде жұлқынар,

Көз ашқаннан талпынумен өрлікке,

Ерік күшің мығым болып іштегі,

Арман болсын жетелейтін биікке.

Туралықтан айнымауың басты шарт,

Болмау үшін қуыс кеуде жел өкпе!

Қай кезде де нәпсі атты қу залым,

Көзді бағып құрар тұзақ торларын.

Оған еріп екі сөйлеу азғындық,

Адам болып рас болса туғаның.

Серте тұру адамдықтың келбеті,

Адалдықтан ешкім өлмес біл жаным!

Оны бұзсаң жабысады ауыр дерт,

Өз- өзіңе терең көрді қазғаның!

Ақыл ойдың жібін жалғай алмассың,

Қысқа болар көктемдерің, жаздарың!

Қапа болып қалмас үшін тасада,

Арқа сүйе үш нәрсеге қашанда.

Қадір тұтсаң өмір,уақыт,жүректі,

Бет алғаның ізгілікті сапарға.

Бәрі алдамшы дүниені ұмытып,

Тәңір сыйы ана сүтін ақтауға.

Көркем мінез жақсылыққа жеткізер,

Шомылдырып имандылық ақ таңға.

Адамзаттың ақыл ойын жинай біл,

Маңдай термен кәсіп тауып бақ барда!

Жол ашылмас әділ істі қолға алмай,

Халқың сыйлар қызмет қылсаң аянбай.

Өз қолымен жұлдыз қылып көгіне,

Сүйген ұлын биіктетіп қойғандай.

Кімде болсаң бола біл тек еліңмен,

Қор болады өз халқынан безінген.

Қазынаңда, қазаныңда өзі ғой,

Сен сүрінсең өз анаңдай дем берген.

Ұға білсең ажалды жанға бір тағдыр,

Даладағы қепкен шөптей қу тамыр.

Дәм біткен күн соламыз да қаламыз,

Иманды ұрпақ өсірмесең кім таныр?!

Инабатты қазық қылып әр күнде,

Қаратауың- қарияларыңды қадірле.

Достарыңмен дәм тұзыңды бір бөліс,

Өмір атты қимас таң мен іңірде.

Күнім-деп, біл жандары пәк шуақты,

Аруларды жаратылған сүюге.

Жеткізумен жүрегіңнің жарығын,

Алаламай адамзаттың бәріне.

Жылу құйып даналықтың дәніне,

Қорғаушы боп жаралғандай сәбиге,

Айнала алып татулықтың сәніне

Жақсылыққа құмар болып асығып,

Сусында тек әділдіктің нәріне!

Ар туыңа дақ түсірсең жасық боп,

Жата алмаспын күңіреніп қабірде!

Ұстазың ғой жол бастаушы тіреуің,

Сыйластықта болсын ізгі тілеуің.

Қадірлеумен атаңнан да әзіз тұт,

Кие тұтып берген білім өнерін.

Ол жетпеген жетістікке сен ұмтыл,

Асыруға нұрға толы мерейін.

Ұстаз әке, досың әрі жолдасың,

Қиналғанда сырласатын мұңдасың.

Қасиетін сіңіре алсаң бойыңа,

Қанша дауыл соқса дағы сынбассың!

Әр заманның орын алар төрінде,

Адамдар ғой бұл өмірдің мәні де.

Бар ғаламның ақыл ойын бағалап,

Сәуле жина имандықтың төріне.

Желкен құрып бабалардың ізімен,

Ерлік жолын жалғастырсаң төзіммен.

Келер ұрпақ алғыс айтып ұмытпай,

Алға ұмтылар ақыл ойдың көзімен

Аз болыппа дегенменен бақталас,

Ақымақтар өлі көзді жаны лас.

Кесірлері тимес үшін жұртыңа,

Ерлікпенен білек түріп тайталас!

Бар жақсылық байланысты адамға,

Беріктігі ұлттық сана танымда.

Тілмен -діні қос шырағын жоғалтса,

Адасқандай қарлы құйын боранда,

Арылмайды маңдайының соры онда.

Адалдықпен көрсетіп бар күшіңді,

Әділ атқар елің үшін ісіңді.

Әдептілік бақыт жолы соны ескер,

Рухани байлық сақтар күшіңді.

Өнер ғылым досың болсын айнымас,

Өрге сүйрер ізгілікті көшіңді!

Кім біліпті қандай тағдыр тұр алда,

Қол ұшын бер мұқтаж болған жандарға.

Садақаң мен зекетіңді ұмытпай,

Жеткізе алып уақытында жан барда.

Жаман әдет шырмауына бой бермей,

Адал жүріп ұқсап шуақ таңдарға.

Сыйға тартқан саған өзін өмірдің,

Айқаса біл ақ жолы үшін Тәңірдің.

Ең асылы-адамзаттың рухы,

Ғибадат қыл жаратқанға әрбір күн,

Пендешілік әуресінен аулақтап,

Ойлауменен Түркі халқы бірлігін!

Өмір мұқит толқындары алмасып,

Күнде жатар тыным таппай жалғасып.

Білсең мұнда қуаныш пен реніш,

Сәттілікпен өзекті өртер өкініш,

Әйтеуір бір күйбең тірлік толған іс.

Тыным бермес етегіңе жармасып,

Кім жетіпті шор дария түбіне,

Қанша патша жер астына кетті асып.

Оны ойласаң миға шабар қан тасып.

Қаншама азап көрсең дағы өрлікпен,

Жаратқанның сұлулығына бол ғашық!

Қателеспес жан болмайды жастықта,

Жігеріңді күйіп пісіп жасытпа.

Түземесең өз қатеңді кезінде,

Ұрынасың иіс қоңыз сасыққа.

Өз-өзіңді тани білу заңдылық,

Парызыңды ел алдында ұғынып,

Бар мақсатың болып игі ізгілік,

Жан сарайды адалдықпен таза ұста.

Өмір өзі қара нандай дана жыр,

Ізденбесең сыйлай қоймас қолдан гүл.

Тіршілікте қасіретке майыспай,

Қуанышқа майыспайтын бола біл!

Ғылым нұрдың ашылуға жолдары,

Төрге шығар білімі мол жандарды.

Данышпандар көп жиналса жаныңа,

Үмітіңнің ашық болар таңдары.

Содан танып ұлы Ғұндар айбарын,

Айбатыңа қайран қалар жауларың.

Біліктілер баға жетпес қаруың,

Олар барда мәңгі көктем жан-жағың!

Сенің үшін алысумен күн кешкен,

Бабаларды шығара көрме мүлде естен

Есеп беріп Тәңірімнің алдында,

Періштелермен емін еркін тілдескен.

Рухтар жүр биіктерде қалықтап,

Мәңгілікпен мәңгі бақи күй кешкен.

Сен қиналсаң олар жетер көмекке,

Самғауменен еш бөгетті білместен.

Сезіне алсаң әруақтар киесін,

Дем біткенше жалындарсың сөнбестен!

Тірек болар халқың сенің орманың,

Ел мүдесі болсын дәйім арманың.

Болжай біліп ақылменен алысты,

Соға біл сен ізгіліктің қорғанын.

Сақтау үшін азаттығын елдігін,

Әлдилеген ұлы Отан анаңның.

Тастамастан ауыр жүгін көтеріп,

Жау тиіссе айбатыңмен от өріп.

Әрбір тасын, әр төбесін қорғай біл,

Қасық қаның қалғанынша кектеніп!

Басшы болсаң ұнау емес бар мақсат,

Қара қылды қақ жара алсаң сол жақсы ат.

Кім мойындап берер саған бағаңды,

Қаңылтырдай болсаң егер майысқақ.

Уақыт құнын зерделемей басынан,

Дәл кезінде шешім алмай тосылған.

Адастырған соңына ерген халықты,

Ықпал болмас сенім кеткен басшыдан!

Жалтақтаумен желге тартқан желісін,

Мен олардың көрген жоқпын жеңісін.

Қай жерде де тәртіп керек темірдей,

Ынтымақпен алға тартып өрісін,

Пікірлесіп өз халқыңмен сырласып,

Ақыл ойдан таба білген келісім.

Іс басқарсаң көппен берге бірлесіп,

Болмас әсте кінә артатын сенбестік.

Өзіңменен елдік қамын бірге ойлар,

Игіліктің жасампаздық гүлі өсіп!

Қаққан шегең тапқандай өз орынын,

Талапқа сай тауып сәйкес тұғырын.

Әр азамат өз міндетін атқарса,

Еңбегіңнің ұзартады ғұмырын.

Ізгі мұра қалдыра алар кейінге,

Тапжылмайтын ерлер керек еліңе.

Жалау қылып ұлттық рух мұрасын,

Басын иіп Тәңір нұры тіліне

Өнегемен ұрпағына ой салып,

Жетелейтін игі істердің төріне.

Ал соғыстың саясатын шешкенде,

Жаттан келген келімсекке еш сенбе.

Мен басымнан өткізгенмін бұл жәйді,

Өкінішім ұмтылмаған өлсемде!

Сақ болғайсың көп ғой сатқын жансыздар,

Бірақ оның бас бұғатын жері бар.

Сыйлайтұғын болсын десе қас жауың,

Сайысқанда ерлігіңмен жеңіп ал!

Әрбір күннің ашқан сайын беттерін,

Әрдайымда сақтай білсең есіңе,

Мұның бәрі жігер талап күшіңде.

Ақыл –дария қанша алсаң да таусылмас,

Айтқан сөзім талаптыға жетсін де!

Ой жетеді бой жетпеген жеріңе,

Қиял жетер қыран жетпес көгіңе.

Ең жаманы бұл тірлікте ойсыздық,

Жетектейтін дозақ оты өлімге.

Ел дегенде сырының жоқ бүкпесі.

Жүрегінде ғаламның бар нүктесі.

Жыйнақталып тылсым күшпен тоғысқан,

Жазылғандай даналықтың термесі.

Бұл жөнінде ақындардан сұраңдар,

Ғылым барда ақиқаттың кемесі!

Ар ұят ғой адал жанға ең қымбат,

Ол бар болса көрікті бар азамат.

Отаным-деп, тұрса отты санасы,

Періштелер болар дәйім қолқанат.

Имандылық кетсе жердің бетінен,

Адаспайма хақ жолынан адамзат?!

Жаратушы жүрегінде адамның,

Оған аян басқан әрбір қадамың.

Жан сарайын таза ұста шаңдатпай,

Жалғау үшін ата-баба жолдарын,

Біліміңмен еліңді ағарт бұлақ аш,

Көкіректі тазартады нұрлы ағын!

Ақ бесіктен сүйсін десең Отанын,

Жауынгерлік Рухта өссін ұрпағың!

Ынтымақта жарасымды нұр сәулет,

Кенсіз қалмас тату болса әр әулет.

Адасcа егер ер серкесі көш бастар,

Онда кетер елді оралып бақ дәулет.

Жарық күнің түнек болар қараңғы,

Доңыз біткен алар әбден мазаңды.

Жақсыменен жаман шығар алысып,

Арам малмен толтыруға қазанды!

Қызыл көрген бұқаға ұқсап талтаңдар,

Билік құрар әдеп білмес шолтаңдар.

Тілін,дінін ашық теуіп өзекке,

Адалдықтың жолын бөгер сортаң жар.

Елдің емес ойлап жеке мүдесін,

Жын шайтандай іштен бастап күресін.

Мейірімсіздер тексіздігін көрсетіп,

Елдің бөлер бар қазына үлесін.

Тұман басар қою шаңнан көз көрмес,

Ізгіліктің солқылдатып іргесін.

Басқа түсіп азап салып сұм тағдыр,

Отты дауыл көрсе мұндай сұрапыл.

Қорған болып әлдилеген халқына,

Бұл қорлықтан алып шығар діні асыл!

Менің ұғып бақыт жәйлі түйгенім,

Аман болсын ата-жұртың тірегің.

Жер бетінде біткенінше сапарың,

Сол ғой сенің егіз біткен жүрегің,

Бола біліп жас жаныңа күн-бесік,

Анашыңның жеткізе алған тілегін,

Батырлардың шежірелі жырымен,

Желбіретіп ақ жаулығын әжеңнің,

Бабалардың ұран қылған үндерін,

Төкпе күйін домбырамен шалқытып,

Жатқа айтқызған нар халқыңның әндерін!

Ұмтыларма өзің айтшы ашылып,

Қарсы алғаның ұлттық болмыс көктемін?!

От қаныңда дауыс салып Көк Бөрім!

Ер Тұңғаның байшұбары елестеп,

Ерліктерге шақырғандай Күлтегін,

Тал шыбықты ат қып шауып мінгенің.

Бауырларың, құрдастармен бірге ойнап,

Көкке өрмелеп тәтті жидек тергенің.

Туған ауыл кеңдігі еді-ау сүйгенің.

Айта берсем таусылама жарқыным,

Құшағында шаттық жарқын күндерің.

Басқан талай албырт көңіл аптығын,

Жұпар иісті неткен көркем гүлдерің.

Жұмақ деген туған ел ғой, туған ел,

Кетерме естен сайран құрып жүргенің?!

Тұңғыш ұлың алыс жолға шығарда,

Қолды жайып ақ батаңды бергенің.

Өткен дәурен қызықтарын еске алып,

Қалың ойдан жырдан жалын өргенің.

Әлдилеген қуат беріп, дем беріп,

Отаныммен шыбын жаным бір менің,

Қасиетін ұға алмасам өлгенім!

Онсыз сірә кімге қажет ойлашы,

Жеке байып даңғойлықпен күлгенің.

Ақтамасаң сенім артқан үмітін,

Қажеті не үлде менен бүлденің?!

Туғызбайма ызы кекті бойына,

Намыссыз боп итше босқа үргенің!

Тәңір мұндай азабынан сақтасын,

Қырсық келіп қақпаңызды қақпасын.

Ұлттық санаң биік болып қашанда,

Имандықтың таза ұстасын тұтқасын.

Ғұн ұрпағы өсиетімді қалдырдым,

Лайлаттырма Отан-Ана, от басын!

Есіңе алып өсиетімді қастерлеп,

Намысың болса,

Аманатымды ақтарсың!

КҮЛТЕГІН

Мен құдіретті халық едім,

Қайда менің өр күшім.

Айтшы өзге құдіреттерді,

Жинап жүрмін кім үшін.

Мен қағаны бар халық едім,

Қайда менің қағаным.

Тек азаттық емеспе еді,

Аңсап күткен арманым.

( Түркі халқы жыры)

Зарыққанда ұлы халық,

Табгаштарға тапталып.

Сен шыққансың ұран салып,

Көк бөрілі туды алып.

Құл бұғаудың шынжырларын,

Үзу үшін сындырып.

Қайсарлықпен мұзды жардың,

Көк сүңгімен сенді іліп.

Қадір тұтып жаңылмастан,

Бабаң салған жолыңды.

Қаһарыңмен жалын шашқан,

Қалтыраттың жауыңды!

Буырқандың ашу қысып,

Қайтаруға ел кегін.

Көктен жасын жерге түсіп,

Өртегендей жау шебін.

Алда жүрдің қолды бастап,

Жарқ етіп от жанарың.

Елдік атты сезімі асқақ,

Ұқтырып ой жауабын.

Жұлдыздардай сәуле төгіп,

Қанат бердің арманға.

Мыңдаған жан өзіңе еріп,

Кірді қанды майданға!

Ашын баба дем бергендей,

Тәңір үнін жеткізіп

Бәрі тегіс көк бөрідей,

Алға ұмтылып жұп тізіп,

Қызыл жоса тасқындардан,

Жолдар аршып өмірге.

Кегіңді алып залым жаудан,

Шықтың жеңіс төріне.

Жойылмады түркі халқы,

Қанат жайып қырандай.

Қайта түлеп ата салты,

Гүл жайнады бар маңай!

Сан қайталап ерліктерін,

Құтылықтай бабаңның.

Күндей күліп тұрдың еркін,

Ұлы Рухымен даламның.

Бар өзіндік қасиетін,

Сақтай білген намыспен.

Нар халықты тас тілетін,

Жау ала алмай у ішкен.

Дұшпан үшін бұл расында,

Азап толы сын еді.

Жусандардың арасында,

Қалды ағарып сүйегі!

Көзін тікті барша әлем,

Ерлігіңе танданып.

Аз халықты бай қылдың сен,

Ақиқатты қолға алып.

Атқа қонған Тоныкөктің,

Өзі болдың ел үшін.

Арасында жермен көктің,

Жаңғыртумен жеңісің.

Найза ұшымен жолдар салып,

Ерлік даңққа бөленген.

Өз ұлым деп сүйді халық,

Жырға қосып өлеңмен!

Бұдан артық сый боларма,

Халқың жатса ұлғылап.

Әрдайымды ұлы жанға,

Қуат берген ел- бұлақ.

Берік тұрдың тәж тағыңда,

Ойлауменен ел қамын.

Жүгінумен иманыңа,

Зая кетпей жиғаның.

Ел жұртыңды жарылқадың,

Кен пейілді тілекпен.

Ақиқаттың жарық шамын,

Жаға біліп шындықпен!

Мәңгі елдің қорған тірек,

Болсаң дағы көсемі.

Мен халқымнан биікпін деп,

Көтермедің енсеңді!

Біткенінше соңғы демің,

Молайтуға ырысын.

Сен қорғадың Түркі елінің,

Батысымен шығысын.

Өтеріңде сүйген халық,

Хабар салып жан-жаққа

Ерлігіңді тасқа жазып,

Табыс етті ұрпаққа!

Сол ерлік жыр ғасырлардан,

Бізге жеткен тау жарып.

Адаспасқа жас ұландар,

Күнде оқимын жар салып!

ТҰМАР ҚЫЗ ( ТОМИРИС)

Өн бойымда тулап Түркі от қаным,

Қолға ұстасам ұлы дала кітабын.

Сағымдардан желкен құрып өрлікпен,

Ғасырлардың тік көтеріп ақ таңын.

Көз алдыма елестейді Тұмар қыз,

Алға тартып желден жүйрік тұлпарын,

Сілкіп тастап заманалар қатпарын,

Шумерлердің тасқа біткен тілімен,

Арийлер мен Сак,Ғұндардың үнімен,

Жеткізгендей ақиқаттың хаттарын.

Сыйға тартып «Қазғақ Оғұл» бақ дәнін,

Бабаларым мәрмар тасқа жаздырған,

Енесейде ескерткіш қып қалдырған,

Ұғындырым»батыр балам» сөз мәнін.

Тектіліктің жоғалтпастан салмағын,

Биік ұстап ел намысы- ар әнін.

Солмау үшін үміт күткен ұрпағы,

Қасиетін сезінуге ақ таңның,

Қайталанбас Массагеттер патшасы,

Қорғай білген ерлікпенен Отанын!

Қалдырмасқа туған елін тұманға,

Шаң түспеске ата жұрты Тұранға,

Қорған болған жарқыраған сәулеті,

Ұқсап бейне еркін өскен қыранға.

Уын шашып кең далама ұмтылған,

Қарсы шығып айдаһардай жыланға.

Сансыз қолды бастап қанды майданда,

Тас талқан қып шапқыншылар әскерін,

Қиян кескі ұрыс салып даламда,

Тапталмасқа ата-баба сүйегі,

Таңылмасқа ез атанып қор таңба,

Басын алған Қир патшаның айқаста,

Таңданасың Ғұн ұрпағы Тұмарға!

Күн көзіндей шуақ төккен көктегі,

Жеңісі оның еске салып өткенді.

Әруағы кең даламда дем беріп,

Тылсым күшпен жеткізгендей көктемді.

Аласұрып толқын шашқан мұқиттай,

Ышқынумен іштен тартып от демді,

Жыр төкпесем қысатындай өкпемді.

Жарып туған, жанып туған асылдың,

Құлағымнан жан айқайы кетпейді.

Шақырады ұландарын ерлікке ол,

Жасау үшін адамзаттың көктемі.

Халықта ғой тіршіліктің тұтқасы,

Ол сілкінсе алып жығар кек демі!

БЕЙБАРЫС

Туған елден жатқаныңмен тым алыс,

Өзің жәйлі тоқтамаған ой ағыс.

Кең әлемге Қыпшақ атын шығарған,

Египетте сұлтан болған Бейбарыс.

Озбырларға жіберместен есеңді,

Жамау үшін өз нәсібең кесеңді,

Қайсарлықпен үзіп құлдық кісенді.

Жетімдіктен қара мұзды кешсеңде,

Жыға білдің жоқтық атты кеселді.

Өзге елде болғанменен тұрағың,

Боз жусанын төріңе іліп даламның.

Тұмар қылып топырағын бір уыс,

Исін жұттың ел қорғаған бабаңның.

Еске түсіп әлдилеген өз елің,

Өртенгенде сағыныштан өзегің.

Көкелеген дауыс жетіп құлаққа,

Мұң шеріңді ақ маржанмен жүздірдің.

Бес жасыңда кімдер сатты құлдыққа,

Таспа тілген тағдырыңды сезген кім?!

Желдей айдап мекен қылып тұраққа,

Жүргеннен соң дәм бұйырып жырақта,

Сездірместен жан азабын ешкімге.

Намысыңды армен байлап қанатқа.

Мұқалмастан қайсар қайрат жігерің,

Төзе біліп өмір күрес сынақта.

Ерлігіңмен елдің жүгін көтеріп,

Айналғансың алаулаған шыраққа!

Айнымастан берік ұстап антыңды,

Құл болмасқа қорғай біліп халқыңды.

Еркін күшпен жасай білдің мол жасақ,

Әділдіктен жоғалтпастан парқыңды.

Ел күйзелтіп жанын улап есеппен,

Жемқорлығын асыра алған есектен.

Арсыздарды ар сотымен бұғаулап,

Тұрғызбадың кәпірленген төсектен.

Елдік құрдың еркіндікті ту қылып,

Ізгі ісіңнен рақат тапты жұртшылық.

Кең әлемге дана Сұлтан атандың,

Ізгіліктен шуақ төгіп құт іліп.

Келер ұрпақ сусындауға білімнен,

Ғалымдарға орын беріп төріңнен.

Қастерледің қасиетті Құранды,

Жатқа соғып имандықтың өрінен!

Сағынғанда туған елді хат жаздың,

Берке ханға ұлы Түркі тілімен.

Пейіш деген құшағы ғой даламның,

Арман барма сонда туып көмілген.

Мұңды ойыңды өзегіңді өртеген,

Іштен оқып ол уақытта кім білген.

Тағдырымыз жазулы ғой Тәңірден!

Иманыңмен ақылыңды жоғалтпай ,

Үлесіңді ала білдің өмірден.

Шаңнан аршып құлап түскен жұлдызды,

Жылатпадың жетім жесір жалғызды.

Жомартығың мың бір түнге айналып,

Таңдандырып тебірентті шың құзды!

Қайтара алар небір апат зәр уын,

Қыпшақ тілі болды басты қаруың.

Содан іздеп бақыт бастау бұлағын,

Ән мен күйі өзі дедің таң нұрдың!

Бесігінде тербетілген ғаламның,

Әнмен күйі өз сазы ғой даламның

Мұнда анамның бесік жыры әлдиі,

Мұнда үні ел қорғаған бабамның!

Дәстүр салтым ақ жолы ғой әдептің,

Көшіне ермей есір тобыр дүрмектің.

Жұрт таңданған Пирамида ұшына,

Он қанатты киіз үйді сен тіктің!

Күмбірлетіп күй төккізіп күйшіге,

Жарасының емін іздеп жүректің!

Риза боп құлшылық қып Құдайға,

Ойлар қосып қиял жүйрік құмайға.

Ар намыстың адалдығын сақтадың,

Қанағаттың дәнін салып таңдайға.

Қарапайым болдың халық ұлындай,

Жолатпастан менмендікті маңайға!..

Тағдыр сырын пенде білмес жасырын,

Тереңінен ұғынуға бас ұрдың.

Сен аштырып соркафатын патшаның,

Тілдескенсің өзіменен ғасырдың!

Оны көріп ойдың кешіп орманын,

Әділ сөздің соқтың алтын қамалын.

Айтпай кетсең сөз атасы өледі,

Жетпес еді-ау келер күне мынау үн!

«Патша болсаң ел алдында адал бол,

Әділдіктің күте біліп шынарын.

Ізгіліктің жүздіре алып кемесін,

Санаса біл қорғап ұлттық мүдесін.

Халық -тірек, мезгіл- айна қашанда,

Ал айырылсаң айтшы саған кім ерсін?

Тойымсыздық сорын сонда білерсің,

Ел кешірмес сұрқиялық күнәңды,

Өз-өзіңді тірілей-ақ көмерсің.

Әлем болып абыройдан айрылып,

Көз жұмғанша өкінішпен жүрерсің.»

Қапталарсың қарғыспенен көріңде,

Қабыл алмас қара жерде пендесін.

Білетіндей сұмдығыңның термесін.

Ұрпағыңа кесел келер ғасырлық,

Ор жыландай күнде қазып іргесін.

Мұның бәрі келер күнге сабақ ғой,

Шыңдап ашар ақыл оймен өресін.

Жер бетінде өлмейтұғын жоқ адам,

Талай келіп,талай кетіп жоғалған.

Бір-ақ уыс топырақ ғой құнымыз

Бағы жанар адаспаған Алладан,

Бақытымыз- әдеппенен иманнан.!

Сен қорғадың мұсылмандық дінімді,

Крес таққан тым қатыгез жаулардан.

Аңыз болып әрбір басқан қадамың,

Тағылыққа найза болып қадалдың.

Кең әлемді жаулап алған Шыңғысқан,

Саған қарап ата алмады садағын.!

Өзіңе ерген қыпшақтарың болаттай,

Тұрды оны Египетке жолатпай.

Қалың бұлттай қанға құмар әскерін,

Мысын басып, илеп тастап тулақтай.

О,Бейбарыс! Ешкім төстеп жеңбеген,

Әулиенің әулиесі сен деген.

Сан ғасырлар өтсе дағы ерлікпен,

Ұран салған жеңіс атты мінбеден!

Қыпшақ атын мақтан қылып ғаламға,

Ойлар салып ұлттық таным санаға.

Қасиетіңнен өшпес мәңгі сый тартып,

Жетектейсің имандыны әлі алға.

Даналардың данасысың ақиық,

Әр ізіңнен жыр тыңдаймын мен ұйып.

Жүргендейсің туған елде жан баба,

Ұрпағыңның тамырына қан құйып!

ШЫҢҒЫС ХАН

О,Шыңғыс хан – ТҮРІК ұлы айбынды,

Қият нұрдан жарқыраған айдыны.

Толқынына толық түскен ай нұры,

Жан анаңның тас емшегін иітіп,

Сілкіп тастап басқа түскен қайғыны,

Эсугейдей хан әкеңнен бата алған,.

Темірше едің,тек ерлікке сай құнды.

Елің сайлап ұлы қаған билікке,

Сыйға тартты сенім атты бар үнді!

Тамыр тартып ұлы Ғұндар тегіңнен,

Жапырақ жайып Төлегетай төрінен,

Қызу қанды қазақ жаны тәліммен,

Ерліктерін өн бойыңа сіңіріп,

Қас жауыңның қабырғасын сөгілтіп.

Жаратқанның берген тылсым күшімен,

Қаныңда ойнап жалын атқан тектілік,

Жолбарыстай дала жортқан түн тіліп.

Жетімдіктің торын шайнап сындырып,

Сескенбестен ізіңді баққан жауыңнан,

Туған жерің Бурхан Қалдун тауынан.

Дем салғандай әруақтар киелі,

Патшалар жатқан сәуле шашқан қауымнан

Тәңірімнен тілек тілеп тік тұрып,

Бұлақ ойды зеректікпен тұндырып,

Ата жолдан іздеп ізгі құндылық.

Жанар таудай жарып шыққан теңізден,

Құшағына жалын отын өргізген,

Әуел бастан ерліктермен егіз ең!

Қоңыратқа жиен болып қан тартып,

«Қазғақ оғлы» деген атты ұнатып,

Кең даламнан бойға жинап жомарттық.

Ел намысын ақтау үшін жүк артып,

Қарашаның елдігімен бақ қонар,

Асау тектес мінезіңмен тәкапар,

Жастайыңнан даналыққа құмартып.

Ана сүтін ақтай біліп емізген,

Тәңір қолдап Түрік даңқын көтеріп,

Ар туына адалдықты көмкеріп.

Кең әлемге жүргізуді билікті,

Ұлы Түркі ұлдарына тән көріп.

Ақ бата алып әруақ толы еліңнен,

Cыр ұққандай Меркіттердің мөрінен,

Көрінуге Мөде көсем өрінен,

Желкен керіп кие толы төрінен,

Көк бөрілі желкілдеген ту алып,

Бабаларды тірілткендей өлімнен,

Ер Тұңға мен Аттил салған жолымен,

Күлтегіннің ерлік толы жырымен.

Құлбақ әулие ақыл салған сырымен,

Ақиқаттың заңын сақтап бұлжытпай,

Тәлім алып өткендердің өзінен.

Бар тайпаның басын қосып бірлікке,

Шақырумен баба жолы ерлікке,

Ғұмырыңды сәнді қылып жөнімен

Өзің құрған мәңгі қалың қолыңмен,

Күллі әлемге «мыңқол –тартар» атанып,

Қыпшақ тілде болашаққа хат жазып.

Бекіттіріп «қазақ» таңба мөріңмен,

Керей, Найман,Меркітіңе шаттанып,

Арғыныңның ұлылығына мақтанып,

Қалың Қыпшақ найзасымен тау жарып

Адайлармен көкте аунаған отты алып,

Ақсақалды аталардан бата алып,

Қызмет қылып аянбастан халқыңа,

Пейілі тар пенделерден сақтанып,

Қиятыңа жүрек сырын ақтарып.

Жұртқа жайып ерлік даңқын өткеннің,

Түркі елінің құшағынан бақ танып,

Ұлы көшін жаңартуға аттанып,

Көк сүңгіңмен алға бастап түнді ілген

Әскеріңмен қара бұлттай түнерген.

Қан майданда қан төгісіп жеңілген,

Ойран салып қас жауыңа бүгілген.

Атқан оғың сағымдарға ілініп,

Нажағайдай көкте ойнаған сөгіп бұлт,

Ақ алмасың жауға ажал боп көрініп.

Ақ желкендей кең далаға керілген,

Тәртіп заңың суарғандай темірден.

Әруақ толы қасиетіңді сездірген,

Тауды қозғап қара жерге жүздірген.

Кім көріпті көз тіріде мұндайды.

Ерік күші болаттай нық айбарлы,

Қуат алған Аллаға пәк сенімнен,

Жауынгерлік Рухы үндес көгіммен,

Орын іздеп қырғын майдан төрінен

Өзі болып құйынды шаң дауылдың,

Әскеріңмен жалын шашып өрілген.

Ұран тастап ұлы Түрік тіліммен,

Көк Ордадан Тынық мұхит жеттің сен,

Европаны таптап басып белінен!

Аялдадың шалқар айдын жаныңда,

Армансыз – ақ кәусар жұтып таңында.

Жатқаныңмен жусан исі ой салып,

Түрік әні тулап жатты қаныңда!

Бастан кешіп небір жорық салмағын,

Құшағына жетсең де бақ – арманның,

Алтын Сарай көк зеңгірмен ұштасқан,

Кең далаңды әсте ұмыта алмадың!

Туған елде Қоңыраттан нұр төккен,

Сүйе білген ұлы сезім жүрекпен.

Тәңір қосқан жан жарыңды сағындың,

Перзент сыйлап етегіне құт біткен.

Туған жер – деп, соғып алып ер жүрек,

Қанша қатал болсаңдағы елжіреп.

Тұмар қылған топырағын бір уыс,

Сүйетінсің ауық-ауық иіскелеп!

Күн қанатын қырандайын жайғанда,

Қайта кіріп ерлікпенен майданға.

Аттан, аттан!- деген алып дауыспен,

Бас иместен жаныңа қас жауларға,

Кешіп өтіп теңіздердің толқынын,

Таулар астың кезек беріп айбарға!

Садағыңның от жандырып ұшымен,

Жаудырғанда қалың жаудың үстімен.

Көк зеңгірден құлағандай жұлдыздар,

Ажал оқтың ысқырығы естілген.

Жарып шыққан саф болаттай қайнаудан,

Әскерлерің айбатымен жауды алған.

Сенің қатал тәртібіңе жүгініп,

Әмір берсең тауларды да аударған!

Қарылғаштай шапшаңдықпен шаншылып,

Сүйсіндіріп ерліктерін асырып.

Жібек жалды туын қолдан тастамай,

Есімдерін жаза білген тас тіліп.

Ешкім қарсы тұра алмады алдыңнан,

Басты сұқсаң қамытқа ел бағынған.

Салық төлеп Европа, Қытаймен,

Тізе бүгіп , бас алмауға жалынған!

Басыңды имей дегеніне тағдырдың,

Қауіп сезсең барлаушыңмен таңды ілдің.

Өз буына өзі піскен тұлданып,

Таян ханды өз қанына малдырдың.

Өкінішпен басын ұрып тау тасқа,

Қалың әскер ажал құшты айқаста.

Жеңіліспен ажал егіз бір ұғым,

Соғысқандар терең ұққан әу баста.

Ерлеріне қабір болып қазылған,

Сан қамалдар жатты алдыңда бұзылған.

Ашық жатты құлазыған даласы,

Омырауынан моншақтаған қызыл қан!

Сыннан өтіп жиһангерлік мақсатың,

Талай елді қан жылатып қақсаттың.

Жермен жексен болды небір қалалар,

Мәңгілікке жоғалтумен өз атын.

Сансыз әскер жауып дала жазығын,

Өзі болып көшкен алып шың құздың

Көрінгенде зәре құтын ұшырған,

Қарсыластың елін қорғар ұл-қызын.

Рухы асқақ мыңдық, жүздік тізілген,

Жандары бір жаралғандай өзіңмен,

Алға ұмтылса арландарша атылып,

Жауың жатты саз балшықтай езілген!

Жанарында көз жасынан қақ тұрып,

Бар жиғанын қия алмастан аптығып.

Жүгенсіз кетіп желік біткен көсемдер,

Найза ұшында кете барды аһ ұрып!

Төрт тірегің Жебе менен Құбылай,

Жүрек жұтқан Желме және Сүбітай.

Қолбасшылық қасиетіңнен нәр алып,

Тәңір қолдап ерлік үшін туғандай.

Тіредің де Европаға ат басын,

Теуіп ашып аяғыңмен қақпасын,

Жолыңдағын бәрін тегіс жапырып,

Нажағайдай көкте ойнаған атылып,

Дінсіздердің үйіп салдың қаңқасын.

Мүлдем бөлек әскер құру әдісің,

Жалғап жатты жеңісіңнің өрісін.

Басын қосқан шашыраған Түркінің,

Ұмытыларма ерлік толы ұлы ісің!

Шектен шықсаң талабы сол заманның,

Бәрі, бәрі бұйрығымен Алланың.

Сен шықпасаң олар тегіс бөлшектеп,

Соғар еді бодандықтың қамалын!

Сен жауладың Батысын да Шығысын,

Қор болмасқа барша Түркі туысың.

Аңыз толы ерлігіңмен ғажайып,

Тектіліктің көрсете алдың үлгісін.

Абыздары ғасырлардың көз тіккен,

Ерлігіңе басын иген қарлы шың.

Тұлпарлардың тұяғының ұшымен,

Ұлан байтақ кең әлемнің үстінен,

Келер ұрпақ жау тиіссе білсін-деп,

Құпиясын жазып кеттің соғыстың.

Өзің қалап «Алтын Орда» іргесін,

Кеңейтумен ата-жұрттың тынысын.

Төрт ұлыңа мұра қылып сыйладың,

Төрт діңгегін қасиетті ұлыстың.

Таңдандырып өзің байтақ ғаламның,

Жырға қосып ұлылығын даламның.

Сілкіндіріп дән сепкенсің әлемге,

Сыйға тартып қажет керек – жарағын.

Үйреткенсің жүйріктермен жүйткуді,

Қалай жолда жеңіл шатыр тігуді.

Төрлеріне шырақ қылып жаққансың,

Қастерлеуге дінім менен тілімді!

Биік ұстап Тәңір берген күнімді,

Бақыт шамы-аманатын бабамның,

Жоғалтпауға Түркі тектес үнімді,

Солдырмауға еркін өскен гүлімді.

Сақтау үшін мәңгілікке бірлігін,

Сыйға тартып өзің жазған ілімді.

Қыпшақ сөзін байтақ елге таратып,

Көнбегенін қылышпенен қаратып.

Сонда нұқсан келмейтіндей еліңе,

Жүрегіңе махаббатшыл нәр тауып.

Қажығанда бабаң әнін тыңдадың,

Бұлбұлдарын құшаққа алып сайратып.

Өжеттіктен өрге тартқан бақ тасы,

Өзі болдың қаһарлы соғыс патшасы.

Тәңір қолдап көгіңде жүрді ақша бұлт,

Тылсым күштің бізге жұмбақ достасы.

Ұлылығың айта берсе таусылмас,

Батырлықтың Тәңір сүйген ұстасы!

Сол ерлігің ғасырлардың көшінен,

Қан жүгірттіп отты толқын күшімен.

Ұрпағыңа намыс қайрап, ой салып,

Кеткен емес ұлы бабам есінен!

Өзіңде ғой тарихымның бастауы,

Ұран салған ғасырлардың төсінен!

Қырандардай көкте еркін көсілген,

Жоғалтпа-деп, ұлттық Рух киеңді,

Салем жолдап самал желмен есілген!

Ақиқаттың ақ жолында күресте,

Жеңіс күткен қол бастайтын естіден!

САРАЙШЫҚ

О,Сарайшық,Сарайшық,

Тұлпарын мінген уақыттың

Бабамнан қалған жақұтым,

Ноғайлы, қазақ қаласы,

Сақтаған салтын ұлтымның.

Астанам болған алғашқы,

Жалауын тігіп ел жұрттың,

Шежіремнен сыр шертер,

Өзі болған тарихтың,

Қыпшақтың алтын сынығы,

Маңдайға біткен бақытым.

Өзіңнен ішіп сіміріп,

Жеті ханның сарқытын,

Құшағыңнан дем жұтып,

Дариядай жырды шалқыттым.

Қабыл ал өзің барымды,

Тербесін мәңгі шаттық үн!

О,Сарайшық,Сарайшық,

Қызыл нарттай құлпырған,

Қаншама гүлге нұр тұнған.

Бастан кешіп азапты,

Көз ашпаған қырғыннан.

Бабалардың қаны ма,

Ерлікпен алға ұмтылған.

Туған ел –деп, алқынған,

Тәңірден сый боп тартылған,

Жанына қымбат алтыннан.

Топырағың үшін бір уыс,

Жауына оқтай атылған.

Әлсіретсе де соғыспен,

Тоқтамыс хан мен Темірлан.

Ұрпағына үлгі көрсетіп,

Айрылмай Түркі тамырдан,

Біткенше соңғы ақтық дем!

Серттен таймай нық тұрған!

О, Сарайшық, Сарайшық,

Ой жіберсем,көркемім,

Неткен қайсар ер едің,

Дауылында өмірдің,

Арпалысып тербелдің.

Иіріп уақыт ұршығын,

Жібіңді жалғап төрге ендің,

Қайсарлықтан өлмедің.

Зомбылыққа көнбедің,

Айта берсем тереңнен,

Не сұмдықты көрмедің?!

Құбылса да заманың,

Рухыңды ұлттық бермедің!

Топырағың қанға боянып,

Қайғыдан талай жүдедің.

Жүргенде бабам қанында,

Сезді ғой соғар жүрегім,

Грозный атты қарақшы,

Сындырған мұнда білегін.

Жылаған иіскеп жусанды,

Құлатып сүйер тірегін.

Бейбіт елді бүлдіріп,

Ақтамай үміт тілегін.

Қыпшақ еді анасы,

Ескермей ақ сүт киесін

Қарғыстан түбі көзі ашпай,

От өртеп билік өзегін,

Өзінің ұлын өлтірген,

Кептіріп өмір өзенін,

Қайранға соғып кемесін,

Ажалдың құшып елесін.

Талпындырмай биікке,

Кісілік иман өресін.

Ойлансаң азған азба адам,

Бұл байлық кімді бұзбаған,

Түн қылып жарық күндерін,

Қанағаттың үзсе гүлдерін.

Риза болмай тойынса,

Алланың білмей бергенін!

О,Сарайшық,Сарайшық –

Ұлылардың панасы,

Ғасырлардың данасы.

Жәнібек хан бабамның,

Хандық құрған қаласы.

Тәңірдің құлы бәрі де,

Ұғынар барлар санасы

Үзілмей жеткен тамырым,

Жоғалтпай Түрік дабылын,

Ғасырлардан тас жарған,

Бөлек ғой сенің тағдырың.

Өзіңе зиарат етуге,

Жалау ғып алау таң нұрын.

Асығып бүгін жеткенмін,

Сағынып бабам нар үнін,

Құшағыңды ашшы,иіскелеп,

Жұпарын жұтып гүліңнің,

Әнімді саған арнайын.

Аулақтасын сары уайым.

Өзіңдегі тылсым киелі,

Шырағың болып жанайын.

Аруналарменен көш өрген,

Бабалар жүрген көшеңнен,

Әлемге салем жолдайын.

Аунап бір жасыл шалғынға,

Шомылып таңның шығына,

Сыр шерткендей құбыла,

Бұлбұлың болып сайрайын,

Бір сәт үнсіз қалмайын,

Ағылтып тілден сөз майын,

Дарияң болып ағайын.

Сен үшін тыным алмайын,

Ұмтылып таудың шыңына,

Қыраның болып самғайын!

Әулиелер басқан ізіңді,

Жырыммен алға жалғайын!

О,Сарайшық,Сарайшық,

Алтын Орда жақұты,

Батый хан бабам жатқан жер,

Құшағынан төгіп жарықты.

Көзден жасын тамызған,

Аққулардай ақ бұлты.

Бақ – береке дарыған,

Бабалардың ел – жұртты,

Керуендер ағылған

Құйылған байлық ел құты.

Көгіне күн нұр тасып,

Алма бағы гүл шашып,

Сәбилері қаз басып,

Сүйсіндірген халықты,

Әулиелері қырынан,

Тілеген аман – саулықты.

Айналасы көк орай,

Пейіліндей жазықты,

Жер ананың жұмағы,

Гүлдендірген хандықты.

Бұлбұлдары сайраған

Өзінен алып шабытты.

Етегін сүйіп Ұлы су,

Паш еткен дәулет байлықты.

Айдынында аққу – қаз,

Бауырын төгіс жазыпты.

Ел билеген жеті хан

Осының бәрін толғанып,

Бар сырыңды ағылтты.

Өткеніңді жыр қылып,

Өн бойымды балқытты.

Рухтарменен күш беріп,

Жаныма сыйлап шабытты.

Сезімімді нәзік идіріп,

Топырағыңды сүйдіріп,

Бабаңнан қалған жалауды,

Алшыным жаққан алауды,

Өлеңінен өріп сый қылып,

Ақ тілек айтып айшықты,

Секер көлден ұсынды

Алтындалған қайықты.

Қарттары неткен байыпты!

Дөңгеленген шеңбердей,

Қалаң сүйген Жайықты,

Толқындармен бойыма,

Ойлар қосып ойыма,

Терең ағыс ағылтты.

Қаумалаған қалың ел,

Ауызына жұртты қаратқан,

Тәңірім бөлек жаратқан,

Ақ бата алған Қорқыттан,

Қобызын тартса таң атқан.

Кеудеден шуақ таратқан,

Тасқындай жырды тулатқан.

Бос создырмай уақытты,

Бас ақынын шақыртты,

Жазық екен маңдайы,

Сұрап біліп жағдайды,

Салдырмай қамшы шабатын,

Пырақтардай таңдаулы

Бұлбұл қонған таңдайы.

Дариялардай тасыған,

Тарихтан сыр ағылтты,

Қайсақ, қыпшақ, қазақтан,

Бастауымды танытты.

Оныншы өткен ғасырдан,

Жеткізді сәуле жарықты.

Құшаққа алып мәз болдым,

Өз бабам Қазақ алыпты!

Бір күш кернеп кеудемді,

Шуағынан құрып кемемді,

Ақжарма жырды ақтарып,

Оқыдым мен де өлеңді.

Негізін жырдың қашаған,

Бәйге бермей аса алған,

Жүз сексен жас жасаған,

Жақ сүйегі босаған,

Орнынан тұрды шыдамай.

Сыпыра жырау әулием,

Қайдансың деп жан балам,

Жақындап бермен келші деп,

Маңдайдан сүйіп елжіреп,

Дауа беріп жүрекке,

Көңілден төгіп ақ тілек.

Селдетіп тағы жырларды,

Ақтарды небір сырларды.

Ақ бата беріп жоқ болды,

Өткендей серпіп тұманды.

Кеудемде жарық нұр қалды.

Қуаныштан таңды іліп,

Құдыретті күшке бағынып,

Дұғамды оқып жалынып,

Жаудырып алғыс Аллаға,

Тіземді бүктім табынып!

О,Сарайшық,Сарайшық!

Аяулы алтын босағам,

Отаным сенен басталған,

Киелі жерсің біз үшін,

Шырқаған еркін асқақ ән!

Топырағың сенің күй шертіп,

Қобыздай сарнап ой салған.

Әр тасың тірі адамдай,

Тарихыңды шертіп қол созған!

Қалайша бәрін сүймейін,

Егізім болса жыр жазған.

Сұлулыққа құмар жүректің,

Солар ғой қылын қозғаған,

Құттыгерей інім – қара нар,

Бұларды қалай жазбаған?

Естіп тұрып дауысын,

Боз інгендей боздаған!

Тебіренуменен жүрген ғой,

Жүрегі оттай маздаған,

Төл перзентің – өз балаң!

Тағы да аунап алайын,

Құшағыңды ашшы,ән қалам.

Жанарымнан жас тамса,

Сағынышым ғой,болма алаң!

Кімдердің сендей елі бар,

Ғасырлардан қол алған,

Әлемде аты аталған,

Құм астында сыр бүгіп,

Қаз қалпында сақталған,

Өзің – ақ айтшы бәрін де,

Шежіреге толы бас қалам.

Арқа сүйер айбаттым,

Бабалар үнін толғаған.

Өшпес Рухың қайратым,

Әрдайым мені қолдаған!

Былайша көзге білінбес,

Бабалар рухы үзілмес.

Әруақтарға айналып,

Көрсетіп айқын мың елес,

Жетелеп жұмбақ әлемге,

Бізбенен қатар үзгілес,

Өткеннің бәрін тізбектеп,

Ой салды жанға өлшенбес.

Сыйлайтын өнер,салтыңды,

Тындайтын іздеп ақынды.

Патшаның жалғыз тал гүлі,

Серуенге бізді шақырды.

Шақырғаннан қалма деп,

Құттыгерей айтып нақылды,

Алтынданған қайықтың,

Ескегін ұстап тартылды,

Жастықта-ау, қуат қарқынды.

Ал ару,елік лағы ма,

Елімнің біткен бағына,

Ибалы жүзден нұр тамып,

Жарқ еткендей Ақ Жайық,

Құшағын еркін кең жайып

Отырды менің жаныма!

От құйып ыстық қаныма.

Намысқа берік, жау жүрек,

Болған соң дана ой бөлек.

Мінезі асыл жаны ерке,

Ісіме адал сәт тілеп,

Бастады терең әңгіме.

Толқыды жүрек қайтейін,

Отырдым іштей білдірмей.

Өзі еді ол көктемнің,

Өзі еді нағыз өмірдің!

Жанғандай қайта шырағым,

Ағылтып өлең бұлағын,

Тарқатып жырдан құмарын.

Тынысынан дем жұтып,

Секер көл жайын сұрадым.

Толқынмен үнсіз мұңдасып,

Көңілде қалған күйді аршып,

Сүйеумен басын кеудеме,

Айдында еркін сырласып,

Күй тектес әсем үнімен,

Секер көл әнін жырлады,

Дауысы кетті қырды асып.

Сезілгендей қимастық,

Сарнамай үнсіз жолды ашып,

Тына қалды самал жел,

Тынысын тартты дархан бел.

Өнерге ғажап таңданып.

Қосылды барша аққу көл.

Құлағын түрді бар маңай.

Сиқыр саз ем боп қонғандай,

Пай,пай, шіркін ән қандай,

Таңдайға бұлбұл қонғандай,

Тілінен балы тамғандай!

Қалқыған көкте ақша бұлт,

Сол баяғы көшкен жұрт,

Жұртында келіп қалғандай.

Көріппе ең ғажап сен мұндай?

Кең әлем тегіс елжіреп,

Құшағын ашып тұрғандай.

Әкешім асыл тілегім,

Асқар тауым тірегім.

Мен үшін көлді жасатқан,

Жайықтың бұрып кемерін.

Құлпырған гүлдер жағасы,

Мәуелі жеміс ағашы.

Толқыны толқып бұлт емген,

Ақыным өзің қарашы.

Егіз ғой сенің жаныңмен

Тербелген ағыс арнасы,

Байланған жіптей көрінбес

Болса да іште аласы.

Ақ пен қара алмасқан,

Өмірдің күрес бағасы.

Ұқтың ба бәрін,ағасы?

Сыбырлайды толқындар,

Өлмес өлең жалғасы.

Қонсын –деп, мұнда аққулар,

Бірлігі ұйып шоқталған,

Сұлулыққа шаттанған.

Қалың ел құйып шекерді,

Секер- көл, содан атанған.

Тербеліп алтын қайықта,

Көз тігіп Ару Жайыққа.

Ойларға батқан шақтарда,

Бетімнен жәймен бір өбіп,

Бұйырма-деп, айыпқа,

Жоқ болды ару ғайыпқа.

Қобыздың үні сарнады,

Толқындар өксіп жылады,

Айналып көкте бір аққу,

Қанатын қағып салды әнді,

Сезілді жасы тамғаны,

Сақталар жарқын бейнесі,

Есімнен кетпес саздары.

САҒЫНЫШ өртеп жанымды,

Кеудемде қимас жыр қалды.

Жағада жалғыз қалғандай,

Қайықта үнсіз қозғалды.

Қызықтап солай көліңді,

Бетке алғанда төріңді

Жатқа айтып ата – тегімді,

Тастемірден бергімді,

Нағашым Шеркеш елімді.

Дербістен қозғап сезімді.

Ер Сатай,Жандыр, Бегалы,

Алтыным күміс зерімді,

Түгелдей жырлап бағалай,

Тылсымнан келген жыраудай,

Ұқтырып өмір,өлімді.

Тебірентіп толқын көңілді

Іздеушісі жоқтай қу сүйек,

Алдымнан шыққан ақ иек.

Күтіп жүр екен ол ұлын,

Арманы иіскеп бір сүймек.

Ұғынып оның зар мұңын,

Қор болмасқа бас сүйек,

Тебірене арнап сөз сөйлеп,

Жер- Анаға тапсырдық,

Тып – тыныш енді жатсын- деп.

От ойнаған қанында

Құттыгерей інім жанымда,

Дұға оқып бірге бет сипап,

Ойларға баттық бағыңда.

Жан салып ұлын іздеген,

Оралардай қайтып тағы да.

Қанша жан өтті өмірден,

Ұл-қызын күтіп сағына.

Бұйырса-деп, уыс топырақ,

Ең соңғы сапар жолында!

Ажалды жанға бір тағдыр,

Солмайтын кім бар жалғанда?!

О,Сарайшық,Сарайшық,

Үні бар сенде бабамның,

Ізі бар сенде анамның,

Сыры бар сенде даламның,

Хаты бар сенде ғаламның,

Әлемге қарап достықпен,

Орындап әділ заңдарын,

Адаспасқа ұлы жұрт,

Ізгіліктен ғана нәр алдың.

Бір Тәңірге сыйынып,

Бейбіт күн болды арманың,

Құпиясын сездің жалғанның

Көк күмбезді мешіттер,

Жәннатқа ашар есіктер,

Дауысы сонда иманның!

Сырыңа толық иландым,

Сен сөйлесең шешенсің,

Далама біткен көсемсің.

Ғасырлардан тас жарып,

Мұқиттардан өткенсің,

Жыртылмаған желкенсің.

Бабамның маңдай терінен,

Боз жусан болып өскенсің

Жетпес жерге жеткенсің,

Тарихы терең дариям,

Баға жетпес жекемсің!

АСАН ҚАЙҒЫ жан бабам,

Туып өскен мекенсің!

Елімді алға бастаған

Өзіңсің тұңғыш астанам.

Керей хан берген батамен,

Ошағым сенде сақталған,

Қазаным нұрдан ысталған,

Әжелер қолмен ас салған

Ата жұрт кие күн бесік,

Қадамым сенде басталған.

Сенде өскен дәннен бар қазақ,

Жапырағын жайып күш алған!

О,Сарайшық,Сарайшық,

Қызырдың құты дарыған.

Алғыс алып халқынан,

Бақ – дәулеті шалқыған.

Ел билеген жеті хан

Тарихыңды жазып алтыннан,

Ұрпағына келер қалдырған.

Біздер үшін лағылдан,

Інжу – маржан тағылған,

Әр тасыңның бәрі де ән.

Іңгәләп туған сәбиің

Уызына тойып жарыған.

Бесікте жатып елім деп,

Ән шығарған жанынан.

Бұлқынып ұя бағынан,

Ақ әже айтқан аңыздан,

Жапырақ жайып абыз дән,

Кеудеге ерлік күй тұнған,

Сарқылмас алтын қазынам.

Дем жұтып баба Рухынан,

Жау көрсе қозар арқасы,

Атасына тартып ер туған!

О,Сарайшық,Сарайшық,

Ізгілік жолын қоштаған,

Ақылмен асып таспаған.

Көпір болып әлемге,

Жыр төгіп достық дастаннан,

Керуендерін қарсы алған!

Жаныңда сенің мұң сыз бар,

Ұға ма оны мұңсыздар?

Жар салған зармен ой салып,

Көз жасыңды көрсе кім шыдар?!

Қорғар ма екен өзіңді,

Дүние қуған құнсыздар?!

Құпияңды толық білетін

Арғымақтар – көкте жұлдыздар.

Ұлы судан сусындап,

Толқынға төсін малғызар.

Туған ай қайық салғызар,

Секер көлден ару қыз,

Құрбыларын алғызар,

Тебіренген ақын ұлыңа,

Тәңірдің Лұқпан құлына,

Толғантып өлең жазғызар!

Құшағын кеңге жаздырар.

Сыңғырлаған күлкімен,

Өміріңді жаз қылар,

Жеткізіп терең ойларын,

Көкірегіңді ашып мәз қылар.

Адамзаттың қас жауы,

Залымдық соғыс бастауы,

Жер – анаңды жылатып,

Жесірлерді шулатып,

Тудырмасын бос дауды.

Жас төкпесін сәбилер,

Келер күннің ақ таңы,

Ананың сүті кеппесін,

Құламасын бақ тауы.

Қанат жайсын тыныштық,

Бұлт баспасын аспанды,

Жүрекпен ұқса туысқан!

Қасірет шегіп соғыстан,

Қаншама жұрт тысқа ауды?

Дау жанжал халық қас жауы.

Сенің де жерің тоналған,

Көріп қайт көзбен Мәскеуді,

Жетелер соған қанды іздер,

Беттері әлі сақтаулы.

Қарақшы болған жауыздар,

Тілеген сырын ашпауды.

Ұлылығын білсе ұрпағың,

Жоқ қылардай қас жауды.

Анығын айтсақ барма айып,

Езсе де жауы мұңайтып,

Бейнесі сұлу қалаңның.

Сонда тұр бізге сыр айтып,

Өшірмес ешкім өнерді,

Сұлулық мәңгі ғажайып.

Қыпшақтың исі төсінде,

Әлемге тұрған қол жайып!

О,Сарайшық,Сарайшық,

Қалың жаумен алысқан,

Далама біткен арыстан.

Өрт ішінде қан құсқан,

Әрбір сүйем жер үшін,

Берілмеген намыстан.

Ұлы істерге бас болып,

Залымдықпен қағысқан,

Ыза буып елім-деп,

Арулар да жау жүрек,

Қылыш ұстап қолына

Өмір үшін тартысқан.

Ата жұртым ту тіккен,

Айрылмауға қоныстан.

Тіл мен дінін шырақ қып,

Шығармаған уыстан.

Аманат қылып ұрпаққа,

Соңғы демі біткен соң,

Ұлпа нұрға ауысқан.

Ғарышпенен табысқан,

Күнде күміс киінген,

Олар маған таныс таң.

Табиғатқа сіңісіп,

Туған жерге сүйсініп,

Қарау үшін алыстан,

Сәуле болып жарысқан.

Ғажапсың ғой жасампаз,

Ізгілігің мәңгі ұмтылмас.

Жырға лайық мұндағы,

Аңызға толы әрбір тас.

Ұмтылған алға алқынып,

Қаншама сенде батырлық,

Еркіндік сүйген ұл-қызың,

Табар-ау сенен жақындық.

Өткеніне көз салмай,

Түп тамырдан нәр алмай.

Ата-даңқын ұмытса,

Жалғар жолын ол қалай?!

Тіл қадірін білмеген,

Ананың сүтін ембеген.

Жарылқар қалай өз елін,

Жасықтық ынжық үнменен.

Адал боп сүйген халқына,

Өртену мұрат ақынға.

Атаққа емес сай болып,

Азамат ердің атына.

Бір кездері жер бетін,

Таңдандырды-ау келбетің.

Тарихым мен тағдырдың,

Байыбына жету міндетім.

Бейбіт күн боп арманы,

Қалдырған өшпес таңбаны.

Сөйлеген ғасыр алдында,

Кім сүймес сендей қаламды!

О,Сарайшық,Сарайшық,

Ерлік даңкын асырған,

Не кешпедің басыңнан!

Тіл қатасың жар салып,

Сан бір уақыт асырған.

Ғасырлармен ғасырдан,

Қарғыс айтып сайқалға,

Тарихыңды жасырған!

Шайтандардай жан ұрлап,

Кеуде керіп тасынған.

Қанға құмар жыртқыштай,

Басқыншы боп басынған.

Сенің мөлдір көз жасың,

Ұлы суға қосылған,

Атырауда үнің ашынған.

Аласұрған толқындар,

Аяғыңа бас ұрған.

Құдырет бар төріңде,

Қасиеттерің тегіңде.

Дауысың қобыз үнінде,

Сұлулығың райхан гүлінде.

Төзімділігің тас жарар

Нар халқыңның өзінде,

Кең пейілді ақтығың,

Ел үшін адал тер төккен,

Қарттарымның төрінде.

Кеңдігің далам белінде.

Ерлігің мен елдігің,

Өнердегі нар ұлың,

Қаршығамның күйінде!

Өзіңнен ұшқан аққуың,

Айгүлге ауған бұл күнде.

Дәм татқан барша қазағым,

Дастарханың жайылған,

Төкен ағам үйінде.

Шешендік пен өрлігің,

Қайсар мінез ерлігің

Өткірлігі алмастай,

Өзіңде кескен кіндігін,

Иманғали – інімде.

Құмнан аршып көтерген,

Сол балаңды білдің бе?

Жеті ханның зиратын,

Салғанын қайта көрдің бе?

Ұмтылмас игі ізеттік

Іргеңді қолмен түзетіп,

Табанынан сыз өтіп,

Тынбастан жұмыс жүргізіп,

Қабырғаңды тұрғызып.

Көрсетіп үлгі кейінге

Бас иген туған жеріне.

Ел қадірін сездіріп,

Шалқытқан сезім көңілге!

О,киелі Сарайшық,

Қалықтаған көгіңде,

Сазға толы әніңді,

Қанатқа іліп аққулар,

Жеткізген байтақ еліме!

О,Сарайшық,киелім,

Өзіндей қазақ күймемнің,

Күмбірлеген күй ме едің,

Керуендер өтті алдымнан

Арқалап жүгін сан елдің.

Жүзбелі көпір үстімен,

Таныстырып өздерін.

Алыстан аман жеткенге,

Қуаныш билеп жүздерін,

Сәлемі қыпшақ тілінде,

Көктем бар нәзік үнінде.

Ішінен ару қыз көрдім.

Бетімде қызыл қан ойнап,

Қобалжып неге өзгердім.

Бойға жігер төккен күш,

Осы бір ару аршын төс.

Үмітпен күткен жазымдай,

Аңсаттырған Назымдай,

Толғандырды еріксіз,

Сұлулыққа құмар жаным – ай,

Аялай білген іздерін.

Райхан гүлдей үлбіреп,

Қадады бота көздерін

Періште ме кім білген,

Көз жазып қалып іздедім.

Ойымды бөлді қария,

Түсірген хатқа ел сөзін.

Саяхатшы екен Арабтан,

Таныстырып өтті ол өзін.

Көргенін айтты таңданып.

Пейілі неткен кең халық.

Қаласы әлем жәннаты,

Абат бақ өскен жайқалып.

Бағдатпен теңдес бұл алып.

Ғалымдары көп екен,

Байқасаң өзің зер салып.

Қаншама жаһан кезсем де,

Сұлулығы сыймас өлшемге

Көрмедім мұндай шаһарды.

Көрсеткен құрмет үлкенге.

Қонағын күтіп туғандай,

Жол азығын салған ертеңге,

Сыйлаған ата ер ғұрпын,

Иманды екен ел – жұртың.

Білімге құштар ұрпағы,

Шығарар өрге өз ұлтын!

Бал – шырын екен тілдерің,

Қорғандай екен діндерің.

Ұмытпай мәңгі сақталар,

Өткізген мұнда күндерім.

Тек айтарым өзіңе,

Берілмей аңғал сезімге.

Далаңа көзін алартқан,

Сақ болғайсың көршіңе.

Қош айтысты қимастан,

Жақсыдан жайсаң кім қашқан,

Шөл басар қымыз ұсынып,

Жырымнан кептер ұшырып

Жаны жомарт о бастан,

Өнері өрге жалғасқан.

Жанымда тұрды күлімдеп,

Құттыгерей інім ой басқан,

Қолында көркем газеті,

Мұнайшыларым сыр ашқан!

О,Сарайшық, Сарайшық!

Бойыма құйып жарқын күш,

Әруақтар салды өз демін.

Бәрі де жұмбақ құбылыс,

Ақиқат бірақ сезгенім.

Асау қан тулап бойымда,

Алқынып албырт ойым да.

Қанатты жайып қиянға,

Жеткенде шабыт айдынға.

Үкілерін таққан басына,

Гүл өргізген шашына.

Аққу мойын арулар,

Күлімдеп келді қасыма.

Жыр оқытты қиылып,

Қал деп бүгін осында.

Ақын болсаң жырла деп,

Бұл жердің қара тасын да!

Дешті Қыпшақ шаңырағы,

Қасиетті мекен қосында.

Өгіз хан дана ізінен,

Шырақ жағып басында.

Айналып жырмен жасынға.

Елдігіңді демеп сақтаған,

Тәңіріңе жалғыз бас ұра.

Тараған жер үш оқтан,

Осы жер ғой расында.

Алаша хан боп аталған,

Сөз жетпес әулие асылға,

Тебіренсін бабаң тасы да!

О,Сарайшық,Сарайшық,

Күмбірлеп күнде соғатын,

Қоңырау қылған сағатын.

Қақпалары сары алтын,

Әділ істі қолға алған

Перзенттері ақ жарқын.

Алаш болып ұраны,

Кірлетпеген ар атын.

Шүкірлік айтып АЛЛАҒА,

Қияға жайған қанатын.

Мәрт мінезді шетінен,

Отан-деп, соғып жүрегі,

Айнымаған сертінен.

Сақтай білген ел салтын,

Көз алдымда нар халқың.

Күлден төсін көтерген,

Оқып тұрмын өр даңқын.

Жанарларда өшпеген,

Намыс оты айбатың.

Жігерімді соған қайраттым,

Астанам болған әйбаттым.

Сен де туған ұл – қыздың,

Арманы барма айтатын?!

Мен білсем төкпе бәрі ақын!

Әруақтары торланған,

Істерін Алла қолдаған.

Алаштан туған батырлар,

Елімді жаудан қорғаған.

Әр қырыңнан бой түзеп,

Еліме салем жолдаған.

Нәпсісін жеңіп жау болған,

Қараңғыда таң болған,

Қанағат жолын таңдаған.

Жамандыққа бармаған,

Аузына харам салмаған.

Көзсіздерге көз болған,

Сөзсіздерге сөз болған.

Бұзылғанды түзеткен,

Жыртылғанды жамаған.

Жетімдерін жылатпай,

Жесірлерге күл атпай,

Жарығын төккен шуақтай

Пана болып қарасып,

Қарылғаштай дән тасып,

Үмітін алға жалғаған,

Кемелдікте талмаған

Түсірместен сыз тұман,

Құшағын ашып жаз құрған.

Жақсылар мен жайсаңдар,

Адалды алға оздырған,

Халық сенген билері,

Қара қылды қақ жарған,

Кем болмаған хандардан.

Сәуле құйып таң нұрдан,

Тарихымды өшпестей,

Мәрмәр тасқа жаздырған.

Әлихан сепкен сәуледей,

Жошымнан жеткен салемдей,

Керей менен Жәнібек,

Қасым хан кемеңгерімдей

Ақназар асыл төремдей,

Әйтекем мен Төлемдей,

Қазыбек- ақыл кемемдей.

Ер Қосай мен Пір Бекет,

Әулием болған ерлерлей.

Ақ киінген түгелдей,

Елес беріп даналар,

Ғарыштан ұшып өргендей.

Жаныма жетіп бөгелмей,

Ақ бата беріп қол жайып,

Нұрларын құйып ғажайып,

Үшкіріп бойға таратып,

Қанымды удан тазартып,

Борышыңды өтеуге,

Ұлтыңды сүй-деп, үн қатып.

Ішкізіп зәмзам суынан,

Рухани байлық қазынаң,

Молайсын-деп,қол беріп,

Кеудемді менің жаз қылған.

Болу үшін жол айқын,

Бабаларды еске алып,

Біздерміз ғой жоқтайтын.

Інжудей ізін сақтайтын.

Отанымның- алтын бесігі,

Қалайша бәрін айтпайын!

О,Сарайшық,Сарайшық,

Ғасырлардың төрінде,

Сақталып таза тіліңде

Жеткенсің бізге ерлікпен,

Баяғы ғажап күйіңде.

Өзіңді көру бір бақыт,

Әр пендеге тіріде!

Ұлылығың мәңгі жыр болар

Ұрпақтарыңның үнінде.

Жылойдан келген ұлың ем,

Рухыңмен деме мені де!

Жырлаудан әсте тынбайын,

Өзімнің туған елімде!

О,Сарайшық,Сарайшық,

Бейне құрыш қорғасын,

Билеген өлкем ордасын.

Еңбектен тауып бақытын,

Соға алған ырыс таңбасын.

Иманғали келіп басыңа,

Тигізіп қолын тасыңа,

Алғысын айтқан бақ тілеп,

Барша жұрт кәрі – жасыңа.

Қалдырған өшпес ұлы сөз,

Нәр берер көктем,жазыңа.

Шайқалса да шың – құздар,

«Шайқалмас тарих қазына!»

О,Сарайшық,Сарайшық,

Тұлпарың мінген уақыттың

Бабамнан қалған жақұтым.

Қоңырауын соққан даламның,

Маңдайға біткен бақытым.

Өзіңнен ішіп сіміріп,

Жеті ханның сарқытын,

Жалауыңды көтеріп,

Дариядай жырды шалқыттым.

Қабыл ал өзің барымды,

Тербесін мәңгі шаттық үн!

ЖЕЗДІ

Қара ойы қасиетті Маңғыстаудың, Жерленіп жеті жұрттың көшкен жері. (Халық жыры)

Доңыз тауға барар жолда Бейнеуден, Омырауына ғасырлардан күй өрген.. Жезді жатыр көне Жібек сүрлеуде, Сырлар қанша біздер әлі білмеген. Астанасы Оғыздардың алғашқы, Араласып Дайлар еркін төрге енген!

Құлыптастар тас кітаптар ежелгі, Ойға салар бастан өткен кезеңді. Ата қоңыс Маңғыстауды жыр қылып, Абыздардай ағылады өздері. Осы жерде Оғыз-Қыпшақ бас қосып, Таңдандырған бірлігімен өзге елді!

Жазып кеткен таңбалы тасқа бәрінде, Жиырма төрт тайпа, белгілерін көрдіңбе. Ғайып болған қанша шаһар, қамал бар, Ұлан байтақ сенің туған еліңде. Тарихыңды жеткізе біл ұрпаққа, Тартып өссін Көк Бөрілік тегіңе!

ҚОРҚЫТ БАБА

Желмаясын желдіртіп,

Жері қалмай кезбеген.

Арып-ашып жең жыртып,

Жер ұйығын іздеген.

Қорқыт бабам зер құйған,

Сыр тыңдаймын іздерден.

Құлағымда дауысы,

Қобызының сарнаған.

Сырдың сұлу ағысы,

Күйден құшақ жазбаған.

Тербеткені жанымды,

Ботадай үн боздаған!

Жоқтағанда Аралын,

Күңіреніп кең далам.

Жаспен жуды жанарын,

Өксуменен Жер-Анам,

Тұла бойын жаза алмай,

Қажып қанды жарадан !

Шыдай алмай еңіреп,

Төкті жел де мұңды әнін.

Құлазыған төңірек,

Ізі қызыл жыланның

Жорғалаған көгіме

Уын cалып тұманның!

Көре тұра сұмдықты,

Үндемейін мен қалай.

Айтып бердім шындықты

Арды шаңға былғамай.

Қуат берші, О, Пірім !

Қорқыт баба ! Таң арай !

Жас жанымды тулатып,

Келіп едім Абызым.

Сөйле десең, тіл қатып,

Бегалыдан жалғызбын.

Үміт артып өсірген,

Еліме көп қарызым.

Дауа іздеген халқыма,

Сенен қалған қобызбын !

О, ШӘУІЛДІР

О, Шәуілдір, Шәуілдір,

Көк аспаның көгілдір.

Шөл қыстаған кеудеме,

Жыр бұлағын төгілдір.

О, Шәуілдір, Шәуілдір.

Бөлек екен аспаның,

Тебіреніп жас жаным.

Бабалардың Рухынан,

Жырлар оқи бастадым.

Неткен ғажап дастаның!

Сонау Сайрам төсінен,

Сыр бойына көсілген.

Далам ұлы данадай,

Шежіремді көшірген

Кей парағы кесілген.

Үңіліп ем, жан бітіп,

Жусан исін аңқытып.

Шашу шашып әр төбең,

Елжіретті, балқытып

Өз ұлындай шалқытып.

О, Шәуілдір, Шәуілдір

Сен ұқсассың анама,

Қуат берші балаңа.

Кең Жылойдан келдім мен,

Тірек болған далама,

Арыстанбаптай бабама!

АРЫСТАНБАБ БАБА!

Бабалардың бабасы,

Даналардың данасы.

Кең ғаламды жаратқан,

Тәңір сүйген дарасы.

Пайғамбардың тұяғы,

Алтын күннің қияғы.

Сәулесімен жылытқан,

Жер-Анамдай ұямды.

Исламның жұлдызы,

Білім таудың шың құзы.

Бұлағынан нәр алған,

Бар мұсылман ұл-қызы.

Кең даламның жүрегі,

Дінімнің нұр тірегі.

Мың өліп, мың тірілген,

Халқымның сом білегі.

Сезім сырмен күймелі,

Ізіңнен жыр түйгелі.

Кең Жылойдан бір ұлың,

Келді басын игелі.

Елім- деген жалынды,

Шөліркеген жанымда,

Сусындатып алайын,

Төкші шуақ таңыңды.

Әділдік жол аңсаған,

Құлының ем шаршаған,

Шомылдыршы жан баба,

Ақ нұрыңа самсаған,

Көкірегіме толсын ән!

ҚОЖА АХМЕТ ИАССАУИ

Арыстанбабтай бабамның,

Шашырап түскен нұрысың.

Ақ жолымен Алланың,

Ақиқат құйған ырысым.

Өзіңе зират етейін,

Бергейсің маған қол ұшын!

Жырымды отты арнайын,

Хикметіңнен нәр алған.

Топырағыңа кие аунайын,

Ғасырларға жыр болған,

Ой тастап байтақ әлемге,

Тұраннан бейбіт қол созған.

Исі бір түркі халқымның,

Тамырын сүйіп тереңнен.

Бойына құйып жарқын үн,

Бақытын өткен тілеумен,

О, Жан-баба, киелім,

Ізіңнен сәуле көрем мен.

Күмбезің көкшіл күмбірлеп,

Аспанмен ашық астасып.

Періштелер тегіс күнге өрлеп,

Шашқандай шашу қақпа ашып,

Қуана қарап тұрғаным,

Кетуге қимай қоштасып!

Ғасырлар салған мінбеден,

Аллаға жалғыз сиынып.

Адамзатқа дем берген,

Даланың жырын сый қылып.





О, Иассауи, әулием,

Күн де тұр саған иіліп !

СҰРАРЫМ

Жолаушымыз өмір – жолда,

Жер бетінде бірге көппен.

Жалғыз Алла өзің қолда,

Кең әлемге нұрын төккен.

Жеткізетін ойларымды,

Сөйлесін-деп, өзің берген,

Ана тілім, қайнарымды,

Сүйгіз нәзік сезімдермен.

Сақта, қара дауылдардан,

Аман болсын ата жұртым.

Көз жаздырма бауырлардан,

Көрмесінші қайғы бұлтын.

Ырыздықпен өлшеп берген,

Қысқа қылма уақытыңды,

Сақта, жала өсектерден,

Былғамасын бақытымды.

Туған жерден нәрін алған,

Өлең-жырым—тамырларым.

Желек жайып болсын орман,

Күзей көрме, жалынамын.

Кімнен қалмас бұл дүние,

Бір күн қалар біздерден де,

Жалғасын бер жасаушы ием,

Ұл мен қызым -- өзендерге,

Нәсіп берші маңдайы кең,

Жас сәбидей тілегіме,

Бір ән болып қалайын мен,

Туған елдің жүрегінде!

БҰХАР ЖЫРАУ

Қамқа тонды кимеген,

Жүйрік жорға мінбеген.

Жалған айтып көрмеген,

Құшағы тең күнменен,

Пейілі көкке өрлеген,

Қарапайым халқымның,

Өзі соғып зерлеген.

Қара өлеңін ту қылып,

Шаршы топта сөйлеген.

Жамандықты білмеген.

Жасы кәрі ,жаны жас,

Тау суындай сарқылмас,

Ізгі ойлармен гүлдеген

Нажағайдай жарқылдап,

Қаһар төккен хандарды,

Кеуде керіп көнбеген,

Әділдікпен жөндеген.

Данамын – деп, таспаған,

Тар жолыңда саспаған.

Кең әлемді тербетіп,

Төге біліп асқақ ән.

Қараңғыда жол сілтеп,

Елдің көшін бастаған.

Мұхиттайын қайнарым,

Сусындаған ой нәрім.

О, көмекей әулием,

Әруағыңнан айналдым.

Жырдан іздеп ертеңін,

Төксем – деп пәк, көркем үн.

Айдынында шарқ ұрған,

Мен бір құйттай желкенің !

ТӨЛЕ БИ

Қара қылды қақ жарып,

Әділдіктен нұр жағып.

Ынтымаққа жар салып,

Имандықтан сый тартып,

Кемелдікпен жаңартып,

Қазақтың байтақ жеріне,

Шамшырақ болған жап-жарық.

Үлгі болған ұлы ісі,

Ұлылардың ұлысы,

Ақиқаттың тынысы,

Тәңір өзі сый қылған,

Ел намысын ту қылған,

Ақиқаттың қылышы,

Асқақ рухы дем берген,

Алты Алаштың ырысы.

Таңдай қаққан адамзат,

Күллі Шығыс барысы,

Даналықпен ой тербеп,

Жақындатып алысты,

Көптен алған алғысты!

Биік біткен өресі,

Жер- Ананың төресі

О, Төле-би жан-бабам,

Өзіңе жырын жолдаған.

Қос құлынын жетектеп,

Жылойдан келді бір балаң.

Қабыл болып тілектер,

Лапылдап жанып жүректер,

Арманға қанат сермесін,

Рухыңмен жебеп, медет бер!

ҚАЗЫБЕК БИ

Өн бойыңда қырағылық,

Бұлақ ашып таңнан тұрып.

Елді ағартып талмай үміт,

Ата дәстүр таңдай ғұрып

Лайланбасқа балдай тұнық,

Әдеп жолдан билік құрып,

Жамандықты ұмыттырып.

Мір оғындай даналықпен.

Болашаққа шырақ іліп.

Бар шындықты қазып айтып,

Қараңғыны тіліп өтіп.

Айналдың да тірегіне,

Жарай біліп керегіне,

Жарық болар сөнбес нұрын,

Жақтың халық жүрегіне,

Болашақтың болжап бәрін,

Бақыт нұсқап ұлы еліңе.

Бастап жарқын ғасырларға,

Келешектің көктеміне.

Өзің едің шын данышпан,

Қырандардай шыңға ұшқан.

Әділетсіздікпен арпалысқан,

Елге дәулет тілеуменен,

Ізгіліктің жолын тосқан.

Әлі бізге тіл қатасың,

Әрбір ендік барлық тұстан.

Жұпарыңа қандырумен,

Ұрпағыңа құшақ ашқан.

Әрбір сөзің ғасыр үні,

Әрбір ізің ерлік дастан!

ӘЙТЕКЕ БИ

О,жан бабам! Туған елдің данасы,

Алты аталы Әлімнің,

баға жетпес бағасы,

Әділдіктен айнымай,

аузына харам салмаған,

Сейтқұлымдай әулие киелімнің дарасы.

Самархандты күмбірлеткен күмбездеп,

Жалаңтөстей ер тұлғаның жалғасы,

Ақша бидің әлдилеген баласы,

Тәуке ханның болат алтын балғасы,

Ақыл оймен ата жолдан айнымай,

Қарапайым халқымның,

Бола білген панасы!

Ақиқаттың қақпасын кең ашқандай,

Сен сөйлесең батыл айттың тайсалмай.

Еш уақытта екі айтуды білмедің,

Көкжиектен сәуле төккен ақ таңдай.

Ақыл ойдың жібін тынбай жалғадын,

Өткізумен көз ілместен күн талай,

Ғылымменен егіз болып туғандай,

Адамзаттың бар қайғысын – шаттығы,

Әуел бастан көкірегіңе тұнғандай.

Айрылысмақа имандылық , өрістен ,

Қарсы болдың дос болуға орыспен,

Сақтандырдың алдын – ала еліңді,

Даналық ой құя біліп күмістен.

Айдаһардан қашып аю ініне,

Паналаудың өзі тең –деп, қылмыспен,

Бәрін болжап біле білдің көреген,

Сол ақылды құйып алмай зердеге,

Кейін қанша өкініштен у ішкен?!

Аласұрып қолын созған бәрі де,

Имандықпен жалбарынбай Тәңірге,

Мынау әлем соныкі- деп, ұғынбай,

Жете алама бақыт- бірлік тәжіне,

Алшақ кетсең өз болмысың , тегіңнен,

Бұл өмірдің айтшы онда мәні не?!

Басқа емес қазақ болып анадан,

Тумаппа едің қуаныш боп еліңе!

Ана сүттің берген бағыт қуатын,

Кім өзгертер жарлық беріп төріңде?!

Былғанбасқа шексіз байтақ кең дала,

Бәріне де жауап бердің жан баба.

Бірақ надан байлық қуған сорлылар,

Жабысқан соң доңызға еріп жағаңа,

Туған жерің Нұратаға жол тарттың,

Түспесін- деп, енді күнім жаманға,

Заманға емес өкпеңді айтып адамға,

Риза болмай хан тағы үшін таласқан,

Өр көкірек менменсінген хандарға!

Кім боламыз мұң – сырыңды білмесек,

Ата жолсыз ұрпақ қалай күн кешпек,

Бар байлығын тонап жатса көк атты,

Бұлбұлмын – деп,сайрап жатса көк есек.

Аюуандықты ауыздықтауға дәрменсіз,

Қоқыс басқан қоғамымда жоқ есеп.

Ерлер қайда ақиқат үшін күреспек,

Ата заңда жоқ еді ғой тіл кеспек,

Сен тұрасың қиналғанда алдымда,

Қайран баба ойлар салып елестеп!

БӨКЕН БИ

Еліме төгіп шуақтан,

Даналықпен сыр айтқан.

Сырымдай асыл сұңқарды,

Ақ бата беріп самғатқан.

Дария теңіз кеудесі,

Ақылдың дана киесі.

Заманында өзінің,

Болмаған әсте теңдесі.

Әділдікті ту қылған,

Қара жердің кемесі.

Аты айналған аңызға,

Билердің биік төбесі.

Әр сөзі тең алтынға,

Жақын болып халқына.

Ала біліп алғысын,

Адал іс қалған артында.

Ақылды ұстап дау жеңген,

Ерлікті ұстап жау жеңген.

Өнеге болған талайға,

Есентемір Көнесі.

Қара қылды қақ жарған,

Туралықтың иесі,

Бүгілместен тізесі,

Ғибрат айтқан халыққа

Кіші жүздің Төлесі!

Берілмеген мақтанға,

Қызықпаған тақтарға.

Ел бірлігі шайқалса,

Өгізге мінген ақ таңда.

Ақиқаттан дем салған

Асулардан аса алған.

Даналыққа жол беріп,

Ақылмен елді басқарған.

Ойлаған қамын халықтың,

Далама біткен жарық күн.

Үн тастаған ұрпаққа,

Төсінен теуіп қауіптің.

О, Жан баба ! Құт өрген,

Сен біргесің жұртыңмен.

Өзіңді іздеп толғанған,

Демеші мені Рухыңмен!

Ізіңнен тұрмын көз алмай,

Алысқа шабар құландай.

Ақ бата беріп өзіңе,

Елім-ай жырын шырқаған,

Қожаберген жыраудай!

АБЫЛАЙ О, Абылай, Абылай, Алатаудай асқақым. Көгімдегі аспаным. Күнде айтар басты әнім. Мәңгі жырлар дастаным. Сен-деп, соққан жас жаным. Сен қазақтың күнісің, Өшпес мәңгі үнісің Азаттықтың жолында, Ұран салған ел үшін. Қарасып жаспен қартыңа, Сөзіңді салып талқыға. Бостандық туын көтеріп, Ерлікті аңсап шарқ ұра. Таптатпай елдің намысын, Жолатпай дұшпан тағысын. Жекпе-жекте жоқ қылдың, Шарыштай бөрі арысын. Зобалаң салып сеңді өрген, Алысып төнген селменен.

Кешумен небір сергелдең, Қаншама азап кешсеңде, Бір болып туған еліңмен. Ертеңгі қамын ойлаумен, Ізгілік,ерлік дәнімен, Ел тынысын кеңейтіп, От деміңмен салдың дем! Басын қосып күш сақтап, Екі жақтан қыспақтап. Ұмтылса да қалың жау, Шегінбедің жан сақтап. Жолбарыстай жаралы, Мұңды кешіп қаралы, Ең соңғы дем біткенше, Қорғай білдің даламды. Таудан аққан ағындай, Алаулаған жалындай. Қара бұлтты қақ жарып, Атылдың жайдың оғындай! Айналдырып пақырға, Сүйегін шашып тақырға.

Ата-жауды жоқ қылған, Борыштымыз жан баба, Өзіңдей ұлы батырға! Ерліктің айтып тізбегін, Ой тартқан соң іздерің. Бас июге Рухыңа, Ниетімді арнап жүз келдім. Көк байрағың желбіреп, Ел үшін жаның елжіреп, Түркстаннан дауыстап, Ой саласың күмбірлеп! Кең даламның киесі, Даналықтың иесі. Кең Жылойдан келген ұлың ем, Әруағыңмен өзің демеші! Шуағымсың таңымдай, Ар туымсың жанымдай. Өр рухыңа сиындым, О,АБЫЛАЙ,АБЫЛАЙ! Қайнарымның көзін аш, Келер ұрпақ серпілсін, Ата жолдан жаңылмай!

КЕНЕСАРЫ ХАННЫҢ ЖҮРЕГІ

Ақ сүтін еміп арлы елдің,

Дүниенің ашқан есігін.

Мен қазақтың ханы едім,

Кенесары есімім!

Тербеткен сексен көлімен,

Көкшетау еді бесігім.

Ұшарда бағым көгімнен,

Соңғы сөз айтсам несі мін.

Шыдамай құлдық кеселге,

Азаттық үшін күрестім.

Қаралы тағдыр келсе де,

Ұрпақтан күдер үзбеспін.

Бостандық елге тілеген,

Арманымды жалғайтын.

Солар ғой менің тірегім,

Қырандай биік самғайтын.

Атаның кегін жібермей,

Тұлпарлар мініп ту алып,

Атылар жайға жебедей,

Мұз кешіп талмай толғанып.

Қатерлі жылдар боранын

Түнек боп ауық бораған.

Серпумен бір өжет ұлдарым

Алар-ау алғыс бабамнан.

Елімнің езген еңсесін,

Құтқарып азап құлдықтан.

Жанақтар сәнді ел көшін,

Маңдайларға күліп таң.

Бабалар Рухын қастерлеп,

Үңіліп ата- салтына.

Кеудесін өлең от кернеп,

Жырлар- ау мені халқыма.

Сенемін саған ұрпағым,

Жалғайсың ұлы ісімді.

Бостандық сенің ұраның,

Сілкін де көрсет күшіңді.

Алаула ! Долы дүлеймен,

Алысқан жетер арманға.

Аулақ бол жалтақ үрейден,

Қанатың кейде талғанда.

Қаныңмен жаз да ерліктің

Маздатшы отты жырларын.

Бойдағы өшпес өрліктің

Гүлдетер дәнін жырларың.

Еліңді сүй де еңкейіп,

Әр тасын қорға қызғыштай.

Жапырағын жайсын көркейтіп,

Бодан боп,жүдеп мұз құшпай.

Айқас!Айқас!Ең соңғы

Кеудеңнен демің біткенше.

Азаттық атты ақ жолды,

Көзіңмен көріп жеткенше.

Ауырлау болып тағдырым,

Қапаста торға түстім мен.

Жазмышы болар Тәңірдің

Ойнатқан бақа үстімнен.

Айнымас менің көңілім,

Өлсем де саған мәңгілік.

Үзілуге жақын өмірім,

Аманатымды айттым ән қылып.

Үзбеңдер,оны жалғаңдар,

Жеткізіп байтақ далама.

Тыңдасын таулар,ормандар,

Бесікте жатқан балам да!

Ән бітті,Қырғыз тауында,

Қанатын жайып ерлікке.

Таңданып тұрды жауы да,

Қайыспас қайсар өрлікке.

Кездікпен тіліп кеудесін,

Қанішер тұрды қалшылдап.

Жиекте күннің сәулесін,

Күрең қан басты шашырап.

О,неткен ғажап Ұлы еді,

Тұрса да жауы қолға ұстап.

Түк басқан ханның жүрегі,

Елім деп тұрды дауыстап!

ҚАЙДАСЫҢДАР, ТҮРІКТЕРІМ?

(Қоңыр Мандокидің рухына)

Қайдасыңдар түріктерім қаптаған,

Жарты әлемді түгел билеп таптаған.

Тұлпарлардың тұяғымен жыр жазып,

Тау шыңында шежіре, сыр сақтаған.

Тәңір берген қасиетті әріппен,

Кең ғаламда ғылым жолын өрбіткен.

Жұлдыздармен емін-еркін сөйлесіп,

Жер-Ананың сүт емшегін иіткен.

Жел шақырып,көкте дабыл ойнатып,

Ақ жауынды көк шалғынға аунатып.

Табиғаттың тылсым жұмбақ сырларын,

Шеше білген қызыл гүлдей жайнатып.

Құпиясын біліп алтын,темірдің,

Жалғастырып шеберлікпен өмірін.

Боғда – олада ұрпақтарын өсіріп,

Алтай таудан тапқан қоныс теңдігін.

Сарай қылып шетсіз – шексіз даламды,

Тану үшін мынау байтақ ғаламды.

Жүйріктермен Дунай өтіп із тастап,

Кездіңдер- ау талай жасыл орманды.

Қалмас үшін қапа болып ойранда,

Қолбасшылар шақырғанда майданға.

Сендер еді-ау баса көктеп атойлап,

Жай оғындай айналатын айбарға!

Қай жолдарда адастыңдар шашырап,

Бірлік кетіп ,ерте түсіп шашыңа ақ.

Қайда,қайда кие кілті бабамның,

Өздеріңе табыс еткен алтындап?

Қайдасыңдар Тәңірдің әз ұлдары,

Жүрсіздер ме алыс-алыс жолда әлі.

Әлде арбап алды ма екен жібермей,

Жүзі нұрлы арулардың қолдары.

Шығармаған ерлік туын уыстан,

Қайдасыңдар қаны бірге туысқан.

Күтіп отыр тойларына келер деп,

Қасиетті шаңырағаң ТҮРКІСТАН!

АБАТ БАЙТАҚ

Небір дүлей дауылдарға бас имей,

Ғасырлардан еркін жүзген кемедей.

Атына сай асқақтап жел өтінде,

Кең далама керілген ақ желкендей.

Абат Байтақ кесенесі ой салар,

Тебірентіп жүрек атты төрге өрлей.

Аңыз толы ерліктері ғажайып,

Батыр бабам өзі құшақ кең жайып.

Тылсым күшпен тіл қатқандай алдыңда,

Шешендікпен шежіреңнен сыр айтып.

Сарбаздары даусын естіп тұрғандай,

Табыттарын ашып тастап бір уақыт!

Ашылғандай Томпақ мешіт есігі,

Жанға жәйлі әуен міне естілді.

Ақ киінген шықты Бекқұл әулием,

Жерге біткен күн сәулесі секілді.

Жылу төккен қасиетті жарығы,

Жазып берер жанға батқан дертіңді.

Тек бауырым адалмысың алдында,

Бұзбадыңба Алаш ұран сертіңді.?!

Ұрпақ болса халқын ойлап жөн білер,

Ойламаңдар тірілмес-деп, өлгендер.

Қыз әулие мұнда аққуға айналып,

Қазақ атты ұлы сөзді көкке ілер.

Жаратқанның құдіретінде шек барма,

Сан сурет елес болып көрінер!

Жыр көмейі болған ұлы даламның,

Ізін қуған Сыпыра жырау бабамның.

Жер ұйығын жел маямен іздеген,

Өзі жетер Асан Қайғы бабамның.

Жер бетінде жасау үшін жақсылық,

Ізгіліктің алға тартқан жаздарын.

Оның үні қайдан кетсін ой салмай,

Сонда сазы ғылым ғұмыр Құранның!

Бір Тәңірге сыйына біліп көктегі,

Гүл жайнауға адамзаттың көктемі.

Ақыл оймен сезімдерге жол беріп,

Ақиқаттың туын биік көтеріп,

Бабаларым кешіп талай өткелді.

Қанша бейнет бастарынан өткерді?!

Келер ұрпақ қас жауына құл болып,

Көрмеу үшін жан күйзелтер қатерді!

Бір-бір кітап жазбалары тастағы,

Таңдандырар адам түгіл аспанды.

Жыр оқиды өмір менен өлімнен,

Сыр шеркендей асулардың асқары.

Бас иесің әруақтар алдында,

Жалғау үшін олар жазған дастанды.

Ұмытпасқа ақ қағазға көшіріп,

Тарақ таңба өрнектелген басты әнді!

ОТЫРАР

О, Отырар, Отырар !

Бабамнан қалған сынығым,

Алтыннан қымбат сыйлығым.

Әрбір тасың күмбірлеп,

Айтқан сәтте сыр мұңын

Тізе бүгіп алдыңда,

Бір Аллаһқа сиындым.!

Келдің бе, - деп, дауыстап,

Рухтар елес ырыс бақ,

Ой салғанда елжіреп,

Омырауымды нұр ыстап

Күңіренте құран оқыдым,

Бабаларыма бағыштап!

Сейілмей бастан боз тұман,

Ерлікпен өшпес көз жұмған.

Шәйіт болған мұндағы,

Бар мұсылман өз тумам.

Түрік тектес түбі бір,

Тамырласпыз бір туған.!

О,Отырар, Отырар !

Көгіңді бұлт торлаған,

Алты ай бойы қорғаннан

Қалың жауды жібермей

Жанын қиып қорғаған

Жасампаз ер халқымды,

Кімдер сатып қорлаған !?

Өз Отанын ұғынбай,

Шайтан ойнақ құйындай

Шапқыншыға жол ашып,

Жалпаңдаған құлындай,

Қарғыс атқыр, қу сатқын,

Қайда жатыр шыңғырмай ?!

О, Отырар, Отырар !

Бабалардың зар мұңын,

Бастан кешкен тағдырын

Сенен тыңдап көз ілмей,

Фарабидей жан ұлың,

Із қалдырған көшеңде,

Жырдан алау жандырдым !

Кетпессің-ау, есімнен,

Топырағыңды төсіңнен

Бойтұмар қып қастерлеп,

Қимас ыстық сезіммен,

Кең далаңа көз тіктім,

Шетсіз-шексіз көсілген.

Көргенше қош! Отырар !

Кеудесінде оты бар,

Бар мұсылман Тұранда,

Түбінде бір қосылар.

Ата –Түрік аңсаған,

Ең бақытты сол күнге,

Шаттық шашу шашылар!

Ел қорғаған ерлермен,

Қайырхандай ханыма,

Ескерткіште ашылар.

Сілкінерсің сонда бір,

Құмға шөккен асыл нар!

Қоңырауы даламның

О, Отырар, Отырар !

ҚЫРЫҚ ҚЫЗ ТУРАЛЫ АҢЫЗ

(ел аузынан)

Бір ауыл көшіп келіп Қарақұмның,

Алғанда түкпірінде жаңа тыным.

Қияннан ғажайып саз ән келеді,

Самал жел құшағында жалғап үнін.

Сұлу-ай көк зеңгірден күлім қағып,

Сол саздан өнер күшін ұғып анық

Таңдана жұлдыздарға сыр шерткендей

Жүзінен балбыраған нұры тамып.

Шаршаған маң түйелер күлге шөккен,

Күйісін қайтармайды бұл несі екен.

Маңайда бар жануар елең етіп,

Елжіреп күмбірлеген үнге ілескен.

Қосылып әсем сазға аққу түгел,

Қаулады жер бетінде аппақ гүлдер.

Теңіздің толқындары шашу шашып,

Өр шыңдар тілегендей қайрат жігер.

Қарттарда буындары дірілдеген,

Қағысып тізелері тілімделген.

Елестеп жас дәурені жиырма бесі,

Еріксіз есіне алып күлімдеген.

Бар сыры табиғатпен егіз біткен,

Кім екен мынау ғажап күйді шерткен?

Идіріп алпыс екі тамырыңды,

Билеген сезіміңді еркіндікпен.!

Бөлеген адамзатты тыныштыққа,

Осы саз арман қылған ырыс бақпа.

Ұраны жер бетінде Имандылық,

Жетелер адамзатты сұлулыққа.!

Япыр-ау естіледі өзі қайдан,

Сырданба, сыр атқарын құшақ жайған.

Киелі жан бабамның өзі болып,

Ағылтқан ақпа жырды омыраудан.

Бәріде жаппай түріп құлақтарын,

Тыңдайды әннің ғажап ырғақтарын.

Тіршілік балдай тәтті ләзатпенен,

Тап бүгін сыйлағандай бұлақты әнін.

Шақырып қол бұлғаған алыстағы,

Сырымның тіл қатқандай ағыстары.

Қобыз ғой, біреу ұғып сыбырласа,

Қорқыт-деп, жұрттың бәрі дауыстады.

Сол есім тулатып сан жүректерді,

Тұрғанда айтып небір тілектерді.

Қырық қыз бөлінгені қалың топтан,

Сыбанып ақ сазандай білектерді.

Көгінде ұшты аққулар қанат қағып,

Әуенін әсем саздың бағытқа алып.

Қиналып қатарынан кештеу қалған,

Бойына ақсақ қыздың қуат салып.

Күн өтті, екінші күн қыр асқалы,

Сұлу саз таластамай жалғасқаны.

Жеткенде жағасында сұлу сырдың,

Жұмбақ сыр даналықпен ой ашқаны.

Көрді олар су бетінде кілем жайып,

Қорқытты қобыз шерткен таңғажайып.

Елітіп әсем саздың айбынына,

Жағада жатыр ажал қолын жайып.

Адамның арбасқаны ажалменен,

Осы ғой – жолатпай тұр ән сазбенен.

Үзіліп кетті кенет қобыз шегі,

Жантайып қалды Қорқыт абзал емен!.

Сырдың бал суы мөлдір қасиетті,

Қабылдап Қорқыт айтқан өсиетті.

Аймалап шығарғанда жағасына,

Көк аспан ақ нөсерден жасын төкті.

Күрсініп жан күйзелтер мұң жараға,

Күңіренді өксік жұтып кең даламда.

Арнаған бар өмірін өнер үшін,

Қырық қыз көзін жұмды осы арада.

Ән айтып құс салдырған аққу көлге,

Әуелден дара туған ақынды елде.

Өнердің жастай ұққан қасиетін,

Ақсақ қыз жатыр міне оқшау жерде.

Адамды ізгілікке жетелейтін,

Ұлы күш қызым осы өнер дейтін.

Сусындап нәр алуға бастауынан,

Келемін жылда емдеуге жанның дертін.

Үнсіз-ақ Рухыменен жазып өлең,

Баяғы сол сұлулық сазыменен.

Киелі елім сүйген Қорқыт бабам,

Күңірентіп күй шертеді қобызбенен!

ӘЛ-ФАРАБИ

Даналықтың шамын жағып жап-жарық,

Адамзатты парасатпен тамсантып.

Құдіретін Тәңірімнің ұлғылай,

Жаратылыс заңын зерттеп топ жарып,

Асқар таулы ғылым биік шыңынан,

Имандылық шырағынан от жағып.

Ұлылығын дәлелдедің Қазақтың,

Кең әлемге ана тілмен жар салып!

Жоғалтпауға даналықтың келбетін,

Ғылым іздеп араладың жер бетін.

Жұлдыздармен емін еркін сөйлесіп,

Домбыраның сазын төгіп өр екпін.

Аққуларға көркемдікпен үн қосып,

Айдын көлде емін-еркін билеттің!

Шөлдемеске аңызақта қыр гүлі,

Жаудыра алдың нөсерлетіп жаңбырды.

Дариядай ағыны мол таусылмас,

Жинап алып өшпес байлық ақылды,

Ғасырларға өшпейтіндей із салып,

Көрсете алдың қасиетіңді сан қырлы.

Бас қосқанда басын иді патшалар,

Болмысыңнан оқығандай тағдырды!

Бұл жалғанда көркейтетін ел даңқын,

Жандарына жан тапқандай ең жақын.

Бауыр тартып туғанындай қастерлеп,

Әділдіктің еркін жайып қанатын.

Сырласыпты ой бөлісіп өзіңмен,

Даналықтан іздеп бақыт жәннатын!

Қай елде де жақсылық боп сапарың,

Келешекке ғылым сырын ақтардың.

Қайрымдылықтан қала соқтың ақылмен,

Кең әдемге мәлім болды атағың.

Терді төктің барша халық қамы үшін,

Былғатпауға бәріне ортақ жатағын!

Сезінсін –деп, сұлулығын әлемнің,

Сыйға тарттың үміт толы ой-жарқын!

Адамзатқа ұстаз болған күн нұрлы,

Қайран баба ұшан теңіз білімі.

Қартайғанда бірақ елге жете алмай,

Сағынышпен жеткізіпсің мұңыңды.

Отырардың топырағы бір уыс,

Бұйырса-деп, жаныңа іздеп тынымды!

Таңдандырған ақыл оймен ғаламды,

Еркіндікпен қанат қылған арманды.

Тебірентіп толғандырған бар жанды

Табиғат –ана өзі бөлек жаратқан,

Киелі рухың кезіп жүр ғой даламды.

Шығарған емес туған халқың есінен,

Содан тыңдап ел намысы ар- әнді.

Келер ұрпақ сіңірсе-деп,қанына,

Сақтау үшін ел келбеті Тұранды,

Қайталайды Алаш атты ұранды!

ШОҚАН

Тамыр тартып тектіліктің тегінен,

Бұлтты жарып жарық құйып көгінен.

Нар халқыңа күн болдың сен қуантып,

Ақыл- ойдың нәрін сыйлап біліммен.

Жеткізсем-деп, бабалардың ерлігін,

Көз ілмеді ізденумен күндіз түн.

Желкен тарттың тарих- ана теңізге,

Маржан іліп таңдандырып жер жүзін!.

Ғылым биік, өмір қысқа болса да,

Жол іздедің асулардан асарға.

Оятып-ап, қалғып кеткен халқыңды,

Қайсарлықпен жасампаздық жасауға.

Ізгілік боп асыл арман мұратың,

Сен шығардың биіктерге ел атын.

Сұлулығын кең әлемге паш етіп,

Ұлы көштің ұлғылаумен қуатын!

Қуат тауып нар халқыңның өзінен,

Алпамысын тыңдай біліп сезіммен.

Ұлы дала құшағында ән салған,

Қыз Жібектің сырласқандай жүзімен

Қозы Көрпеш-Баян сұлу жырларын,

Алып жүрдің тастамастан өзіңмен.

Үйеңкіден үйіріп алған қобызға,

Үн қосардай, өлмес өмір төзіммен!

Даналықпен ұрпағына сыр айтқан,

Ой атасы сарқылмайтын бұлақтан.

Қолыңа алып Қорқыт баба кітабын,

Сен жеткіздің келер күнге шуақ таң.

Сусындаттың шөліркеген халқыңды,

Өткен небір азап толы сынақтан!

Жолын жалғап Асан Қайғы, Қорқыттың,

Ежелгі аңыз баба жырын толқыттың.

Ер Манастың желкен құрып ізіне,

Күмбірлеттің ұлы күйін жорықтың!

Ғасырларға жету үшін ойларың,

Сыйға тартып ізгі ойлардың қайнарын.

Адамзатқа үн қатуға мәңгілік,

Кең ғарыштың жұлдызына айналдың!

«ЕЛІМ-АУ» ӘНІ ТУРАЛЫ ЖЫР

Жан қосып, қимас жанынан,

Қан қосып ыстық қанынан.

Басынан өткен зар мұңын,

Ән қылып халқым қалдырған.

Үңілсең тарих ізіне,

Беріліп отты сезімге.

Елім-ау дейсің күрсініп,

Жас келіп қара көзіңе.

Күншілдік билеп санасын,

Бөлшектеп хандар даласын.

Бір-біріне жау болып,

Бірліктің жыртып жағасын,

Тырналап қанды жарасын,

Қорқауларға жем болып,

Кетірген қанша бағасын.

Өз-өзіне би болып,

Алшақтатып арасын,

Таңдандырған әлемді,

Ыдыратып Алтын Ордасын!

Руға қырық бөлініп,

Бірлігі бордай үгіліп.

Тоз-тоз болған шағында,

Өксіпті халқым егіліп.

Дүние жығып өресін,

Көтерген байлар кеудесін.

Еңіреген елімнің,

Ойламапты мүдесін.

Басқандай қара албасты,

Алашқа пәле жармасты.

Бірлігін аңсап жүргенде,

Сор болып аштық жармасты.

Айбатынан айрылып,

Қанатынан қайрылып.

Жегі құрт түсіп ішіне,

Басына түсті қайғы бұлт.

Пенделер білмес бар сырын,

Тылсым күшпен жасырын,

Тағдырың салса бар зілін.

Маңдайға жазған жазмыштың,

Шегерсің азап зар мұңын.

Қаптады дауыл жан-жақтан,

Төсіне жалын ойнатқан.

Жарасынан ақты қанды ірің,

Жанышқан ауыр салмақтан.

Көз салып сырттан аңдыған,

Қалың жау залым қағынған.

Қасіретке күліп есіріп

Қасапшыдай қолы қан,

Ентелеп тұрды шабуға,

Әл кеткен елді қалғыған.

Айырып Еділ қоныстан,

Батыстан қысып қу мыстан,

Айтақтады Жоңғарды,

Аштырып соғыс шығыстан.

Ортасында сан оттың,

Теңселді алып арыстан!

Аямады дұшпаным,

Қара қан болды құсқаным.

Көгімде күнім тұтылып,

Көрінбей кетті аспаным.

Сескеніп қатал жауынан,

Көз ашпай қара дауылдан.

Жетіммен жесір боздаған,

Көш өтті Қаратуымнан.

Қия алмай асқар тауларын,

Жусан төс жасыл жайлауын.

Күңіренгенде қосылып,

Көк зеңгір төкті ақ жауын.

Бұхарға қашты Ұлы жүз,

Хиуаға қашты кіші жүз.

Орта жүз қалды сор кешіп,

Оңбады біздің ісіміз.

Кетпеді қайғы қасірет,

Қу сүйек болып бағып із.

Кейінде қалып туған ел,

Сүріне басып талай бел.

Жеткенде пана болғаны,

Сұламалы Алқа көл.

Төсеніп жасыл қырымды,

Аштықтан жұртым қырылды.

Өлмегендер күн кешті,

Қайыңнан сауып шырынды.

Көрсетпей тұман қиянды,

Топырақ басып ұямды,

Кең далам қанға боялды.

Көк бөрлі тулы Алашым,

Тәңірдің берген демімен,

Сілкініп қайта оянды.

Далама біткен қара нар,

Жиналып небір даналар.

Қорғауға туған елімді,

Іздеді небір амалдар.

Енесі өлген оралмай,

Мұз кешкен жетім маралдай.

Қиналды асыл қарттарым,

Шешуін істің таба алмай.

Сол сәтте жырау көреген,

Ел жұртын жырға бөлеген.

Қырандай шыңда түлеген,

Қожаберген есімі,

Іздеген бақыт өнерден,

Баба тілмен көгерген,

Халқымның қанды көз жасын,

Толғады-ай келіп өлеңмен.

Неткен ащы зар мынау,

Жүректен соғып қоңырау.

Шақырған елін ерлікке,

Әнінің аты -Елім-ау!

Ағызып көзден бұлағын,

Кең әлем түріп құлағын.

Емдеді жанын жаралы,

Аятыменен Құранның!

Өксіді аунап дархан бел,

Сыңсыды қыздай самал жел.

Еңіреп түгел қосылды,

Қанымдай ыстық туған ел!

«Қаратаудың басынан көш келеді,

Көшкен сайын бір тайлақ бос келеді.

Туған жерден көз жазған жаман екен,

Екі көзге мөлтілдеп жас келеді.....»

Елім-ау, деді айқайлап,

Жаңғырып таулар қайталап.

Елім-ау деді кең далам,

Көз жасын көлдей шайқап- ап.

Әлемді түгел өксіткен,

Әуенді мұндай естіппе ең.

Елім-ау, деумен шыңғырып,

Жас сәби тұрды бесіктен.

Елжірей тыңдап отты әнін,

Көтерді басын Отаным,

Жоғалтпауға бойынан,

Байырғы даңқтың шапағын.

Елім-ау шарлап аспанды,

Ұран боп рух асқарлы.

Шақырып қайта ерлікке

Жетелеп ұлы жеңіске,

Бөрідей жауға бас салды!

Бойына намыс от өріп,

Көк бөрлі туын көтеріп.

Атылды қызыл жебедей,

Ел үшін ерлер кектеніп.

Көрсетіп ғажап ірілік,

Аруағы шайқап түн тіліп

Түркінің ұлы қағаны

Күлтегін қайта тіріліп.

Жебеуге өзі жеткендей,

Күреске шықты бірігіп.

Ақтамберді жырымен,

Найзамен жауын көкке іліп.

Сескенбей түскен сан отқа,

Сөз жетпес ерлік ғажапқа.

Қайсар боп туған әр қазақ,

Айналды Көкжал Бараққа!

Райымбек-деп дауыстап,

Дабылы жетіп жан-жаққа.

«Аянба Алаш алмасым,

Еркіңде бұғау қалмасын.

Қанымен жаудың жуыңдар,

Құлдықтың қорлық таңбасын.

Азаттық таңын аңсаған,

Көз жасын халқың құрғатсын.

Бабалар өткен ізбенен,

Ерлігің өшпес үн қатсын,

Қорғай білді елді дұшпаннан,

Ман- бабам жаққан шырақсың.

Скифсің, Сақсың, Қайсақсың,

Түркісің,Қыпшақ, Қазақсың

Жадыңда жүрсін Машайық,

Әруағы қолдап гүл атсын!»

Нар халқым сеніп жүк артқан,

Өр даңқын жырлап ел айтқан.

Қайыспас батыр –қаһарман,

Жау шебін бұзып айқайлап,

Майданға кірді Ер Шотан.

Жалыны менің қанымда,

Сөнбеген әлі ол жаққан!

Болсын-деп, келер жасқа сыр,

Ерлікпен жазып тасқа жыр.

Тілеумен азап құруын,

Ақылдың дәурен сүруін.

Сезімнен қойып солмас гүл,

Өлеңтіде қалдырды,

Тайлақ, Саурық қос батыр!

Жеңе алмаған ешкімде,

Хат қалдырған естіге

Ақназар ханмен ел қорғап,

Тіл қатқандай Ер Қосай,

Жанарда ойнап нажағай,

Жауына жетер ажалдай,

Тіке қарап көз алмай,

Қарт бурадай қабағы.

Түксиіп соғар борандай,

Ызалы кектен шыға алмай,

Таусоғар боп туғандай,

Қас жауын жерге буғандай,

Жоңғарға таспа тілгені,

Қабанбай мен Бөгенбай!

Ата даңқын сезінсең,

Адайдан туған Мұңалдай,

Тұра алмассың толғанбай,

Мәңгілікке сөз өлмес,

Ғасырмен егіз туғандай

Жеткізуге асығып,

Көсіле шапқан тарландай.

Күлімдеп атқан таңдардай,

Айтарсың бәрін арланбай.

Бабалардың өр даңқы,

Қалмас үшін жалғанбай.

Данышпан Төле өсірген,

Сабалақ атты есіммен,

Ақылына көркі сай.

Асыл туған,Абылай,

Әбілхайыр батырмен

Қарлы құйын дауылдай.

Түнергенде жауына,

Қалың дұшпан жер ұра,

Шашылғаны тарыдай!

Тәңірім өшпес сый берді,

Қолтықтап өзі сүйеді.

Айтаққа ерген Жоңғардың,

Даламда қалды сүйегі.

Елім-ау, болып ұраны,

Бөленіп құтқа қадамы.

Ерлерім Аңырақайымда,

Жеңістің туын қадады.

Бабамнан біткен тектілік,

Жіберді жауды ықтырып.

Иығынан түсіп қатал мұң,

Көзінің жасын сүртті жұрт!

Бұлт төндіріп аспанға,

Ұқсаған дүлей тасқынға.

Шағылып тауы шетінен,

Зобалаң келді дұшпанға.

Төрімнен кетіп сары уайым,

Бас қосып Алаш ағайын.

Қақпасын ашты бірлікпен,

Азаттық алтын сарайдың.

Көктемнің демі қосып ән,

Жеткендей елдік қосынан.

Сілікініп далам ызғардан,

Гүл шықты қардың астынан!

Өткенмен талай ғасырлар,

Ұрпағы сүйіп бас ұрар.

Елім-ау әні бабамның,

Елім-ау, қайсар асылдар.

Елім-ау сәби ақ уыз,

Елім-ау әні болмаса,

Жетерме бізге Науырыз!

Елім-ау үні халықтың,

Елім-ау өзі тарихтың.

Елім-ау мәңгі өшпейтін,

Көгіме біткен жарық күн.

Ұрпағыма ой салар,

Өзі ғой жырау алыптың!

СЫРЫМ БАБА (ҒАЙЫП-АТА)

(Әулие баба рухына)

Бабаман жеткен алтыным,

Сөйлер тілі халқымның.

Көкте ойнаған жасынның,

Қанына құйған жарқылын.

Жолымен ата салтымның.

Бостандық үшін аңсаған,

Көтеріп намыс ар үнін,

Азаттық болып ұраның

Тозақты кешіп алқындың,

Серікке қосып иманды,

Қолдаумен ізгі арманды.

Көкжалдығыңды жоғалтпай,

Болсам елдің қорғаны,

Үш жасыңда хат танып,

Он үш жаста бата алып,

Қуанғаннан шаттанып,

Әулиелерден қол алып,

Даналық сөзге тоқталып,

Сүйсінтіп көсем билерді,

Жұлдыздай жандың шоқтанып.

Батасыз бағың жанарма,

Қариясыз төрің оңарма.

Жараған елге панаға.

Кіші жүзде би болған,

Малайсары Тана да,

Ақсуат Әлім дана да.

Қуанған ер ұл келді-деп,

Мұң басқан шерлі далаға.

Тілеуіңді тілеп Тәңірден,

Өжеттігіңді құйып санаға.

Тағдырын ойлап Отанның,

Сенімін артқан ақтадың.

Аш арыстан секілді

Жауды көрсең саспадың,

Қаһарлана қарап бетіне,

Бір қадам кейін баспадың.

Болсын деп,ашық аспаным,

Алаш-деп, ұран шақырып,

Қалың қолды бастадың.

Ұлтыңның ұлы болдың сен,

Ойламай жеке бас қамын.

Жиырмаға жасың жеткенде,

Даналықтың құрып отауын,

Байбақты рулы еліңнің,

Бас биі өзің атандың!

Өзі боп мәңгі тірегің,

Халқым-деп, соғып жүрегің.

Жан салып сүйдің беріле,

Ақтауға үміт тілегін.

Ерлігің алау туындап,

Серпумен қайғы түнегін.

Бостандық болды бар мақсат,

Басқаға ойды бөлмедің!

Халқыңды қуып өрістен,

Жеріңді нулы бөліскен.

Мұжықтарын қаптатқан,

Соғыстың ашық орыспен,

Қан майданда қан кешіп,

Жауыңды жайпап қылышпен.

Бойыңнан кетпей тектілік,

Көз ілдің кейде тік түрып.

Болса да үрей не түрлі,

Көрсете біліп мықтылық.

Ерлігіңе жетпес ештеңе,

Қанша жан қалды тепсеңде.

Азаттық үшін күрескен,

Өкінбес өліп кетсе де.

Түскен соң елге қайғы бұлт,

Ызаман кекке булығып.

Тұтқынға түскен ірісін,

Хиуға саттың құл қылып.

Солдаттарын қойша айдадың,

Құйрығына жапа қондырып.

Бұхараның алып қарғысын,

Сатылған дәулет мал үшін,

Жоғалтқан иман намысын,

Өзі болған байғұстың,

Сезбеген елдің қайғысын

Құлаған шіріп тау мүсін.

Итаршылары орыстың,

Қызығына батып күмістің.

Шекпенге киген мәз болып,

Ұмытқан Алла-ұлысын.

Күйзелтіп халқын жылатып,

Тарылтып жүрек тынысын,

Дұшпанға берген қонысын.

Нұралы ханмен сұлтандар,

Ездіктен болған ұлтандар,

Қалтыраған қорқаулар.

Отанын жатқа сатқандар.

Ойлаумен айла шарғысын.

Ұмтылды туыс болуға,

Қыз беріп сыйлап ай- құсын.

Кетпеу үшін арманда,

Адаспай өмір орманда.

Бұзылмастан сертіңнен,

Алданбадың оғанда.

Зорлықшыл дөкір әлдіні,

Қорғансыздың жықтың алдында.

Бергіздің адал ақысын,

Қарасып кедей жарлыға.

Жебедің жетім жесірді,

Мейіріміңді төгіп жанына.

Жақсылықтан тынбадың,

Ақиқат семсер тағында.

Байлықтан азған азғындар,

Қалтырады сенің алдыңда.

Толдым-деп бірақ таспадың,

Күн кештің адал қалпыңда.

Қумадың даңқ атақты,

Қызмет қылдың халқыңа!.

Бастаған алға ел көшін,

Халықпен құрған кеңесін.

Әділдікен тапқан үйлесім,

Шындықтың басқан пернесін,

Қастерлеген баба киесін,

«Сөйлесе, Сырым сөйлесін,

Билікті де айтса, өзі айтсын,

Адалдықтың мінген күймесін.»

Деген сөз шықпас тегінде,

Абыройың артты еліңде,

Жаздырып даңқ термесін.

Алайда оймен өрнекті,

Пендеден көрмей көмекті.

Өзім-ақ жеттім демекті.

Адасқан жанға санадың,

Әкелер елге әлекті.

Тастамадың жаныңнан,

Жайсаңдарды жүректі.

Бармақ, Мыңбай, Есқара,

Қаратау, Асау.Тілекті.

Апшысын жаудың қуырған,

Наурызәлі ерді білекті.

Қиянат жасап көшті алған,

Сескенбей орыс патшадан.

Ата жұрт кегін қайтарып,

Асулардан аса алған,

Шақырған бірлік елдікке,

Сақтануға дұшпаннан,

Бір туыс, бауыр асқағақ ән,

Алты Алашқа жар салған,

Жиырма жыл белді суытпай,

Отаршылдарды жуытпай.

Азаттықтың болған ұраны,

Борыштымыз баба біз саған!

Жоғалтып бойда ер ғұрпын,

Алауыз болса ел жұртың.

Сор келмейме ұрпаққа,

Бәрін де баба ескерттің.

Даналығыңның өзі бір төбе,

Саналы болса ұқпас кім.

Болмаса бірлік, әділдік,

Ата жұрттан кетпес мұң!

Қалмас үшін тұманда,

Шағылмасқа жыланға,

Қосылмасқа жаманға,

Қанды құйын заманда.

Мұсылманның ойлап бірлігін,

Айналып алып қыранға.

Жаныңа ертіп арлыны,

Мұз кешіп дүлей боранда.

Жетсін-деп, халқым арманға.

Ғасырларға із салдың,

Қойғандай белгі Тұранға.

Ерлігі күйге айналған,

Сендей ер қайтып туарма?!

Шаң болмасқа белдерім,

Суалмасқа көлдерім.

Қорсылдаған шошқаға,

Қор болмасқа кең жерім.

Күң болмасқа дұшпанға,

Әлпештеген Әйгерім.

Жыламасқа жас бала,

Сағынып туған белдерін,

Кіндік кескен жерлерін.

Мұң шалмасқа жас толып,

Аналардың көздерін,

Сен алыстың жауыммен,

Құрған тұзақ өрнегін.

Алтыны көлдей құйылған,

Бас тартып берген сыйынан,

Арбауына иіп ермедің,

Азатығым үшін көнбедің.

Тәңірім салған сезімдей,

Бабалардың өзіндей.

Болсам -деп,халық қорғаны.

Ел қамын жоқтап көз ілмей,

Ерліктің жолын салдың сен.

Мұң шеріңді сездірмей,

Әділеттіліктің даусымен!

Ел – жұртын сатқан байғұсты,

Басқа ұрып лағнат тасымен.

Хан болса да бездіріп,

Қазанның шаңын кездіріп.

Шайтандар ұрлап ластаған,

Кәпірленген жанын ездіріп,

Иттігін жұртқа сездіріп

Жоғалмасқа текті құндылық.

Жамандыққа салдың жез құлып.

Қанатын кесіп қарғаның,

Батыры болып заманның.

Бабалар өткен ізбенен,

Сен бұздың жаудың қамалын!

Елімнің құтты ырысы,

Жұпары терең тынысты,

Еділ мен Жайық ортасы,

Бабамнан қалған қонысты,

Қайтара біліп сый қылып,

Қуантттың еркін сүйдіріп.

Жеткізіп мөлдір қайнарға.

Алаш- деп,кіріп майданға,

Сұр жыландарды кескілеп,

Жол бермей қанды ойранға,

Нажағай болып атылдың.

Қалмасқа қапы,қайраңда,

Намысын ойлап халқымның.

Нұрындай шалқып көгінде,

Азаттықтың болып сұңқары,

Дақ түсірмей тегіңе,

Адал боп қорған дініңе,

Аналардың кие сүтінен,

Күш алған баба тіліме,

Ерлікпен тіреп аспанын.

Қасіретті кешкен еліме,

Ем болуға дертіне,

Берік болып сертіңе,

Бостандық жолын бастадың.

Кектеніп арсыз залымға,

Бас имей бұғып алдында,

Ақ патшасын састырып,

Құйыршықтарын тас тіліп,

Халықтан кеңес аштырып.

Жер бөлдіріп жарлыға.

Жол көрсетіп арлыға,

От деміңмен дем салып,

Айналып өшпес жалынға.

Сый қылып өшпес ерлікті,

Қағазда емес тағдырда!

Кең далаңның төрінен,

Үн тастап Алаш халқыңа,

Сөзіңді салып талқыға...

Жауына сөнбес от өрген.

Құдырет бар – ау әуелден,

Сүйегіңде затыңда!

Кешсеңде жеті- от арасын,

Сездірмей жүрек жарасын.

Жолбарыстай айбарлы,

Өр рухың болып жолдасың.

Алдырмадың дұшпанға,

Салса да небір айласын.

Жазмыштың сыйын мол алған,

Әруағы қысып торланған,

Ізгі ісін Алла оңғарған,

Кем болмаған хандардан.

Бойынан шуақ таралған.

Қиындыққа батыл бара алған,

Елді ағартып біліммен,

Бұлақтар ашып тас жарған.

Өзгеше өр боп жаралған

Топырағы кие Оралдан,

Туа сала бұлқынып,

Бесікте жатып толғанған.

Көрген жандар таңданған,

Шынтемірдей мығым боп,

Қасиеті бөлек құралған,

Үн қатардай сәуле іліп,

Алшынға біткен ұраннан.

Сескенген соң өзіңнен,

Күйініштен болып дал,

Іздеді дұшпан басқа амал.

Екі жүзді Хиуа хан,

Төріне жайып дастархан.

Сатқындығын жасырып,

Қонақ қылып шақырып.

Қош келдің-деп, бас тартқан.

Сыртыңнан жасап сұмдығын,

Тұлпарға салған жүгенге,

Желімдеп зәрлі у жаққан.

Бойыңды билеп ар намыс,

Жасамап едің жалған іс.

Ездерге тағдыр тап қылды,

Кеуделері толған былғаныш.

Өкінгенменен не пайда,

Бұл дүние жалған алданыш!

Нар едің жауға көнбеген,

Аталы сөзді зерлеген.

Айтыссаң десте бермеген,

Зұлымдықты тілгілеп,

Қара жерге жерлеген,

Иманды шырақ сәулеңмен,

Еліңе көркем сән берген.

Алты Алаштың бірлігін,

Жалғау үшін сеңделген.

Кім білген жарық сөнерін,

Өзбектің Гүрген жерінде,

Күтіп тұрды сұм өлім!

Айырып уы есіңнен,

Құлатып аттың үстінен.

Майлышеңгел майысты,

Бұрқ етіп құмы төске ілген.

Жанұшырған Байбақты,

Әулие бабам дауысы,

Сол жерде анық естілген!

«Құлдығым-ай, қарғам-ай,

Жар болсын саған бір құдай.

Ел үшін туған ер едің,

Қайтейін жоқтап жыламай.

Ашылсын жәннат есігі,

Сен болып талай туар ай.

Батырлығыңды алар ұрпағың,

Даңқыңмен өсер құламай,

Оза шауып бәйгіде,

Асулардан асар тұлпардай

Тыныста қайғы ойға алмай

Иманың болсын жолдасын,

Қайырын тіле мұң салмай».....

Дәм таусылса бұл пенде,

Қайтадан жарық көргенбе.

Бұйырған солай топырақ,

Ғайыптан тайып келгенде.

Ақ ұлпа жаның ғарыштан,

Тіп-тіке тартты еліме!

Қарсы алып жатты Ақ Жайық,

Көз жасы толқын төгіле.

Аққулармен бірге егіле.

Сарнатып қобыз белінде,

Жазғандай арыз Тәңірге.

«Сырымның сазын» күңірентіп,

Кең дала ілді төріне,

Қимастықпен мың аунап,

Көрсетіп құрмет өзіңе.

Сәулесін төкті алтын ай,

Ақырғы рет барын аямай.

Мұң шеккен елді жұбатты,

Нұрымен сүйіп аялай.

Жасындай жауға тап берген,

Қазаққа біткен ақ берен,

Әділдіктің жолында,

Қара қылды қақ тілген,

Қалдырған ізің артында.

Сақталған ізгі халқыңда,

Аманат қылған өсиет,

Көсемдік көркем хатың да,

Бәрінде ғажап сыр жатыр,

Мінезің өрлік,толы ақыл,

Өргізіп өршіл сезімді,

Қанатына ілген төзімді,

Әрі батыр,әрі ақын,

Пір тұтқан халқың өзіңді.

Ұрпағың жеткен асыға,

Әулием – деп,түнеп басыңа,

Өзің жәйлі жыр толғап,

Шырақшы қойған қасыңа.

Ел тынысын кеңейткен,

Сөз жетпес сендей асылға,

Шуағы болған ақ таңның,

Мақтанышы Отанның,

Ғасырлардан ғасырға,

Жазылған Сырым атағың!

Есімің бабам санамда,

Әруағың байтақ даламда.

Көктемдей көктеп сақталған.

Сыр шертіп өткен шақтардан,

Тұнжырап үнсіз бақтардан.

Аңыз боп жетіп қарттардан,

Ой салып атқан ақ таңнан.

АЗАТТЫҚ жырын ғаламға,

Мұқиттай шалқып ақтарған!

АБАЙ БАБАМ

Абай бабам! Киелі пірім менің,

Адамзатқа нұр төккен күнім бе едің?!

Шуағыңды ала бұлт тұмшаласа

Боз торғайдай мұз кешкен дірілдедім.

Сен де қуат, ойшылым, данышпаным,

Мыңмен жалғыз ел үшін алысқаным

Құлақ салып, әр сөзің әр үніңе

Қайрат қылып, бойыма таныстадым.

Бодандыкқа шырмалып сенім кеме,

Мұңға батып, шер жұтып сөгілгенде

Шырақ жағып, жалынды ақ сәулесін,

Өшпесін-деп, құйғансың жүрегіме!

Қолыма алып,сиқырлы жыр қаламды,

Әнге қосып, тоналған кең даламды.

Іштей өксіп, қараңғы күн кешкенде,

Сол сәулеңмен емдедім жан-жарамды.

Абай бабам! Кемеңгер құдіреттім,

Даналықпен сезім сыр күйін төктің.

Оянсын-деп, қазағым қалың жұртым,

Ақ өлеңмен, асыл сөз құйып өттің.

Баға жетпес, мол мұраң қайнарынңан,

Жан сусынын қандырып ой дарыған,

Жеткіншегің жырыңмен қамал бұзып,

Желтоқсанда жалауға айналдырған!

Бастан кешкен тағдырдың сұм сынағын,

Ата жұрттың лаулатып сан шырағын.

Азаттықтың жолына сәуле төгіп,

Рухыңмен жебедің шамшырағым!

Бұлтын сылып, кеудемнен азабымның,

Құлағымда тербеткен ғажап үнің

Сендей Ұлы ұл туып, әлдилеген,

Маңдайының бағы бар қазағымның.

Абай бабам! Мерейім! Мақтанышым,

Теңіз жырым, дөңбекшіп ақтарылсын.

Сен бар жерде, Қазақ бар тілін сүйіп,

Рухыңнан нәр алып тапқан күшін!

Ғасырлармен бір жасап, тыным алмай,

Арайлы таң шуақты шұғыладай.

Ұрпағыңа ой тастап, ақ жол айтып,

Арасында халқымның жүрсің Абай!

ҚЫЗЫЛ ҚАЛА

Қызыл қала, қыз қала,

Шежіреге толы тағдырың.

Өзің жәйлі кең дала,

Тебіреніп айтты мұң.

Зейін салып тыңдасам,

Кеудең толы өкініш.

Етегіңе сұм дұшпан,

Салған екен бекініс.

Орнатыпты зеңбірек,

Билеу үшін қазақты.

Ал, сен болсаң еңіреп,

Бастан кештің азапты.

Зар болған соң япырма-ай,

Ұлдарыңның исіне.

Жейделерін жасырмай,

Басыпсың-ау, төсіңе.

Қиналсаң да ту ұстап,

Ата-жұртты сүйіп шын.

Топырағыңды уыстап,

Ерлеріңді күтіпсің!

ДҮЙСЕКЕ АТА МЕШІТІ

Ұрпаққа имандылықтың желін есіп,

Бойына құя білген жігер нәсіп.

Япыр-ай, құлатардай не жазды екен,

Дүйсеке Атам салған сұлу мешіт!

Есерге кеуде керіп, тулап келген,

Жұлмақ боп, өр күмбезін трактормен.

Жан бабам, әруағыменен мертіктіріп,

Жауабын беріпті ғой, бір-ақ тілмен!

Совет те, бұйрық берген жолы қатты,

Көрген соң, құдіретін жоламапты.

Басы ауып, езуінен күлкі кетпей,

Жем бойын шабақ қуып жағалапты.

Өткен мен содан бері ғасырларың,

Ішіне сақтап небір асыл әнін.

Ұрпаққа таңмен бірге тіл қатады,

Сөйлетіп құшағынан асылдарын!

Көк аспан қалықтатып, төсіне ілген,

Құстың да, қос қанатты тілін білген.

Бабалар барған сайын бас иуге,

Ізінен жыр оқытып, тәлім берген.

Жаныма дауа тауып, шөл қыстаған,

Сырласып Рухтармен тыныс табам.

Тұрады көз алдымда Дауытбай қарт,

Азан сап, мұнарадан дауыстаған!

Аллаһу әкпар! Аллаһу әкпар!

АДАЙ БАБАМ

Отпан таудың басынан Адай бабам,

Әуел бастан халқына ұран салған,

Кесенесін көтерсең келер ұрпақ,

Қайта оралар мәңгілік Рух саған !

Ақтау үшін перзентік борышыңды,

Аяма сен байлығың қол ұшыңды,

Баталы істер әрдайым жалғап берер,

Келер күнге таусылмас ырысыңды.

Ізгіліктен кезінде қалмай қалыс,

Ұран отын жаға алсаң ұлы табыс,

Осы жерден тіл қатар бабаларың,

Келімберді, Құдайке, Сегіз арыс !

Сусындайтын бұлағың көзін ашып,

Жігеріңе дем берер шашу шашып.

Жеткіншегің жарқын жүз қуанышпен,

Жаныңа ерер өзіңе бауыр басып!

Қайта алаулап төріңе Мұнал ошақ,

Сүйген халқың қуанар тойын жасап,

Бар мұсылман бас иер әруаққа,

Жарайсың-деп, Адайлар ерлігі асқақ !

Өн бойында өшпестей жалын өріп,

Темірқазық нұр себер жылу бөліп,

Бар маңайың бөленер салтанатқа,

Оралғандай Рух күш жауынгерлік!

Сезінерсің ғажайып болмыс барын,

Үш жүз алпыс әулие Маңғыстаудың.

Ақша бұлтқа айналып көкке шығар,

Айту үшін ұрпаққа алғыстарын.

Ой салып сұлулыққа мәңгі өшпейтін,

Үн жетер бір Алламен тілдес дейтін,

Көрінер Отман таудан Адай бабаң,

Күн туып ұрпақтарын бір иіскейтін!

Елім –деп, көсемдердей көш бастаған,

Сөз бастар тебіреніп Әбіш ағам,

Елжірер қариялар еміреніп,

Үніне қырандардай дауыстаған.

Той болар мәңгілікке тарқамайтын,

Жыр оқыр таң атқанша Сабыр ақын.

Жылойдан, Иә, Бекет-деп,Лұқпан келер,

Ұран қып алты алашқа Адай атын !

Жаңғырып қазақ үні кең әлемге,

Күй болып күмбір қағып жетер демде.

Тәңірім тілегімді қабыл қылып,

Жеткізсін біз аңсаған сол бір күнге !

АДАЙ ЖЫЛҚЫСЫ

Бабалар баптай біліп жүдетпеген,

Адайдың жылқысына жел жетпеген.

Көргенде шабысына таңданасың,

Түк емес адам ойы жүйрік деген.

Одан да ұшқырма -деп, ой кезесің,

Қиялдың еркін бойлап кең өлкесін.

Шаншылып атылғанда алды артымен,

Кім оның жүгенінен тартып көрген.

Даланың дүлей перзент қыл құйрығы,

Жаза алған тұяғымен көркем өлең.

Бауырым ақын болсаң жеткіз елге,

Ұрпағың қуат алсын өршіл үннен.

Шөл дала құмды дауыл арасынан,

Түтеген қарлы құйын борасыннан.

Сескенбей өте білген бұл жүйрікті,

Ұстаған ер жігіттің бағы ашылған.

Ешкімге бәйге бермес ол барында,

Тәңірім өзі Алашқа қарастырған.

Каспийдің аласұрған толқындары,

Қуанып шашу шашып жағасынан,

Ол жәйлі ақтарады толассыз ән!

Мұндайда тебіреніп күй шертпесең,

Бауырым өзің айтшы болама сән!

БАЛЖІГІТТІҢ КИІЗ ҮЙІ

Кең әлемнен басын қосып бар қазақ,

Қуанғанда астанада той жасап.

Қонақтарға арнап сыйға тігілген,

Балжігіттің киіз үйі-ай бір ғажап.

Сұлулығы көзді тартып еріксіз,

Қиял ойға батқаныңда елітіп сіз.

Көз алдыңа елестейді бабалар,

Күн кешпеген арғымақсыз, жүйріксіз.

Қалай өзі шеберлікпен жасалған,

Босағадан бастап ою қашалған.

Сезіміңді билеп алып еріксіз,

Өлмес өнер келер күндей жасарған.

Тап болғандай жұпар иісті жұмаққа,

Жаның балқып, мініп қиял жыр атқа.

Көңіл шалқып, ән салғың кеп тұрғаны,

Жеткендей бір аңсап күткен мұратқа.

Адай қызы, саусағынан бал тамған,

Жанбөпе апа қандай ғажап қол таңбаң.

Эрмитажды киіз үйге сидырып,

Кең Жылойдың қас шебері атанған.

Құшағыңа оттай ыстық дем берген,

Сен өсірген асыл он үш немерең.

Өрнегіңнен есімдерін қызықтап,

Өздері оқып қуанышқа кенелген.

Бар осында, Мейіржанның, Маржанның,

Қайыржанның,Інжу, дарын Телжаның

Сәлімжан мен Әлімжанның үні бар,

Дауысына қуат қосқан Майраның.

Жаратылған жырлау үшін ақынға,

Дара туған Тоты қызың бар мұнда.

Бұлқынады Бақытжан мен Бұлбұлың,

Ұқсап бейне дөңбекшіген толқынға,

Өзің зерлеп соғып кеткен алтын ба?

Он үш ұлың, он үш уық немерең,

Айнымайды ақ желкенді кемеден.

Сиқыр тілмен салған бәрін өрнектеп,

Абзал ана, өшпес мұра өнегең.

Сен тудырған мұнда асыл бұйымдар,

Сұлулықтың сазыменен құйып нәр.

Достан атам қамшысынан жыр болып,

От кеудеме шуақ төгіп құйылар.

О, әруақ ! Ел сыйлаған сынықшым,

Сырласайын ақын кеудем жыр ұқсын.

Сен жеткізген ұрпағыңа киіз үй,

Секілденді-ау Алатауда биік шың !

Сәулеттеніп Кең Жылойға сән берер,

Балжігітке сенен біткен сан өнер.

Желбірейді астанада ту болып,

Қызықтауда таңдай қағып бүкіл ел !

Шуағы мол, өзің жаққан ақ таңың,

Өшпес мәңгі кеудемдегі от әнім.

Өр киеңді кадір тұтып жанына,

Қонақ күткен құшақ ашып Қапаның.

Ата-жұрттан алыс кеткен шетелдік,

Қандастарым сөз ұққандай шешендік.

Туған елмен табысқандай осы үйде,

Елжірейді мұсылмандық көшке еріп.

Көңілдері алып-ұшып кеудеде,

Қуанышын жасыра алмай білгенге.

Балжігіттің киіз үйін ордам-деп,

Ән салғаны-ай сағынышпен келгенде.

Шәйі қандай құйған Ырысты апамның,

Нұр шуағы қосылған ба ақ таңның.

Сыртта төкті нөсерлетіп ақ жауын,

Рухы боп менің Достан атамның !

АҚМЕШІТ

Өшкені қайта жаңарып,

Үн тастап иман, асыл ән.

Ағылып жатыр сан халық,

Мешітке жаңа ашылған.

Табиғат-ана тойға осы,

Келдіме екен сыр бермей.

Күмбезін күннің сәулесі,

Иіліп өзі сүйгендей.

Жасаурап қарттар жанары,

Толқыған шексіз қуанып.

Айнала думан жан-жағы,

Тірегім – дінім оралып.

Бұлт болып, шуақ таңдарын,

Сан жылдар күткен армандай.

Шөліркеп кепкен жандарын,

Жібітіп қазір алғандай.

Қорған боп байтақ далама,

Тарихқа болған куәгер.

Сиындым Бекет бабама,

Халқымды өзің қолдай гөр !

МӨҢКЕ БИ ТЛЕУҰЛЫНЫҢ

РУХЫМЕНЕН СЫРЛАСУ

Күнде келем ескерткішің басына,

Бір ғажайып күш барындай осында.

Сырласамын Рухыңменен үн түнсіз,

Ерік беріп ұшқыр ойлар тасқынға.

Алдын ала үш жүз жылды болжаған,

Әулиелігіңе басын имес қай адам.

Өзің айтқан темір құстар көгімде,

Біткен емес жер бетінде қан майдан!

Өзі былғап Тәңір берген мекенін,

Ұмытты адам бақылауда екенін,

Жын шайтанға адал жаны сатылып,

Жоғалтқандай иман байлық көркемін,

Адасуда бір-бірімен соғысып,

Ар-ұятпен ойламастан ертеңін.

Сұмпайылық әрекетке жем болып,

Тозақ оттың өзі киіп шекпенін.!

Не болады планета тағдыры,

Жасын оттай ракеталар ағыны.

Палестина жақтан тауып жарылыс,

Мұсылманның қаны жерге ағылды.

АҚШ-ыңнан әрбір елге сор келген,

Дін жамылып құшағынан сұм өрген.

Сирияның қалың жұртты сергелдең.

Бейбіт елге тозақ отын шашпақшы,

Көктен түсер улы сәуле семсермен.

Соғысқұмар қайрап небір қаруды,

Елестетер ажал қайғы кәріңді.

Бөлшектемек Ресейді жіліктеп,

Кавказ жақтан бастап қазып қабірді.

Киівті тұр бұл күндері толқытып,

Басып қарап славяндық тамырды.

Басқыншылар көнерме бұл қорлыққа,

Атомменен илемекші қамырды.

Көктен төгіп уға толы жаңбырды.

Адамзаттың ақылына бой ұрмай,

Ауырлатпақ түйіндетіп тағдырды.

Бет пердесін жауып алып тал түсте,

Басып алды бейбіт елді Қырымды.

Ақпараттың эфирдегі майданы,

Бұл жәйында сайрап жатыр әр күні.

Тауларында қанға батқан бар гүлі,

Көз ашпаған ажал төккен соғыстан,

Афган жақта аналардың зар үні.

Палестина ажал оқтан көз ашпай,

Жанын езген ракеталар жаңбыры.

Өлгендерін күнде жоқтап мұң кешкен,

Тіршілігі артқандай бар қайғыны.

Иек артып айдап салған шет елге,

Қырсық салып өзі туған мекенге.

Бахабий боп қару алып боз бала,

Басын тіккен жанкештікпен қатерге.

Қара киім, қара сақал жер құшқан,

Ол байғұсқа қандай қырсық жармасқан..

Қандай жауап бере алады сірада ол,

Бабасына бақыт үшін жол ашқан.

Неге асықты сұм ажалдың көріне,

Не істей алды айтшы туған еліне.

Тілі –ділі ана сүті емеспе,

Кім апарған шайтан құрған елеске.

Кім шығарған солқылдақ заң сорлатып,,

Неге халқым шыға алмаған күреске.?!

Түп тамырдан жапырағын үзбейтін,

Өз елінің бақ мүдесін көздейтін.

Саясаттың қашан соғар қамалын,

Келер ұрпақ жатқа еліктеп жүзбейтін..

Бабалардың шаңға батып үлгісі,

Қайнар бітіп тұнжыраған ел іші.

Індет жайлап жемқорлықтан тегістей,

Сезіледі азғындықтың белгісі!

Елге салып ауырлықпен азабын,

Жүрегіме құйған мұздай ызғарын.

Биліктегім ұлттық үнін жоғалтып,

Өз тіліне өзі құрып тұзағын,

Қанағат жоқ тойымсыздарға жол беріп,

Жақындатып алғандай өз ажалын.

Бәріміз де бір Алланың құлымыз,

Бір-ақ уыс топырақ ғой құнымыз.

Төрге шығып құдайынан безгендер,

Тұншығуда тірек болар дініміз!

Қақпа ашқан соң сан алуан сектантқа,

Исламнан қайдан шықсын үніміз.

Рухани аштық желі тоңдырып,

Гүлдерімді үзетіндей солдырып.

Жол іздеймін қияметтен шығатын,

Ұлы Абайдың суретін төрге іліп!

Ұрпағына қуат берер құшаққа ап,

Тәрбиеден дінім кетті алшақтап.

Сенім, намыс, имангүлім болмаса,

Болашағы ұлтымыздың не болмақ?

Тәй басқаннан әдеп ғұрпын білмесе,

Есейген соң ұқтыра алар кім зорлап?

Қалай алға ілгерілер қоғамым,

Ұлттық Рухсыз, байлық қуса жол таңдап?!

Төрдегіміз патшалықтан арманда,

Мәңгі бақи тұратындай жалғанда,

Жеке билеп қожа болып бар заңға.

Менмендіктен бұқарадан алыстап,

Әділдікті шырылдатқан қайраңда.

Адалдықтан сыр шертпейме басқан із,

Ата заңды өзі жөндеп алаңсыз,.

Ғасыр бойы қалатын боп тағында,

Тойымсыз боп бола білді жұртқа аңыз.

Қоршап алған дөкейлер жүр жанында,

Соларға ашық ел қазына қамбамыз!

Корупция, ұры-қары кландық,

Бар саясат жан жүйесін қолға алып,

Озық ойлы ұландарды құл болмас,

Жойып жатыр қызыл қанға құмартып.

Қайран халық білсе дағы болмысын,

Мұң кешеді бас көтермей күні үшін.

Көз алдында Өзендегі қырылған,

Жазықсыздар оқтан үзген тынысын!

Оны ойласам жан сарайын дат басып,

Күй кешемін қалың ойдан адасып.

Жолым толы сайтандар мен сатқындар,

Бақсы балгер бал ашпақшы жармасып.

Ауыл жақтан қалаларға сабылған,

Жетім, жесір жұмыс іздеп қаңғырған.

Көшелерде көркем жазу ән ұран,

Мінбедегім гүлдедік-деп, сарнайды,

Ұялмайды-ау беті қалың антұрған.!

Жын ұрғандай құлдыққа өзі жегіліп,

Күн кешпекпе жантық болып өмірлік.

Қылықтары көр тышқанға ұқсайды,

Қыруар қаржы Астанада кеміріп.

Тыныш жатпай шор дария түбінде,

Шиқылдайды бостандығым жөнінде.

Енжар көңіл шошынады қалың жұрт,,

Сол құрғырлар апарардай өлімге!

Керең жолда қара батпақ жүргізбей,

Қаралы тағдыр құрсайтындай жем іздей.

Көк тұманда ой кешемін мұң жұтып,

Кемелерін дауыл соққан теңіздей.

Жалбарынам күнде жалғыз Тәңірге,

Бақыт тілеп әлдилеген еліме.

Мөлдір тыныс пәктігі мен кеңдігін,

Қанат қылып құлазыған көңілге!

Билік шіркін сауда орындай пайдалы,

Жымыңдаған қу түлкіге айлалы,

Қарап тұрсаң қараң қалған әділдік,

Құрт-құмырысқа жыйналғандай қайдағы.

Көң шұқыған қоңыздар жүр ішінде,

Ішкендері елдің жыйған қаймағы!.

Періште боп дәм ұсынған адалдан,

Қайран қоғам аждаһаға арбалған,

Шырылдайды торға түскен торғайдай,

Үміт күтіп алда туар таңдардан.

Адал ұлы алға шықса сынардай,

Қызғаныш пен күншілдіктен шыға алмай.

Қайран қазақ, қор қылса да сол мінез,

Бір-бірінің жанын алып жығардай!

Әділдікпен қайрат жігер білімнің,

Тілесең де іштей сырын ұғуын.

Көр соқырлар көкірегімен көк тіреп,

Қаламайды сыртқа атылып шығуын.

Бір-біріне тас кенеше жабысқан,

Сан алауыз партия бар алысқан.

Арасында пенделер жүр күні үшін,

Өтіріктің кебін киіп тартысқан.

Көбейгені болмай жатып болғандар,

Толмай жатып туған айдай толғандар.

Шынымды айтсам әруағыңнан ұялам,

Шулағанда атаққұмар даңғойлар.

Тұла бойын, аяз сорған әл кетіп,

Аналар жүр қанарларын сүйретіп.

Оралғанша алыс жолдан ұл-қызын,

Аманатқа тапсырғандай сый етіп.

Қара бұлттай батыс жақтан түнеріп,

Жаһандану айдаһардай түнді іліп.

Рухы жоқ әлсіз елді жұтпақшы,

Теледидар хабарымен төңкеріп.!

Ақпараттар соғысымен уламақ,

Ұрпағыма жауыздықты үйретіп,

Тыр жалаңаш ыңырсыған әйелдер,

Қанын сорып еркектерді сүйретіп.

Көрсетеді сайқалдықтың түр-түрін,

Құмарлықтың сиқырлығын желдетіп.

Атыс- шатыс жын ойнағы шайтанның,

Болмаған соң беттен қағар қайтарым,

Шетке ысырып қазақ толғау термемді,

Домбырамнан тіліп тастап пернені.

Қобыз далам омырауын езгілеп,

Мұрша бермей терең ойға кемелді.

Қан талапай сорға салып кең елді,

Имансыздық,арсыздықпен күйретіп.

Құлатпақшы менің қазақ кемемді,

Қандай амал табам оған мен енді.

Қайсарлықпен көрсетеме ұрпағым,

Өрлікпенен өжеттілік дегенді.

Ұлттық намыс ойнақтап жас қанында,

Айта алама Отан атты өлеңді?!

Толып кеткен миссионер бөрілер,

Тісін қайрап сектант болып көрінер.

Бар мақсаты ел ішіне жік салу,

Жолы жоқтай енді қайтып шегінер.!

Әләуметтік әділетсіздіктен теңселіп,

Жұмыссыздық мұз жайлаған көшке еріп.

Жан айқайын сездіреді қалың жұрт,

Өзенімде ашу кектен тістеніп!.

Қайда кеткен біз аңсаған әділ заң,

АМОН-дармен БТР- танкі ағылған.

Өн бойынан ала құйын шаң борап,

Бейбіт күні қаруларын асынған..

Мұндай қылық істеп еді қай патшаң,

Кімді көрдің өз халқына оқ атқан,

Қатыгез боп адамдығын ұмытып.

Бабалардың әруағын таптатқан,

Барын берген маңдай термен еліне,

Қарияларын қартайғанда жылатқан.

Мұның бәрі тойынғандық асқақтап,

Қылмыстарын мойынға алмас бас сақтап.

Шығармасқа уысынан байлықты,

Бар әдісті істеп бағар қыспақтап.

Қаламайды үндестікті көппенен,

Жалған ұран жалауларын құшақтап.

Көсем деген ел сенімі кеңдікте,

Халық үшін жағдай жасап еңбекке,

Әділ заңды қанат қылып бұзылмай,

Жарастықпен шақырмайма елдікке.

Езе берсе қалай шыдар естілер,

Бұл өмірге құл болуға келдікпе?

Менің үнім халық үні ашынған,

Абақтыдан не табады жас ұлан.

Дүлей күшпен дүрліктірген ел ішін,

Биліктегім не ойлаған басынан.?

Қу мыстандай көпті жұтқан жан алып,

Қанды тырнақ Голошекин оралып.

Көшесінде Маңғыстаудың жүргендей,

Жалын өртке сақ-сақ күліп оранып.

Ізсіз түссіз сан адамдар жоғалған,

Кім біледі табылама жылғадан

Қара мысық миялауды күндіз-түн,

Қансорғыштар жауап алған подвалдан.

Аналардың зар илеген дауысы,

Қоғамдағы іріңдеген жарадан!.

Барғанымда сол қалаға сөзді ұқпай,

Билік заңын орындайтын бұлжытпай.

Қарақшыдай асты үстімді тексеріп,

Күзетшілер қоқаңдайды қонжықтай.

Осыма еді мен аңсаған арманым,

Қара түнек секілденді бар маңым.

Жалмауыздың уысына түскендей,

Бұлдырайды тұман басқан ақ таңым!

Неткен сұмдық залымдығы мықтының,

Тыныш жерге қастық отын жақты кім?

Құрмаш атам дауыстайды мұндалап,

Қозғараның қолына ұстап мылтығын.

Аспан жылап төккендейме көз жасын,

Қыршын кетті-ау ашу буып қандасым.

Қыстың күні ойнағаны нажағай,

Жәдігөйлердің бұзатындай ордасын!

Отман тауда от жақтыма бабалар,

Оянсын деп, қалың жұртым Адайлар.

Құс боп ұшқан ойларымнан сілкіндім,

Көз алдымда көк бөрілі жалаулар.

Көңіл қалай тылсым күшке жібімес,

Қыдыр көрген Назар бабам берді елес.

Қан төккенді билік үшін жан салып,

Арқа сүйер Бекет рухы жібермес!

Жасырмаққа қанды қырғын қылмысын,

Әулиелердің бұзып еркін тынышын.

Жаңаөзеннің атын жойып тынбақшы,

Саясаттың сілтеп сұмдық қылышын.

Мұндай істі қолға алама ойлы адам,

Өз тарихын тәрк еткенге таңданам.

Бірақ айтшы не күтуге болады,

Билігімнен мүгедектерді тонаған!

Жетпегендей бар жинаған байлығы,

Шаңырақтарын тартып алып зар қылды.

Ушықтырып өз қолымен ел ішін,

Шет ел қашқан күйеу сымақ бұрынғы,

Адалдықтың талқандап бақ қонысын,

Жамандарың бұзды бейбіт тынысын.

Қайда барсаң жабайылық қол созған,

Бұқарамен қайдан тапсын келісім!

Қай Тиранның көрдің мәңгі шеруін,

Шегі болар әбден шектен шығудың.

Астамдықпен қорықпаған құдайдан,

Ішіп өлер тоймағаннан өз уын !

Ізгіліктен кеткен олар жаңылып,

Бай мен кедей қақ бөлінген жарылып.

Шенеуліктің аранында ашылған,

Қара киіп табыттарды асынған.

Шайтандар жүр ойнақ салып қағынып.!

Жолын бөгеп ақиқат ер мықтының,

Жеткізбеске адалдықтың нақты үнін.

Жанталасып шалып жығып шындықты,

Баса алмайды өтіріктен аптығын.!

Ауыздардай іші толы сөз өкпе,

Көмейлерін толтырғандай тезекке.

Өрт өреді күнде жабық сарайдан,

Лапылдатып от құярдай өзекке.

Мұң жұтасың қылығына кектеніп,

Үміт артып алда келер көктемге!

Жалғандыққа еті әбден үйренген,

Сескенеді әлсіздіктен үрейден.

Қару қылып қатыгездік сұмдықты,

Қорғамақшы бар байлығын төрге үйген.

Сөз бостандық тас түнекте қамаулы,

Үстемдігің мықтап салған бұғауды.

Атылуда аққу тектес адамдар,

Ұран қылған әділеттікті қорғауды!.

Түсінбеймін үкім жазған төрдегін,

Алла алдында қандай болар жауабы?!

Құдайсыздар құтырса тасып қан,

Ақиқатты кім бар сірә жасытқан,

Берген серттен Отанына айнымай,

Ол жетер-ау биігіне асыққан.

Әттәң осы бітпес майдан жолында,

Кім құтқарар рухани аштықтан?

Туған елмен ортақ арман тілегім,

Сол ғой менің қуат берер тірегім.

Құшағынан іштей тұнып ашынған,.

Қалың жұртты көріп неге жүдедім?

Бақыт сыйлап ой жүздірген тереңге,

Өз ұлтыңнан қымбат барма әлемде.

Оның мұңын жеткізбесем жырыммен,

Не айтамын болашаққа ертеңге?

Сыйлайтұғын өнегемен ырыс бақ,

Салт дәстүрден ұрпақ кетті алыстап.

Әлсіреді ұлттық білім тәрбием,

Құат берер Тәңір нұрын уыстап.

Дүние қуу өнер болды бұл күнде,

Арамзалар арбағандай дауыстап!

Талғам кетті, таным кетті ұрпақтан,

Ән бұзылды бабам болып үн қатқан.

Жерде қалды қазақ жаны-домбыра,

Жүрегімнің жалын отын маздатқан,

Әрбір төрден өсиетпен нұр құйып.

Кең әлемнен сыр шерткендей жерұйық.

Күй атасы Нұртөленің өзі боп,

«Ақсақ құлан» күйін шертіп ағылтқан.

Несін айтам сезбес жанды бізгілеп,

Өнерімді топас тобыр езгілеп,

Босағасын доңыз болып қиратқан.

Улы зәрін айламенен төгетін,

Тозақ сайтан ашқандайма тәбетін.

Әр қаламда көртышқандар індері,

Әр бұрышта қыз ойнағы төбеттің!

Өзің айтқан дүрбалалау дініммен,

Әлі келем алашұбар тіліммен.

Ежірейген ұлдар білмей әдепті,

Едірейген қыз қаңғырған түнімен.

Тыр жалаңаш ән салады би билеп,

Арбап алар сұр жыландай иреңдеп.

Ақша шашқан аяғының астына,

Арыстаным бір-ақ түнге үйленбек.

Шала қазақ шүлдірлеген қаламда,

Жаңа қазақ ақша құйған қамалда.

Бәрі өзгерген еліктеумен заманда,

Мин. сымағың былдырласа тіл бұзып,

Әруақтар күңіренген даламда!

Қабыл алып бар үлгісін батыстың,

Масылдармен байлық қуған табыстым.

Өз бастауым құмда қалды көміліп,

Арасында жел ойнаған қамыстың..

Әділ заңым билігіме тәуелді,

Қайталайды ол шырқаған әуенді.

Көз алдымда күн көрістің ойыншығы,

Амалсыздан қайталаған өлеңді.

Аспанымды торлағандай қара бұлт,

Ақ жолымды қалай табам мен енді.?

Ар ұятын байлық қуып жоғалтқан,

Өз жандарын сайтандарға тонатқан,

Байлық үшін улауға әзір туғанын,

Қулық-сұмдық қуысынан оқ атқан.

Күштілер жүр бір-бірімен алысып,

Ғаламтордай бәрін шырмап сорлатқан.

Ақшаң болса төрге апарар сыйлы аға,

Сайлауымда айналғандай саудаға.

Қажеті не адал өмір сүрудің,

Жарап тұрсаң сүйрегенде пайдаға.

Олар үшін нағыз дәурен осындай,

Арулармен сауна думан сайранда!

Құлқын үшін түлкі болып ойнаған,

Жоғарыда жәдігөйлер тоймаған.

Арасында ешкім де жоқ иманмен,

Қара қазақ ар- намысын ойлаған.

Қымбатшылық жайлап алған қаламды,

Күннен-күнге жаншып құртып барады.

Айналаны жайлап алған зұлымдық,

Жаннан алған салған салық қармағы,

Кедейлердің жетпей жатыр тамағы,

Биліктегім өзі тойса болғандай,

Ойламайды қарапайым адамды.!

Жемқорлығын қымтап бояп жасырып,

Іш тарлықпен аққа қара жапсырып.

Басты шұлғып жылтыраған бетпенен,

Сөз алады төрден қырға асырып.

Кес- кестеумен надандықпен жолды алар,

Кекірейген небір сорлы елде бар.

Жақыным –деп, сол антұрған малы үшін,

Жағамыздан алған кейбір ағалар!

Қотыр теке қой бастаған даламда,

Таусоғарым алтын тақты алаңда.

Үмітбайым екі көзін шел басқан,

Байлық құйған көк қағазды тоғанда.

Халық үшін түссін олар қай дауға,

Сілімтіктер өз тірлігін жасауда.

Жер киесі, ел киесі қазақтың,

Бар байлығы түскен ашық талауға!.

Ұмытқандай олар жалғыз құдайын,

Құлқынды ойлап шектіргені зор уайым.

Өз қандасы жұмыссыз жүр қаңғырып,

Қытай билеп қара алтынын мұнайын!.

Мінбелерден тоты құстай сайраған,

Құрғақ уәде елдің ішін жайлаған.

Алты Алашты алаламай қадірлеп,

Табыларма жауап берер ойлы адам?

Жаман екен ынсап кетсе адамнан,

Пері ұрғандай жазықсызға қадалған.

Күсталайды адал жанын сыздатып,

Бауырымды ата-жұртқа оралған!

Сәні болған алтын қазақ кемемнің,

Баға жетпес қазынам ғой ол менің.

Өз тумасын жатсынған бұл не сұмдық,

Төрдегіні түсіне алмай келемін.

Ұлы көшін кімнен үркім тоқтатты,

Ата жұрттан іздемейме керегін?!

Шырмауықтай дүниеге шырмалған

Төрдегісін құр дәріптеп шулаған

Екі жүзді пенделерден қорқамын,

Көзді байлап, ақыл-ойды улаған.

Құлдық сана улап алған баяғы,

Елестетер қасқыр көрген қоянды.

Шындықты айтсам қаламба- деп, пәлеге,

Дірілдейді байғұстардың аяғы!

Қайтем жинап бойға қапас көңілді,

Өзіңе айтпай кімге айтамын шерімді.

Ұғасың ғой жүректегі мұңымды,

Шашты Әзиздей ұл келерме әулием,

Тар қиядан алып шығар елімді?!

Сұрағыма өзің жауап берші енді,

Кім қорғайды менің ұлттық мүдемді.

Билігім жүр өз ұпайын түгендеп,

Бойламастан Төле бидей тереңді.!

Туыс көріп бодан қылған төремді,

Көрріппе едің мұндай надан кереңді?!

Шошынады шындығыңнан сескеніп,

Өзін-өзі сәнқой қылған көшке еніп,

Жегі құрттай жемқорларды тия алмай,

Даңғазамен құр сағымды төске іліп.

Түрі бар ғой айламенен баюдың,

Бірақ арты түсінгенге қайғы мұң.

Елін сатып, жерін сатып бір байғұс,

Тығылмақшы құшағына аюдың.

Өзі барып түсетіндей қақпанға,

Таңданасың неге адасты ақ таңда.

Туған елсіз өскен ерді көрдіңбе,

Құр байлықтан ешкімге де жоқ пайда!

Дүниенің сиқырына алданып,

Жаратқанның жарлығынан шет қалып..

Ақындарын елден бөліп жау көрген,

Надандықты кім сындырар қақ жарып.?

Сатып алар ауылыңды қалаңды,

Намыссыздың туғаныма заманы.

Ақын сорлы шығара алмай кітабын,

Қайыршыдай күнде қолын жаяды.

Соның бірі мына менмін жан баба,

Бекет атам аян берген баяғы!

Мінбелерден сандырақтап көпіріп,

Ал билігім күнде айтады өтірік.

Жеткізбекші бәрін тегіс жұмаққа,

Дағдарыстың аптабымен кептіріп.

Таусылғандай жұрт аманда нан-шайлық,

Аналардың зейнет жасын ұлғайтып.

Қайыршымен жеэөкшені тұзақтап.

Салық салып бақылауын қатайтпақ.

Жамамақшы көмей жыртқан жыртығын,

Аз болғандай елден жиған бар байлық!

Ашынасың көріп тұрып қылығын,

Антұрғандар алды-ау елдің тынымын.

Жеткізгендей есіргеннен құрдымға,

Қасіреттің мойынға іліп құрығын.

Ұмытқандай халқын сүйіп сыйлауды,

Сұмдығында жатқан жоқпа мұң қайғы.

Ақиқатты танымасын дегендей,

Шындығыңның қол аяғы байлаулы!

Пыйғыл жаман билігіңде адасқан,

Елемейді ұлттық рухын шаң басқан.

Белшесінен батып болды күнаға,

Адам атып елге көзін салмастан.

Кісімсіген өр көкірек менмендер.

Тек билікке жағу жағын заң көрер.

Төменгіге шүйіреді мұрынын,

Тасынғаннан адам жоқтай тең келер.

Көрсеткендей мансапқорлық ерлігін,

Сатып жатыр қазынасын елімнің.

Тояр емес тойымсыздар қарыны,

Сұмырайдың кім басады желігін.

Ол ұмытқан ата жолын бұрынғы,

Сатқынға ұқсас опасыздық қылығы.

Көзді жұмып параны алып ұялмай,

Өз қолымен қашырады ұрыны.

Байлық іздеп күндіз түні жанығып,

Жұмыртқадай шіріп кеткен жарылып.

Бүлдіргені туған елдің ауасын,

Ашық күнде бет пердесін жамылып.

Соры болды төрдегілер халықтың,

Тұманданып бара жатыр жарық күн.

Өзі жәйлі мақтау сөзге тоймаған,

Қартайса да алтын тақтан таймаған,

Мәңгілікке хандық қамын ойлаған,

Тағдырымыз уысында алыптың!.

Ойнағандай қуыршақтар әлемі,

Қарап тұрсаң бәрі-бәрі әдемі.

Аюларда би билейді қорбаңдап,

Ішіп жеуден қызарғандай өңдері.

Жанын салып жібергендей саудаға,

Мәз болады бақытына аз ғана.

Адам деген айналады екен-ау,

Мақұлыққа ары кетіп азғанда.!

Өліарадан шығып едік есен сау,

Бұл күндері бас көтерді іштен жау.

Тойынғандар халқын тонап ұры боп,

Шетел қашып асып жатыр Балқан тау!.

Қайсыбірін хатқа жазып тергейін,

Шайтан сүйреп үрлегендей көмейін.

Жемқорлығын қасқырдан да асырып,

Биіктерден бір-ақ шықты БергейімІ

Әр нәрсенің болады ғой өлшемі,

Қарақшыға кім ұстатқан семсерді.

Сөзі басқа, ісі басқа сол қуға,

Қаншама жыл үміт күтіп ел сенді?

Саясатта гүл жармаса әділдік,

Бүліншілік жасамайма дауыл бұлт.

Өз қатесін талпынбаған жөндеуге,

Билігіме қайдан сенсін қалың жұрт.

Айырылған соң адалдықтан шындықтан,

Жалғандықты айтшы жақтап кім шыққан.

Ата жолын қастерлемей шаңдатып

Көбейді ғой бұзылғандар құныққан.,

Тапқандайма жылы ұясын- тастағын,

Тайраңдайды өгізге ерген баспағым.

Ұлы далам заңын басып аяққа,

Жат өлкеде қосып жатыр бастарын.

Озбыр күштер үнін ұқпас халықтың,

Айтпас едім шыдам бітіп тарықтым.

Ақындардың шабытына у құйған,

Кім бұзады топастығын табыттың?

Нұрекемді мақтаушы едім үмітпен,

Бұл күндері шыға алмастан күдіктен.

Отырғаным бар ағымнан жарылып.

Айырылардай бабам берген кеңдіктен.

Туған елді отар қылып сорлатқан,

Мен қорқамын орыспенен одақтан.

Кім пәлені сатып алса басына,

Жау табалап ағылмайма жан-жақтан?

Зұлымдықпен шырмап қойған ертеңді,

Барлық сұмдық салмақ салып жетеді.

Айта аламын қасіретін халқымның,

Бәрі, бәрі жүрегімнен өтеді.

Қайран баба сұрғылт тасқа байлана,

Үн қатпайсың отырғандай ойлана.

Айнымаған қасиеті өзіңнен,

Туарма екен ел бағына бір дана.?

Заман емес адам азды жан бабам,

Алдау-арбау сауда саттық айналам.

Жердің бүкіл қасіретті қайғысы,

Иығыма түскендей-ақ қиналам!.

Қанжарында адамзаттың қаны бар,

Арулардың аяқ асты ары бар.

Аналардың еңіреген зары бар,

Сәбилердің шырылдаған үні бар

Ажал биін еркін билеп зұлымдық,

Мәз болады атомдарын көкке іліп.

Сұлулықтың өңі кеткен бозарып,

Залым қолы жоқ қылардай кектеніп!

Ардан безген дінсіздерің молайып,

Теріс жолда жүздіреді от қайық.

Азғындықпен Құранды өртеп дау салмақ,

Билік үшін жер бетіне қол жайып.

Қанағатты шырылдатып торға ұстап,

Имандықтан кеткен олар алыстап.

Ойыншық қылып адамзаттың тағдырын,

Қару жыйнап бір-бірімен жарыспақ.

Өмірің де, өлімің де Алладан,

Танымаса ақиқатты бұл адам.

Кінәлі боп қылмыс жасап өткізсе,

Айтшы қалай құтылады күнәдан?

Тәңір жалғыз! Жер анамыз үй ортақ,

Қалай қамсыз бейбіт күннен тартынбақ.

Түсінбеймін перілердің соғысын,

Ақырзаман қалған жоқпа жақындап.?!

Жер анада қоса алмаған бастарын,

Перзентіміз күні қысқа қас қағым.

Адамзаттың ұғар биік өресін,

Кеудемізде ортақ тілек асқақ үн.

Кең ғаламмен бірге біздің жанымыз,

Қызықтаған жұлдыздарын аспанын.

Неге ұқпаймыз қасиетін қадірлеп,

Мынау әлем құдайдікі екен-деп.

Қонақпыз ғой пенде біткен әзірше,

Қу соғыстан көркейіпті кім гүлдеп

Берген сыйын жаратқанның таптасаң,,

Бұзылмайма сұлулығы бір-бірлеп.

Топан судан бастау алар белгісі,

Есті болса мұны сезбес қай кісі.

Тұрған жоқпа аналардың көзінде,

Бар әлемнің мұңға толы қайғысы.!

Соларында шөптер дағы күн бұрын,

Қалдырады қара жерде ұрығын.

Неге адамзат бір кісінің ұлындай,

Сақтай біліп ынтымағын бірлігін,

Шуақ қылып мейірімділік күн нұрын,

Құшаққа алып мұқиттарын, тұнығын.

Бар әлемнің ұға біліп сырлы үнін.

Ұрпағының ерте қамтып тірлігін.

Арнамайды ізгілікке ғылымын?!

Астан кестен болып жатса жер беті,

Қайдан табар қуат берер қоректі,

Жеңе аларма тозақ оты түнекті?

Нағыз ұстаз қайғы менен қара нан,

Осы екеуін ұғарма екен бар адам.

Қашан бітер жер бетінде зұлымдық.

Бейбіт күннің тыныштығын тонаған.?!

Қанаттары біздегі үміт мұраттың,

Қандай болар болашағы ұрпақтың.

Ғасырды аттап айта алмаймын ашылып,

Қайран баба даналығы бұлақтың!

Кешір мені көрегенім ол үшін,

Өзіңсің ғой қуат берер тынысым.

Жаздым өлең рухыңмен сырласып,

Осы менің бар ақындық болмысым.!

Күнде келем ескерткішің басына,

Бір ғажайып сыр барындай осында.

Сырласамын рухыңменен үн-түнсіз,

Ерік беріп ұшқыр ойлар тасқынға.!

АҚ ТӨБЕ ЖӘНЕ ҚАРАСАЙ БАТЫР

Балғын кезде қиялшыл ғой әр бала,

Келбетіне әсемдіктің таңдана.

Сұрақ қойды ойда жоқта немерем,

Ойға батып күлімсіреп жәй ғана.

Ақ төбе –деп, аталғаны неліктен,

Айтшы ата біздер келген бұл қала?

Бәрін біліп тумайды ғой ғой сірә адам,

Қандай айып білмегенді сұраған.

Алтын сандық шежіреден сыр шерттім,

Ғасырлардан бізге жеткен бабадан.

Көз алдыма келді батыр Қарасай,

Қамал бұзып ерлікпенен жауды алған!

Жарқылдаған көкте жәйдің оғындай,

Арғы атасы Едіге мен ер Мамай.

Батый құрған Алтын Ордам шытынап,

Теңселгенде көкте аунап жылап ай.

Тірек болып сын сынақта жығылмай,

Көк бөрілі Түрік бабам туындай,

Шаңырақтың отын қайта маздатып,

Сорға батқан ұлы көшті қозғалтып,

Жолын жалғап ата салттан жаңылмай,

Орақ ұлын бір Аллаға тапсырып,

Ел алдында берген серттен айнымай,

Жалау қылып Ноғай баба есімін,

Сақтап қалған от жүрекпен жалындай!

Сол ерлердей от майданнан жүз өткен,

Туған елін қаршығадай күзеткен.

Асау қаны тулап өжет бойында,

Қисайғанды ақыл оймен түзеткен.

Қарт бурадай қас қабағы түйіліп,

Ойрандаған жаудың шебін күйініп.

Нар еді ол халқын сүйген жүрекпен.

Әттең тағдыр жазым қылып оқыста,

Жеткізбестен келер майдан соғысқа.

Жанын алды жан жағынан жабысып,

Ерлік қалған жалау болған намысқа.

Қапа болған сатқындардың ісіне,

Күңіренген дауыс жетіп алысқа!

Қашанда ел қадірлеген сүйгенін,

Зұлымдардан ұрлап батыр сүйегін.

Қойған екена Ақ төбенің басына,

Шырақ болып жанатындай сөнген күн.

Көз жасымен ақ бор езіп сылапты,

Бой көтерген кесененің өрнегін,

Не жетеді құрметіне халықтың,

Мұндай сыйды көз жұмғанда көрген кім?

Ескі қорым мұнан кейін көбейген,

Бауырында осы биік төбенің!

Бастан тайып бірлік атты ұлы күш,

Ел басынан өткен талай өкініш.

Осы жерге басқыншылар қаптаған,

Бәрін бұзып салған екен бекініс.

Әруақтар сарнаған соң күндіз түн,

Шошқа сойып айла тапқан Ібіліс!

Шарап сыйлап шоқынған жас қазаққа,

Жан түршіктірер болған ғажап құбылыс.

Жарық төгіп от шашқандай жартастан,

Жап –жарық осы маңда жарты аспан.

Сол қорымнан сансыз аққу ұшыпты,

Сыңсуменен жаңбыр құйып көз жастан.

Қарғыс атып итке айналып ұлыпты,

Қорым бұзған шошқа тектес көп дұшпан!

Әлгі қазақ айналыпты доңызға,

Иманынан кәпірге еріп адасқан!

Көз алартқан көп болған ғой далаңа,

Байқайсыңба мынау теле-мұнара.

Батыр бабаң жатқан жерден бой созып,

Жұмбақ сырды ақтарардай саған да.

Кел құлыным тізеңді бүк иіліп,

Мен дұғамды бағыштайын бабаңа.

Бір белгі тас қоймаса да төрелер,

Киелі жер түсінгенге осы ара!

ҰЛЫ ҚОЛБАСШЫ

ТАБЫН ҚАРАҰЛЫ БӨКЕНБАЙ БАТЫР

О,Әулием ғасырларға ту ілген,

Ерлік даңқың аңыз жырмен төгілген.

Қалың жауды жеңіп талай қол бастап,

Орын алған туған елдің төрінен.

«Жарқамысқа» қалай сыйып жатырсың,

Рухыңменен сырласуға келдім мен!

Ақындары қара ормандай қаптаған.

Киелі мекен күмбірлеп сыр ақтарған,

Ой қозғайды тебірентіп жанымды,

Шежірелерден құшағында сақтаған.

Күңіреніп жеткізгендей бір дауыс,

Қасіретті елім жылап тапталған.

Көз алдымда жоңғарлардың соғысы,

Көз алдымда шұбырынды ақтабан!

Тарылтырып жасыл жайлау өрісті,

Қатыгез жау қанымызды көп ішті.

Таудай болып үйілген соң өліктер,

Дозақ болып көрінгені жер үсті.

Империя өзгелердің қолымен,

Айдап салып жұмсап жатты бар күшті.

Қыспаққа алып жан жағынан қамалап,

Елге төніп қауіп қатер жаманат.

Не болар деп, енді күні қазақтың,

Шерлі күймен күйзелгенде жабырқап.

Қарақұмда құрылтайда бас болып,

Тауке ханға өзің болдың қолқанат!

Көкте ойнаған нажағайдай күркіреп,

Жалын шашып кеудеңдегі от жүрек.

Алдына шығып басын қосқан халықтың,

Дем салғандай жаратушы құдірет.

Басын бұққан ұлт тағдыры алдында,

Қоян жүрек жасықтарды тілгілеп.

Сөз қалдырдың мәңгілікке өшпейтін,

Қуат құйып нар халқыңа жол сілтеп!

Күреске үндеп ел жұртыңды тегістей,

Құрсауды бұзар күндер жақын сілкін-деп.!

Бас сардары өзі болып үш жүздің,

Мінезіндей аласұрған теңіздің.

Аңырақайда жауды шайып толқынмен,

Мүйізінен айырып жоңғар өгіздің.

Үстерінен көк жасындай түйіліп.

Кек найзасын көз ашқызбай өргіздің!

Қас батырым әруағын ерлік шайқаған,

Ұмтыларма ерліктерің өзіңнің?!

Жауың қашты қансыраған иттердей,

Өз үңгірін өзі таптап құт көрмей.

Сол дертінен айдаһарға жем болып,

Тамағынан өтіп жатты кептелмей.

Жібермеді нар халқымның көз жасы,

Тек достыққа құшақ ашқан көктемдей!

Азаттықтың таңы болып арманың,

Дем біткенше сен еліңді қорғадың.

Бастан кештің қанша қырғын майданды,

Жан аямай арпалыстың ол мәлім.

Айрылып қалған жерімізді қайтарып,

Қатал жаудың сүңгіге іліп хандарын.

Түспесін- деп,байтақ далам талауға,

Ұлтты сақтап қалуды көп ойландың!

Алдан болжап ғайыптардың бар парқын,

Елестетіп шуақ төккен таңды алтын.

Мол біліммен шалқытып нұр еліме,

Қадір тұтып ата дәстүр ел салтын.

Сансыз қыран биіктерге самғатып,

Асырғансың даналықпен ел даңқын!

Қайран баба батырлардың мектебі,

Құшағыңда айбындықтың от лебі.

Сенде өскен жас өрендер жау жүрек,

Жақындатқан елге бақыт көктемді.

Бөлшектеуге кең даламды бермеген,

Біткенінше соңғы тыныс от демі!

Тарихымды қас дұшпаным жасырған,

Білсінші деп, келер толқын жас ұлан.

Әр ізіңе желкен құрып әулием,

Келешекке жеткізуге асығам.

Қайталаймын сенің ұлы сөзіңді,

Ғасырлардан ерлікпенен асырған:

«Уа, ағайын туғандар,

Сөз айтайын тыңдаңдар!

Ұлымды құл қылмаймын,

Қызымды тұл қылмаймын.

Таптатпаймын жерімді,

Былғатпаймын төрімді.

Бір қасық қаным қалғанша,

Тізе бүгіп өлгенше,

Алысып өлем арланша!

Мен қорғаймын жерімді,

Мен қорғаймын елімді

Кеудемде шыбын жан барда!

Халқым үшін жан пида,

Бас көтер,қазақ Отаны,

Дұшпанға енді бел бүкпе!

Байырғы даңқтың шапағы,

Шақырады бізді ерлікке.

Бабалар жолын жалғауға,

Айналып лаулап жалынға,

Еріңдер менің соңыма!

Беруге соққы жауыңа,

Дауылдай бұлтты қууға!»

ӘБІЛҚАЙЫР ХАН

О,Муза Тәңір берген қыз бөбегім,

Бабамның ерлік даңқы іздегенің.

Міне біз хан молаға жеттік бүгін,

Бір жұтып қоңыр салқын күздің лебін.

Құлыптас ортасынан қақ бөлінген,

Толқытар көңіліңнің сезімдерін!

Тірліктің бұлдыр бақи әлемінде,

Жетелеп даналық ой тереңіне,

Еріксіз тебірентіп егілдіріп,

Тарихтың қан жүгіртіп реңіне.

Күңіреніп мұнда әруақ тіл қатқандай,

Ой салып жанымдағы немереме.

Үш жүздің қолын бастап болған батыр,

Бұл жерде Әбілқайыр ханым жатыр.

Ол өзі Шыңғыс ханның ұрпағы еді,

Туғаннан әділдікке жаны жақын.

Тәукедей данамыздан ақ бата алып,

Ерлікпен аспандатқан қазақ атын!

Шыға алмай қалың жоңғар қамалынан,

Мұң кетпей нар халқымның қабағынан.

Қаптаған қасіреттен қысылғанда,

Ол елге қорған болып жан ұшырған.

Ең алғаш сыйлап жеңіс қуанышын,

Ұлттық рух намысымен қауыштырған!

Бұл жайлы аңыз болып әр тастары,

Бұланты Аңырақай шайқастары,

Ерлігін қолбасшының айтып берер,

Жыраудай төгілдірген жыр дастанды.

Ұғынсаң ұлы жеңіс бастау еді,

Қол созып ғасырлардан солмас мәңгі!

Тек әттең күншілдікті сормен бір де,

Қан жұтқан өксікпенен қиын күнде.

Әр сұлтан бағынбастан қолбасшыға

Әскерін бөліп алды елсіз жерде.

Қауіпті ескермеді-ау қайта төнер

Не дерсің құт қашырған ессіздерге!

Қызғаныш қызыл итке жем болмайма,

Қалайша қанат жаяр ел мұндайда,

Азаптан қайғы жұтып,у ішкендей,

Жалынды жәрдем тілеп бір Құдайға.

Қайтесің тағдыр салса басқа зілін,

Әр кімнің жазмышы бар маңдайында.

Жанында қалды досы Тайлақ батыр,

Тапжылмай абыройы ар барында!

Дарға да шындық үшін шыдай алған,

Турашыл пенде ғана таймас жолдан.

Жан салды айрылмасқа қуат берер,

Киелі халық атты түп – тамырдан.

Аянбай панасы боп кеуде тосты,

Бақ іздеп азаттықтың ақ таңынан.

Басынып қазынасын тонамақшы,

Сескенбей дозақ торлы қас жауынан.

Кәпірмен қол алысып,тізе қосқан,

Қамады жан – жағынан тағы дұшпан.

Талаудан халқын қалай құтқарады,

Шығады енді қалай дағдарыстан?!

Күй кешті отта қалған жолбарыстай,

Шарқ ұрып өмір іздеп арпалысқан.

Бет бұрды амалсыздан Ресейге,

Кім білген қадамба бұл жаңылысқан?!

Анығын тарих- ана айтар өзі,

Бәрін де көзбен көріп жалын құшқан!

Жасырын тылсымы көп бұл жалғанның,

Әйтеуір жеткізуге ел арманын.

Қысталаң шақтан аман шығарсам- деп,

Ақиқат еркіндікке қол созғанын.

Еңбегің ұшаң – теңіз тан қаларлық,

Сақталған шежіресінде қол жазбаның,

Ешкімнің таласы жоқ бұл жөнінде.

Өзің нұры жаусын бір Алланың!

Жатсаңда елеусіздеу Өлкейікте,

Ұмтылмай жүрсің баба әр жүректе.

Ұрпаққа ерлігіңді жырлап келем,

Жетсін – деп, таң нұрындай келешекке.

Өзіңдей текті болса елін қорғап,

Бөленер абыроймен құрметке,

Махаббат Отан сүю құдіретте!

Ырым ғой топырағыңа аунап алдық,

Жан баба оның үшін айып етпе!

ЖАҒАЛБАЙЛЫ ТАЙЛАҚ

БАТЫР

Бабасын еске алмайтын ер болама,

Оралда Сырым ауыл жол жағында.

Еріксіз көз тартады ескі зират,

Соқпауың мүмкін емес бұл араға.

Тебіреніп бас иесін ойға батып,

Ер болып өткен алып тұлғаларға!

Қамауға құмар болған қалың жауы,

Осында Бекежанның ер Тайлағы.

Көтерген күмбездерді қирап қалған,

Елімді азат етіп бұғаудағы.

Самал жел беттен сүйіп жеткізгендей,

Бабамнан қалған өрлік ұранды әнді!

Ер еді-ау қиындықта дабыл ұрған,

Аңырақай шайқасында жауды қырған.

Айбынды күші жүздің қолын бастап,

Жоңғардан жеңіс туын алып тынған.

Үн түнсіз жатыр бұл күн мәңгі ұйқыда,

Көгінде қыран еркін қалықтаған!

Ой салар өзіндей боп көріпкелдің,

Тылсымды мұндай ғажап көріп пе едің.

Жазғандай қанатымен сол қырандар,

Бабамның арман қылған үміттерін.

Сенемін ұрпақтары қайталар деп,

Ата-даңқ естен кетпес ерліктерін!

СҮЙІНҚАРА Сүйінқара! Сүйінқара! Маған ыстық осы есім, Ағылтқандай ерлік жырдың,

Емін еркін термесін. Тебіреніп іздеріне көз тігем, Ғасырлардың аттап өтіп белесін. Көз алдыма елестейді аруақ, Азаттықтың алға тартқан кемесін!

Жан-жағынан жау қамалап елімді, Жалынға орап от басқанда жерімді. Жолбарыстай ол алысқан дұшпанмен, Таптатпасқа кие толы төрімді. Тажалдардың тырнағына түсірмей, Көрсете алып Көк Бөрілік тегімді!

Зеңбіректердің оғын қағып қанжармен, Ол бетпе-бет келіп талай ажалмен. Тауларға ұқсап тұра білген қасқайып, Озбырларға таланбасқа туған ел. Нағыз батыр шайқасып өлер жорықта, Сөз қалдырған осылай-деп, қайран ер!

Тарқамасқа төрімізден ырыс-бақ, Ол көрмеген аттан түсіп тыныстап. Көз жұмғанша қорған болған халқына, Бар тойына шашу шашып уыстап. Бұл күндері Саятөстен тік тұрып, Үн қатқандай ұран салып дауыстап!

Ашу қысып ешкімге де сөз бермей, Бір сұмдықты алдын ала сезгендей. Өзендегі аналардың көз жасы, Тыныштығын зар еңіреп езгендей. Ой салады ұрпағына жау жүрек, Аттан,аттан! Намыс қайда дегендей!

БЕРГЕНІҢНЕН АЙЫРМАЙ

Бақытымнан айырылып,

Құса болып қайғырып.

Жүргенімде, о тоба,

Күнім туды қайырылып.

Дінім-иман, киелім,

Тілім-елім, тілегім.

Сәуле төгіп қос нұрым,

Қайта туып түледім.

Қуат еніп қойныма,

Қан жүгіріп бойыма.

Ақ өлеңмен, елімнің,

Шашу шаштым тойына.

Көктен күліп, таң нұрым,

Арайланды әр күнім.

Бергеніңнен айырмай,

Жарылқай гөр Тәңірім !

МЕН ҚАЗАҚТЫҢ ҰЛЫМЫН

Соқа тартып Сақтардан

Ғұндар,Қаңлы,Үйсінім,

Оғызына ақтарған,

Мәңгі өлмес күй сырын.

Одан өрбіп жалғасқан,

Қыпшақ Қарлұқ,Найманым,

Керей,Пешен,Хазарға,

Ұсыныпты сайманын.

Сәнді қылған тірлікті,

Туын ұстап бірліктің.

Ашын данам тігіпті,

Қағанатын Түріктің.

Ашық айтып ойларын,

Айқастарда асқақтай.

Көк бөрлі ту байрағын,

Көтеріпті тастамай.

Одан тарап бай ұлы,

Тарта біліп негізге,

Көш бастатып Дайларға,

Тартқан Хазар теңізге.

«Он оқ елі» атанып,

Желкен керген Еділге.

Ие болып ерлікпен,

Ұлан ғайыр өңірге.

Сиынып жалғыз Тәңірге!

Ашын бабам Алшын боп,

Жеткен солай бүгінге!

Ақиқаттан нәр алған

Өсиетін жаңғырған,

Оқысын-деп ертеңім.

Тасқа жазып қалдырған





Бабаларым от демін,

Бумын ,Білге,Күлтегін!

Сол бастаудан нәр алып,

Сан тауларды қақ жарып.

Аққан мөлдір бұлақ біз.

Кең әлемге ой салып,

Он тоғыз ұлт тараппыз!

Бірі асыл қазағым,

Кең даламдай кең өскен.

Кеудесінде ғажап үн,

Көктей көкпен тілдескен.

Алғаш Шудың бойында,

Отау тігіп енші алып

Ата-жұртты тойына,

Шақырыпты жар салып!

Шаңырағы аспаннан,

Керегесі күннен-деп

Көтеріпті қос бабам,

Керейменен, Жәнібек.

Қаған-деген ұлыстан,

Қазақ-атты ел болып

Көк теңізбен ұласқан,

Ата қоңыс Сыр қонып

Кең болған соң даласы,

Баспау үшін көрінген.

Алашымның баласы,

Үш ұлысқа бөлінген.

Ырыс қонып бірліктен,

Шаң түсірмей таңына.

Бағыныпты елдікпен,

Жеті жарғы заңына!

Алалауды білмеген,

Адамзаттың баласын.

Ізгіліктен іздеген,

Сұлулықтың мұрасын.

Ақын жанды елімді,

Тәң ір сүйіп әуелден

Шексіз-шетсіз жерімді,

Қолдап,жауға бермеген!

Қаздай-ақ-деп көшіне,

Таңдай қақса кең әлем.

Қас дұшпаны есірме

Қызғанышқа көмілген.

Іші күйіп шоқталып,

Оқ атқанмен далама.

Ерлігіне тоқталып,

Бас иіпті данама!

Талай дүлей от есіп,

Сынаса да ғасырлар.

Тар жол тайғақ мұз кешіп,

Майыспаған асылдар.

Ұрпағына ұсынған,

Алтын сандық мұрасын. Әрбір ізі асыл ән,

Асқақтатқан бағасын!

Шаттансын-деп,біз үшін,

Озбырлықпен күрескен,

Бабаларым ырысым,

Таң боп күнде тілдескен.

Жаны сұлу мөп-мөлдір,

Көлдерімдей шалқыған.

Омырауы төкпе-жыр,

Тыңдаған жұрт балқыған.

Жомарттығы даламдай,

Шетсіз-шексіз көсілген.

Жүйріктігі құландай,

Самал желдей есілген.

Қара тастай төзімі,

От пен суға қақталған.

Бар сұлулық сезімді,

Өн бойында сақтаған!

Жанартаудай қайратты,

Намыс үшін жаралған.

Желтоқсандай айбатты,

Дауыл төккен жалыннан.

Қияметке бас имей,

Сан тілдіріп табанын.

Отан Рухын қадірлей,

Қорғай білген Тұранын!

Қорықпаған оқтан да,

Сескенбеген оттан да.

Сүйе білген Отанын,

Ел намысын сақтауға.

Жауға шапқан жалындап,

Ұландары нар қасқа.

Қалған талай дауылдан,

Түсіп қанды шайқасқа!

Кең әлемге танытқан,

Ерлігі мен өрлігін.

Жаратылған алыптан,

Сол Қазақтың ұлымын!.

Жаса,жаса өз елім,

Мәңгілікке жалындап.

Сенсің өмір-өзенім,

Тасқындашы жолыңда-ақ!

Бұзып құрсау бөгетті,

Төтесінен таптап бір,

Толқыныңа тербетші,

Мен төгейін асқақ жыр!

Мұхиттарға қосыл да,

Буырқанға теңіз бол.

Дауылдардан қысылма, Алдың ашық,сенім мол!

Қол бұлғайды келешек,

Бақыт атты кемелден.

Елім-жаным қос ішек,

Шертіп күйін келем мен!

ҮШІНШІ БӨЛІМ

Жиырма бес жаста жалынды,

Қарсы алып алтын таңымды.

Жетектеп көңіл нарымды,

Толғантым оймен жанымды.

Сындырмас деумен, сағымды.

Келгенмін саған жан бабам,

Өлеңнен іздеп бағымды.

Серік қып Иман, Арымды.

Ту қылып ұлттық танымды

Тулатып оттай қанымды.

Асылда туған алып ер,

Бұл күнде қос бес сән құрды,

Жүрекке от қып жырыңды,

Ту қылып келем нұрыңды.

Тіл қатшы, баба, Рухыңмен,

Тыңдайын елітіп үніңді.

Сағынып келдім Жылойдан,

Өзіңдей кие күнімді!

Мәңгілік рух – Махамбет

...Найзасы жалаулаған батыр еді,

Лебізі алаулаған ақын еді.

Ол жырдың екі аяқты пендесінен

Аспанның сұңқарына жақын еді,

Адамның адамының адамы еді,

Бір өзі бір халықтың заманы еді,-

Әбіш Кекілбайұлы

Заманның заңғар жазушысы

«Қазақ» газетін шығарушы әрі бас редаторы,

Құрметті де аса мейірімді ағамыз-Қоғайбай Сарсекеевке,

оның шапағатын көріп,қадір тұтатын ақын інісі осы бір поэмасын

шын жүректен арнайды.

Лұқпан

Бастау

Айдың ізін ай басар,

Аттың ізін тай басар.

Халық айна шындықпен

Ғасырларға жалғасар.

Ол жоғалтпас асылын,

Кейінгіге мұра қып.

Сыр жоқ онда жасырын,

Өн бойында туралық.

Сол айнадан бабамның,

Өрлігіне сүйсініп,

Тебіреніп толғандым,

Жанар таудай сілкініп!

Найзағайдай отты әнін,

Жалау қылып жаныма.

Жарқылдаған оттарын

Құйып алдым қаныма!

Аян берді Әулием,

Ала таңда сызатта

Түнеу үшін бет алдым,

Мәңгілік Рух шыраққа!

Ақын

Кең өмір босағасында

Іздемей жанға тыныштық.

Сырымды қош таласың ба,

Өлеңмен дос боп ұғыстық.

Жүрекке отты жыр ыстық.

Қайыспас асау шабытпен

Дауылды дүлей аңсадық.

Кеудеме біткен дауыспен

Өзіңе келдім жар салып,

Күмбірде – күмбір күй шалып.

Ел үшін тусаң арман жоқ,

Дегенсің қапы өтерде.

Көкейге сол сөз ноқта боп,

Есімнен менің кетер ме.

Оттыңмен сөнбес бекерге!

Айтпақшы, ата күнінде,

Жағалап Жемді жүрдің бе!

Маңдайдан тамған тамшы тер,

Сондағы мен ғой білдің бе,

Жыршы құс болған бұл күнде!

Сайраумен ел – деп, батырым

Қанатқа іліп жырыңды.

Халқымнан тапқан бақытын

Ұрандап келем үніңді.

О, жан баба Махамбет,

Қабыл ал ақын ұлыңды!

Жиырма бес жаста жалынды,

Қарсы алып алтын таңымды.

Жетектеп көңіл нарымды,

Толғантым оймен жанымды.

Сындырмас деумен, сағымды.

Келгенмін саған жан бабам,

Өлеңнен іздеп бағымды.

Серік қып Иман, Арымды.

Ту қылып ұлттық танымды

Тулатып оттай қанымды.

Асыл туған алып ер,

Бұл күнде қос бес сән құрды,

Жүрекке от қып жырыңды,

Ту қылып келем нұрыңды.

Тіл қатшы, баба, Рухыңмен,

Тыңдайын елітіп үніңді.

Сағынып келдім Жылойдан,

Өзіңдей кие күнімді!

Махамбет баба үні

Хош келіпсің, кел балам,

Рухымды іздеп жатпаған,

Тарихымды білсем-деп,

Жырларымды жаттаған

Болашаққа талпынып,

Іздерімнен айтпақ ән,

Ағылтайын тасқын жыр

Әлі ешкімге айтпаған,

Кеудеме түйіп сақтаған.

Көретін бол бабамның

Ерліктерін қайтадан,

Талаптыға нұр жауар,

Түп тамырын жоқтаған.

Үзілгенін жалғауға,

Алты Алашқа ой салған.

Ал, кәнеки құлақ түр

Ұяласын бұлақ сыр

Не үшін жауға найза алдық,

Ұрпағыма жауап бұл!

Жыртқыштардай қаптаған,

Өзінің елін таптаған,

Қанын сорып сүліктей,

Тірілей жанын қақтаған.

Зорлықшыл орыс патшаның,

Саясатын жақтаған,

Ниеті қара болсада,

Бұзығын үнсіз ақтаған.

Көңілін бірде жықпаған,

Бұлжытпай оның бұйрығын,

Жалауға дайын құйрығын,

Қошемет жасап жатпаған,

Топырақ шашып халқына,

Тәубәден кетіп тақты алған,

Ұяттан безіп мақтанған.

Екі жүзді хан шықты,

Ата- салттан аттаған!

Білмеді доңыз ұятты,

Бұқараға қи атты.

Арсыздықпен жәбірлеп,

Басына қамшы ойнатты,

Зығырданды қайнатты.

Өрісіне өрт қойып,

Дозақтың оты сияқты.

Жерімді алды, малды алды,

Салығын көлдей мол салды.

Төрім көрге айналды.

Өз құлқынын ойлаумен,

Жинады құзғын қарғаны.

Қалың елді жылатты,

Босағамды қиратты.

Ұл- қызымды шулатты,

Жайық пен Еділ ортасын

Патшасына тонатты.

Ар иманын жоғалтты,

Өз ұлына оқ атты.

Жағадан суын ішкізбей,

Қамшылап тілді тамақты,

Туған жерден айырып,

Қуғындап шөлге таратты.

Қара жерге қаратты.

Жағалай салып бекініс,

Орыстан қойды солдатты.

Ел іргесі сөгіліп,

Омырауынан қан ақты!

Шыдамадық бұл іске,

Намыспен кіріп кеңеске.

Хан ұлына қас болып,

Қалың жұртқа бас болып

Исатай батыр бабаңмен

Бостандық үшін қол жинап,

Бел будық ерлік күреске.!

Салмағын салып жанға ауыр,

Қаһарын шашып көк дауыл,

Күркіреп алдан соқса да,

Болмады бізге тосқауыл.

Жорытқан еркін даламда,

Бөрілердей тастап үн.

Атылған сансыз жебедей,

Ұмтылдық алға сан бауыр!

Тіледік құлдық құруын,

Теңдіктің дәурен сүруін.

Сол үшін жасып – талмадық,

Жұтсақ та азап шер уын.

Ағатайлап, атойлап

Басқардық әскер шеруін!

Азаттық біздер аңсаған,

Күрес- деп, талмай жар салған

Көтердім үнін жырыммен,

Жігерге оймен дем салған.

Ұғынсын – деп, адамзат,

Қолдасын – деп, барша адам!

Ажал боп алдан көрінген,

Сескенбей тіке өлімнен.

Келер ұрпақ, сен үшін,

Қанымды қиып төгілген.

Жолбарыстай жорыттық,

Мұз кешіп қалың еліммен!

Боранды желмен жарысып,

Көнбеген жауды жанышып,

Қорлық көрген халқымның

Алуға кегін алыстық.

Бір тілекпен үн қосып,

Алашпен түгел табыстық!

Найзамен қағып ілгегін,

Қайтару үшін ел кегін,

Суарған қанға қылышын,

Зорлықтың қатал жендетін.

Халқын сатып күні үшін,

Жоғалтқан адам келбетін

Дірілдеттім сұм ханды,

Солқылдатып көркемін.

Ышқындырып өрт демін,

Жеңіске жақын шағында

Әттең қайран Исекем,

Сумандаған жыланның,

Қиды – ау, сеніп ертеңін.

Құйрығын басып, у басын

Кеспек боп қолда алмасын

Ұмтылғанда, сол ағам

Жыланның аяп көз жасын.

Он күн мезгіл бер деді – ау,

Жеткізіп маған қаз дауысын.

Өзекті өртеп өкініш,

Төзімнен іздеп бекініс,

Ағаның сөзін қимадым

Бойымда тулап екпін күш.

Қайтейін ұрпақ бұл да бір

Тағдырым салған өткен іс.

Шерменде болып, сәт күтіп,

Ашуға кекті тұттығып.

Теңселіп сансыз ой кештім,

Шоқ шайнап,қызыл от үріп,

Қолға түскен сұр жылан,

Кетердей қазір құтылып.

Шығардай түбі құтырып.

Халық үні

Екі жүзді әуелден,

Ханымыз шықпай уәдеден,

Сатқындық жасап еліне,

Қазына алтын сыйменен,

Орысқа жетіп күймемен,

Әуелде өзін үйреткен.

Әскерін атты алдыртты,

Зеңбіректерін сүйреткен.

Осылай бұзып ар ісін,

Халқымның алып қарғысын

Зар үніне зар қосып,

Айдап салып қаңғысын

Үзбеуге құлдық шынжырын,

Төндірді мұңды қайғысын.

От шарпыды төріме,

Кең дала куә бәріне.

Сырласа білсең ой бөліп,

Айтар – ау мұңын әлі де!

Дала үні

Іздерінен бабамның,

Іздесең ерлік ұшқынын,

Ұғынып тілек арманын

Ойларға терең түс бүгін.

Куәмін ұрпақ бәріне

Бәрін де көріп естідім!

Әр заманның беттері

Көтерген уақыт жүктері,

Төсімнен менің теріліп,

Ғасырлар бойы түптелді.

Бабаңның жолын сұрасаң,

Берейін толғап өткенді!

Кеудемде бәрі жаттаулы,

Үңілсең ешбір жоқ дауы.

Көпір қылып қазақты

Азияға алып аттауды.

Арман қылған орыстың

Мінекей жазба хаттары!

Айырылып теңдік – жазыңнан,

Көз алмай құса зар - мұңнан .

Күрескен орда қазылған,

Әлемге Армен танылған

Жүз жарым жылдық тарихың,

Бабаңның қызыл қанымен

Сен үшін, ұрпақ жазылған!

Махамбет соның бастауы

Мәңгілік рух! Қазынаң!

Ерлік пенен Елдіктің,

Ар намыс мен өрліктің,

Қанатын көке жаздырған.

Өлімді де жеңіске,

Жырларымен оздырған!

Сол қайнардан нәр алған,

Ұлылық оймен нұрланған

Сөйлесе тілдің шешені,

Қабдолұлы Зейноллаң

Бабаң жайлы жыр аңыз.

Ағылтып талай толғанған!

Даналығын зерделеп,

Кеудеңе құйып ал, балам!

Ашылды білем тынысың,

Іздеген осы ырысың.

Іздерін жалғау бабаңның

Қасиетті кие борышың.

Азаттық таңын сыйлаған,

Ұстай біл жұмыр қылышын!

Бабалар үні

Ер болып туған жасынан,

Бес қаруын асынған,

Елім деп соғып жүрегі

Ата даңқын асырған.

Азаттықты арым деп,

Ақиқатқа бас ұрған

Дауылпаз ақын Махамбет

Жаратылған асылдан.

Аумайтын жігер болмысы,

Көкте ойнаған жасыннан.

Бұлт ішіне нұр тастап,

Сәуле шашқан күнге ұқсап.

Бар үнімен дауыстап.

Зәресін алып жаулардың,

Торлағандай жан жағын,

Жебеден тартып жырларын,

Қылышын жұмыр қолға ұстап,

Теңдігі үшін елімнің

Күреске бізді шақырған!

Арыстан жүрек ондағы,

Жолбарыс білек қолдары.

Бостандық болған арманы,

Ел үшін туған сол батыр.

Сан кешіп азап жолдарды

Қайыспас қара нарлардай,

Майданда отты талмады!

«Ағатайлап», атойлап,

Жау шегін бұзып айқайлап,

Аруағы қырық әуелеп,

Ұшына өткір кек байлап,

Атылғанда жебедей

Соңына ерген қалың қол,

Қуаттанған нұр жайнап,

Қосылғандай бар аймақ!

Ерлігі елмен жарасқан,

Әруағы бұлтпен таласқан.

Шеркештегі Жаңабай,

Ысықтан батыр Қалдыбай,

Ер жүрек ұлы Иманбай,

Қорғасыннан құйғандай,

Жауға салар салмақты,

Асау Тұрлан жан қалмай,

Тыным таппас жауды алмай.

Сілкінген алып таулардай,

Тазға біткен күн мен ай.

Төремұрат, Нарынбай,

Есентемір Ер Мыңбай,

Бабалардан бата алған,

Жауды қойдай қайтарған.

Ер Өтенмен, Күнжарық,

Көкжал батыр Айжарық,

Ел үшін туған ерлерім,

Әскерінің сәні еді.

Жауға шапқан ту ұстай,

Әр сөзі өткір қылыштай.

Дұшпанға тіке қараса

Қаңбақтай ұшқан ұрыспай,

Көріпкел еді Әулием

Қазаққа біткен тыныстай.

Жаршысы болып ерліктің

Атылған жауға барыстай!

Қажыса күйі күмбірлеп,

Сезімнен нәзік күнге өрлеп

Мұз жүректі ерітіп,

Қаныңа бойлап еркіндеп

Шақырған ерлік күреске

Азаттық, Теңдік, Елдік – деп

Ұлы сардар Махаңның

Өзіндей болып күлімдеп!

Содан соң қайта тіл қатып,

Нажағай жырды боратып,

Дауылға мініп оқ атып

Ерлікке қайсар бастар ол.

Намыстың отын лаулатып.

Ғасырлардан ғасырға

Жетуге ерлік жалғатып.

Боған соң зорлық дәуірім,

Азаптың жұтып сан уын.

Адамзаттан сұрады ол

Ақылмен өмір сүруін.

Сол үшін түстік шайқасқа

Тастамай күрес қаруын!

Ақ Жайық үні

Ұрпақ сенің қорғау үшін жаныңды,

Шаң баспауға шуағы мол таңыңды.

Бейбіт күннен тыңдау үшін әніңді,

Тарихыңнан ұғынар деп,танымды.

Қанша жанның жанарынан күн өшіп,

Қанша жанның қаны менде ағылды.

Қаншасының сауыттары шешілмей,

Ақ толқынның көбігімен жабылды

Қаншама ару оларды іздеп зарығып,

Құшағымда аққу болып сабылды.

Жеткізсем деп,үміт қылған арманын,

Сан ғасырлар дауыстаудан тынбадым.

Ақын болсаң толқыныммен үндес бол,

Мен айтайын бабалардың жырларын,

Өзекті өртеп шер боп қатқан сырларын.

Жабыққанда ән қып айтқан мұңдарын.

Сыйлау үшін саған таудай бақытты,

Қоршаса да қалың жауы жан – жағын,

Азаттықтың салған сүрлеу жолдарын.

Жан да берген,баста берген сен үшін,

Ту қып ұстап намысы мен арларын!

Дала үні

Мынау бір өзен Қиылда,

Соқтырды тағдыр қиынға.

Орыстан жеткен көп әскер

Жол бермей ұқсап құйынға.

Зеңбіректерден оқ атты

Тас өткелдің қырында,

Бекетайдың құмында,

Еркіндік сүйген тұйғынға.

Толғамалы ақ балта,

Алты құлаш ақ найза,

Сынада екен бақ тайса.

Қоршауында дұшпанның,

Тілгілеп мұздай құрсауын.

Ұрандап жалын тастап үн,

Нажағайдай атылып,

Ашу кектен ақырып.

Тасқын судай ағылып,

Ерлікке өлмес шақырып,

Шаң тигізбей намысқа,

Азаттық үшін тартыста,

Жауына түсер жасындай,

Тайсалмай енді соғысқа.

Боратып қардай оқтарын,

Бөлшектеп ерлер топтарын,

Бірақта әттең залым жау,

Әр жерге тастап шоқтарын.

Қол бастаған көсемді,

Сөз бастаған шешенді.

Сығалап үзіп ақ таңын,

Ақыры атып түсірді,

Ағызып жерге от қанын.

Еңіреген елім – деп

Исатайдай киелі

Азаттықтың сұңқарын!

Бұл не деген залымдық,

Өксік жұтты қалың жұрт.

Еш болды-ау деп, еңбегім,

Ең соңғы рет алқынып,

Атаңа нәлет, хан-ай, - деп

Шерменде өтті қамығып!

Дүние тегіс дүр етті,

Жер ана жылап дір етті.

Қидыңдар –деп, - қалайша,

Халқым-деп, соққан жүректі.

Қайтерсің енді тарықпай,

Ескексіз қалған қайықтай,

Әлсіреп өшер жарықтай.

Махамбет тұрды теңселіп.

Жоғалтып таудай тіректі!

Күн тұтылды көгімде,

Сыңсыған аққу үні де.

Ақсақалды қарттарым

Көз жасын төкті егіле.

Боздады көңіл зар жылап,

Өртенген дала төрінде.

Қарғыс атқыр хан жауыз,

Тығылды орыс ініне.

Күндердің күні болғанда,

Өлерін кектен білді ме!

Ал, Махамбет жаралы,

Сөнгендей отты жанары

Өзекті өртеп өкініш,.

Бұзылғандай қамалы.

Таусылғандай амалы,

Нажағай тектес жырымен,

Іштегі дертін қозғады.

Исатай батыр қолбасшым

Бір қиып түсер алмасым

Арыстандай айбаттым

Ел үшін туған қандасым.

Қанды көйлек жолдасым.

Өлмейтін өмір жалғасым.

Дауылға енсем атойлап,

Қайтарған алдан жау басын.

Жасынан қайсар жауынгер,

Танитын дала әр тасын.

Ағатайдан қалған бастауым,

Көгілдір биік аспаным,

Сусындатқан ерлікпен,

Алатаудай асқағым.

Азаттық үшін күрескен,

Сен барда жаудан саспадым.

Алынбас берік қамалды,

Жебемен бұзып тасты алдым.

Қараны қорлап жылатқан,

Кеудеге біткен басты алдым.

Еркіндік үшін ұрандап,

Бөрідей ханға бас салдым.

Жаралған ерлік ұлы іске,

Жорықпен бастар жеңіске

Кәтәпті қара нар еді-ау

Баспайтын қадам теріске

Қынжылып қабақ шытпаған,

Қабырғасын бір-бірлеп,

Сөксе дағы кеңісте!

Еліме біткен нұр еді,

Сәулесін төккен тегіске.

Жау көрінсе аттанған,

Аруағы ұстап шаттанған.

Дулағысының төбессі,

Туған айдай бұлт жарған.

Шірене тартқан жебесі,

Жауының шебін қопарған.

Аумайтын жасын оттардан.

Құландай жүйрік астында,

Саураннан сойы сақталған,

Ойнақтаған Ақтабан.

Ағылып желмен жарысып,

Ауыздығымен алысып,

Қан қызса тыным таппаған,

Ылдидан серпіп аттаған

Киеге толы иесін,

Қысылшаң жерде сақтаған.

Қазанат еді-ау мақталған.

Айшылық жерді күнде алып,

Састырып жауын таптаған.

Үстінде қайран Исекем,

Еңкейіп жерден оқты алған.

Қан құсқан жаудың қаруын,

Қас қағым сәтте қақ жарған.

Батыр еді-ау ол көзсіз,

Мыңға жалғыз оқталған.

Ол барда қара балта едім,

Қайрауы жетіп бапталған.

Сабым сынды қайтейін

Алтыннан ыстап қапталған.

Құлады тауым асқағым,

Үзілді бойдан асқақ үн.

Иесіз қалған моладай,

Жапанда жалғыз қақсадым.

Опасыз жалған дүние-ай,

Айырылып бүгін өзінен,

Ажалды тіке қарсы алдым.

Мендей ғаріп барма екен,

Толтырған мұңға құшағын.

Зарласам үнім жетерме,

Кеудеме соқты қарсы ағын.

Бақ құсым ұшты басымнан

Зар заман сені қайтейін,

Жаным өрт мұңды құсамын.!

Қараңғы түндей түнеріп,

Басыма бұлттар үйірілді.

Ақталмай арман тілегім,

Көз жасым жерге құйылды.

Тұнжырап қалды алтын бақ,

Жылады Жайық солқылдап.

Тына қалды самал жел

Еріксіз үнсіз мұң тыңдап.

Аунап түсті дархан бел,

Шалғынды жасы алқымдап.

Қазанат біткен ышқынды,

Құлағандай күн пырақ.

Ақша бұлт төкті көз жасын,

Аққуларменен бір жылап,

Сілкінді Нарын құмдары,

Қайғыдан құлап сусылдап.

Перішттелер түсті көгімнен,

Ақынды сүйеп, қал сұрап.

Бабалар тұрды шыдамай,

Рухымен демеп тұр-тұрлап.

Сипалап жазық маңдайын,

Ақылын айтып аңқылдап.

Халықтан шыққан ақынсың,

Болаттай болсаң сол қымбат!

Кеңейсің десең өрісің,

Молайсын десең жемісің

Ұрпақтан үзбе күдерді

Соларда өмір жеңісің.

Тәңірім саған сый берген

Ерлігің күй боп төгілсін!

Ұғынсаң фәни жалғанда,

Үлгі алмай батыр болғанба.

Әлдилеп баққан жас бала,

Жамандықты күземей,

Ел болып бесік түземей,

Оңынан қадам басқанба?

Тамырынан нәр алып,

Ата жолда ізі анық,

Тылсым күшке таңданып.

Даналықты сүйіп қуанып,

Жетілер жолға жалғанып.

Ұлттық рухпен толғанып,

Қасиетті Құран қолға алып

Бата тілеп алдыңа,

Келген сәтте нұрланып

Қол созған шақта арманға,

Құймасаң жалын жанғанба?.

Жақсының бәрі ғылымда,

Бере алсаң бағыт ұлыңа.

Айналып ақыл қорғанға,

Қанатың болар талғанда.

Іздеумен өтер өзіңді,

Күреспен өткен жолдарда.

Ата-салт әдеп бұлақтан,

Сусындамай толғанба?

Сұрапыл жылдар бейнетін,

Сол ұрпақты ойлаумен,

Кешкенбіз бізде майданда!

Ер болсаң елді ойлайтын,

Кемеңді салма қайранға.

Қайғыға жасып құласаң,

Бас игенің тағдырға.

Алдыңда мәңгі жеңісің,

Дертіңе бұғау таңдырма.

Үміттің отын сөндірмей,

Жалғай біл ерлік таңды алға.

Зар кешкен мұңды өр ақын,

Серпіліп қалың тұманда.

Мән беріп терең ойларға..

Домбырасын ұсынды,

Қылышын қалап сұраған,

Құрманғазы атты ұланға.

Ол шертті күйді «Кішкентай»,

Қол созып өнер арманға. Ой салып ізгі бар жанға!

Осы бір сазбен күмбірлеп,

Күш бергендей құдірет,

Серпілді қайта Махамбет.

Исатай өлмес жігіттер,

Ерлік жолы барында.

Мәңгі қалар алып ер,

Ұрпағыңның қанында.

Әруағы жүрер нұр төгіп,

Азаттықтың таңына.

Менде өлмеспін күй-жырым,

Жетсе елімнің бағына.

Есіне алар нар халқым,

Ұмытпастан сағына!

Уай жігіттер мұңайма,

Теріс туған бұл айда.

Өзі беріп, өзі алған,

Бізден жөнді сұрайма,

Жақсы да керек құдайға.

Атадан талай ұл туар

Жолымызды жалғауға..

Бар үміт жалғыз Тәңірден,

Ұл-қызы батыр шетінен,

Тартық кәне Жылойға.

Бар болса Сатай нағашым,

Бауырына тартып бұл айда,

Жеткізер қалың Адайға,

Пір Бекет жатқан ақ тауға.

Бөкенбай батыр Алтайға.

Алаш,Алаш болғанда,

Алаша хан таққа қонғанда,

Ақыл қосқан талайға,

Жолы үлкен Әлім ағайға,

Қалың шекті тоғайға.

Қол жинармыз қайтадан,

Шабармыз жауды қалайда!

Бабалар үні

Тағдыр уын тосқандай ,

Өлгеннен соң Исатай,

Бірлік қашып қазақтан,

Бытырап қалды бұршақтай,

Шашылып түскен моншақтай.

Қалың әскер, қалың қол,

Әлсіреп сөнген ошақтай!

Маржан сөз балдай төгілген,

Хиуаң шықты уәдеден.

Түркменде теріс айналды.

Маңғыстау асып жөнімен,

Дел басып әскер құра алмай,

Махамбет мұңмен жүдеген.

Өткен күн қайтып келер ме,

Таппады ешкім ерерге.

Тірі болса Исатай,

Тамұқты бастан кешер ме?

Мұнартып ұшқан тарланға

Қол созса енді жетер ме?

Өкініш өртеп өзекті,

Тағдыры қысып күйретті.

Күңіреніп қайғыға,

Егілтіп жанын күй төкті.

Алауыз болдың ел неге,

Түбіңе сенің сол жетті,

Қызғаныш қорқау көр соқыр,

Пейіліңді тырнап өзгертті.

Құлдықта болса санаңыз,

Көрерсің талай нәубетті.

Болмаса ұлттық намысың,

Озбырлар салар әлекті.

Ішіңнен бүлік жау шығар,

Екі жүзді тым епті.

Байлықтан іздеп тіректі,

Мансаптан киген көйлекті.

Ар-иманнан айрылған,

Көрерсің мәңгүрт түлекті.

Ылдилап өрлі төскейің,

Жараларсың жүректі.

Өзегің шоқтай өртеніп,

Іздерсің Рух қоректі!

Күреспесең күш салып,

Кім берер бақыт тілекті.

Бірліксіз Отан анаңа,

Табасың қайдан тіректі?

Ащы зар, ащы мұңменен

Даламды тегіс күңірентті.

Жаныштап жанын ой басты

Қуғынға түсті қу басы.

Орыстар ізін бақтырып,

Жоқ қылу қамын ойласты.

Қолтыққа енген сатқын көп,

Тиер деп бізге пайдасы.

Жау баққан соң жағалы,

Жолбарыстай жаралы.

Жапанда жалғыз күй кешті ,

Зар заманда қараңғы.

Жырлары мен ойы асқақ,

Ұрпаққа келер үн тастап,

Бостандық болып арманы!

Әуелден өр боп жаралған,

Жазмыштан мол қып сый алған.

Сор көшсе де арына

Дақ түсірмей қыл жарған.

Қайда да жүрсе жауынгер,

Ақынын елі қарсы алған.

Жасырды оны жансыздан,

Ізіне түсіп жалданған.

Ол айтты мұңын желге де,

Аққу қаз толы көлге де.

Ақ жаңбыр езген бауырын,

Боз жусанды белге де.

Тауларға шерлі далама,

Асқақтап шапқан құланға,

Бұлттарға төккен көз жасын,

Қанаты күйген қыранға.

Есейіп келер күндерде,

Жұлдыз болам түндерге

Деген үнмен бұлқынған,

Бесікте жатқан ерлерге,

Бәрі де жырын қайталап,

Жеткізді алыс елдерге!

«Ау, қызғыш құс, қызғыш құс

Ел қорыған мен едім.

Мен де айрылдым елімнен,

Көл қорыған сен едің,

Сен де айрылдың көліңнен

Аспанда ұшқан қызғыш құс,

Сені көлден айырған

Лашын құстың тепкіні

Мені елден айырған.

Хан Жәңгірдің екпіні.

Айтып – айтпай немене

Құсалықпен өтті ғой

Махамбеттің көп күні!»

Қараой үні

Теңдікті іздеп өмірден,

Өлімге басы кесілген

Езілген асыл халқымның

Арманы жоқтап егілген.

Нажағай тектес Пір – ақын,

Көрмекке ұлын сезіммен,

Құшағыма келгенде

Сұмдықты көрдім көзіммен!

Ақ дәмінің үстіне,

Ұқсап құмдай көшкінге,

Ықыласпенен, жиырма адам,

Үйіне келді кешті іле.

Сұраса бәрі ағайын

Ой салар ұғар естіге!

Келгендей болып сағынып,

Бас қосқанмен сән құрып.

Жүрекке перде жамылып,

Ішінен қозғап аң қылық

Төрінен алып қылышты,

Алаңсыз сенген ақынның

Иығына мінді жабылып.

Боларма мұндай тағылық,

Ұлтының таптап намысын,

Есі ауған жандай жаңылып.

О, сұмдық-ай, сұмдық-ай,

Бұл не деген залымдық!

Ақшаға сатып арларын,

Патшаға орыс табынып.

Құтырған иттей қағынып.

Талауға салды батырды,

Қанжармен тіліп қан қылып.

Қарақшылар қанды қол,

Арқалар қарғыс мәңгілік.

Түбіне жетті ақынның,

Қасіретті қара түнді іліп.

Дос дегенің ез болды,

Ағайын құзғын бөз болды.

Қараң қалғыр Қараойда,

Сатқындық оғы кез болды.

Жанталасқан Махаңда,

Халқым-ай деген қимастық,

Ең соңғы жалын сөз болды!

Көргенмен алға құлшынып,

Қан құсты ақын тұншығып,

Дөңгелеп жарық дүние

Тарылды жалған тіршілік.

Қалмады істер амалы,

Тағдырға болмай кеңшілік.

Құлаған шыңнан қырандай,

Көз жұмды ауыр күрсініп.

Құйыршығы ханның қолы лас,

Ұрпағы өшкір Ықылас.

Басын шапты аяусыз

Кеуде қалды жым-жылас.

Қараң қалғыр мұнар күн,

Бұлттан шыққан шұбар күн

Жазылған хаттай ұмтылмас!

Қан шашырап жан-жаққа,

Айналып сансыз шар отқа.

Бір ғаламат дауыспен,

Жер сілкінтті сол шақта.

Сақтау үшін бақытын,

Қажет – деп бірлік қазақа

Дауыстап тұрды ұзаққа!.

Қайталап ақын өлеңін,

Ұғар –деп, ұрпақ тілегін:

« Еділ үшін егестік,

Жайық үшін жандастық.

Қиғаш үшін қырылдық,

Қара қазақ баласын,

Хан ұлына теңгердік»

Содан соң қимас үнменен,

Қоштасқандай елменен

Нажағайдай жарқылдап,

Тұтасты батар күнменен

Ғажайып күшпен із тастап,

Ғылымың әлі білмеген!

Ай тұтылды аспанда,

Жас шықты қара тастан да

Ұлардай шулап айнала,

Мұңдарын бірге қосқанда

Еңіреп қалған қос жетім,

Әкесін жылап құшқанда,

Шыдай алмай күллі әлем

Қарғысын айтты дұшпанға!

Ақынын өзі өлтірткен,

Өз тілін өзі өшірткен,

Залым хан ба?

Масқара!

Бабалар үні

Арсыз да бір, ит те бір

Көрсетер бәрін күйкі өмір.

Кешегі тілден у тамған

Жылатқан ханды өр көңіл.

Ақынның басы кесілген,

Әкелді сатқын өртеңгір!

Ұқсамай өлік кескінге,

Енгендей қаһар күшіне.

Табалап ханды тілердей,

Жез табақтың үстінде

Төгілгені кекті жыр,

Тасқындай толып екпінге!

«Хан емессің, қасқырсың,

Хан албасты басқырсың.

Достарың келіп табалап,

Дұшпаның сені басқа ұрсын.

Хан емессің – ылансың,

Қара шұбар жылансың.

Хан емессің – аянсың,

Айыр құйрық шаянсың!»

О, сұмдық-ай, осы өлең

Қалай түсті есіне!

Өлмепті ғой ол әлі,

Ей, Ықылас құры әрі,

Басы айналып тағынан

Хан шалқалап құлады.

Ал, Махамбет алдында

Жыр қылышпен тұр әлі.

Ішемін деп қаныңды,

Аламын деп жаныңды

Айтып болып күнәңді.

Сол үшін ол келгендей,

Серпіп ажал-тұманды!

Қараой үні

Сол көрініс баяғы

Қызыл қанға бояулы.

Кеткен емес есімнен

Жанға салған қаяуды

Ұмытайын мен қалай,.

Атадан туған әруақты,

Ақын ұлды аяулы.

Қара түнді қақ жарып,

Аман ба деп нар халық,

Жебе сөзбен дауыстап,

Күнде құшақ жаяды.

Мақпал түннің демімен,

Нұрымен айдың өрілген

Ағылтып ғажап өлеңді,

Туған жердің төрінен

Өн бойын дауыл күй кернеп

Сырласады еліммен.!

Боз жусанды иіскелеп,

Жаны толқып, елжіреп,

Тебіреніп қарайды,

Болған жерін соңғы рет.

Ал содан соң іздейді

Ұрпақтарын күбірлеп.

Нұрсұлтаным тұңғышым,

Мақсат кенжем тынысым.

Үн қатсаңшы бармысың,

Көп қой айтар алғысым.

Кәбірден әне жан бітіп,

Сәбилер шықты пәк мүсін,

Айналады аруақ

Иіскелеп қос құсын!

Дауысты естіп жаңағы

Сыңсиды естіп жан-жары.

Әй,Махам-ай, Махам-ай,

Ез ұстады-ау, жағаңды.

Сыйпайды әлсіз саусақпен,

Бас-сүйекті жаралы

Болсада түнек қараңғы!

Ақын да жанын егілтіп,

Сезімге нәзік елітіп,

Қайдасың қайран халқым деп

Ағылтар жырды төгілтіп.

«Еділдің бойы ел тоғай

Ел қондырсам деп едім.

Жағалай жатқан сол елге

Мал толтырсам деп едім.

Ханна қырық туғанша,

Қарадан бір-ақ тусайшы

Халықтың кегін құсайшы!»

Осы еді арман жақұты,

Отанын сүйген бақытты.

Біткендей таңда уақыты,

Құс жолына сіңісіп,

Көз байлап үнсіз жоқ болар,

Ғарышқа алып бағытты.

Көргенге нұрға айналып

Сый қылып Рух жарықты!

Ұрпақ үні

Асыл баба мәңгілік,

Өшпес рухың жаңғырып.

Ғасырлардан ғасырға

Жүрегіне жаздырып,

Жеткізген бізге бабалар

Жырларыңды жаз қылып!

Елімнің жүгін көтерген,

Найзағай тектес отты өлең

Асқақтатып даңқыңды.

Дем беріп ата-салтымен

Жетелеп алға ұрпақты,

Бірге жүр сүйген халқыңмен!

Өзің де, баба, біргесің

Кетпеген жарық елесің.

Ағыны күшті дариядай,

Ақпасам қаһар төгесің.

Түсіме еніп сөгесің.

Ер болып неге тудың деп,

Үлгі етіп ерлік термесін!

Сәулеңді құйып жануға

Ұрпақтың жалын жанына.

Жан айқаймен елім-деп,

Қан құясың қанына.

Қамқор болып қанатын ,

Биіктерге қағуға!

Сақталған төкпе күйің де

Баяғы тасқын күйінде.

Азаттығымның үні боп,

Күмбірлейді төрімде.

Дабыл қағып дауылдай,

Шегінбе деп, кейінге!

Ізгілік үшін жаралған,

Ұлылық толы жыр-мұраң

Сәуле шашып бүгінде

Кең әлемге таралған.

Кешсеңде өзің тамұқты,

Дана деп, ұққан бар адам!

Ғұмырың мәнді жоқ жасы

Қажетте болмас басқасы.

Елдік пенен ерліктің

Жырларының Патшасы!

Бар адамзат көксеген,

Бостандықтың бақшасы!

Қиын да сұлу тағдырың ,

Ізіңнен төгер таң нұрын.

Қастерлеп елің өзіңді ,

Сыйы деп білген Тәңірдің

О, Махамбет, мәңгілік

Рухыңа өшпес табындым!

Бойымда сенің жалының,

Жырыңмен құйған жарығын.

Жетелеп алға тартқан соң,

Ерлігіңді жырлап ағылдым.

Өзі боп аппақ жауынның.

Қабылда, ұрпақ алғысын.,

Дүниеде нұрың шалқысын,

Көбейсін сендей ерлерім,

Қорғайтын Отан намысын.

Халқымның артып бақыты,

Қуанышпенен ғана табыссын.

Азаттық таңын әкелген,

Баянды болсын бақ құсым!

МАҢҒЫСТАУ.

( Келтір Шаненовке)

Маңғыстау маңғаз өлке щежірелі,

Киелі бабалалардың өзіме еді.

Ақ таулар бара қалсам құшақ жайып,

Құлыным келдіңбе-деп, көз тігеді.

Ежелгі даңқыменен бай көркімен,

Маңғыстау құдіретті жер ғой көркем,

Қастерлеп үш жүз алпыс әулиесін,

Әлемді таңдандырып желкен керген!

Аялап қиялменен жыр аспанын,

Қалайша құшағынан сыр ашпайын,

Осында Адай бабам іздерінен,

Ерліктің күйін тыңдап асқақтаймын.

Қондырған асқақ шабыт көкейіңе,

Теңіз де мұнда құмар төкпе күйге.

Адай-деп, дауыстайды ұран тастап,

Сәулесін көктен күліп төккен күн де!

АДАЙЛАР

Азаттықтың үнін аңсап әуелден,

Қас жауына қара бұлттай түнерген.

Қайран менің бабларым өр үнді,

Ерліктерін жазып кеткен өлеңмен.

Қылыштардай өткір жүзді қайралған,

Ұран шықса қас батырға айналған.

Жанарлары жалын шашып жарқ етіп,

Жебе болып бір – ақ шыққан майданнан!

Нажағайдай күкіреген аспанда,

Бойын құрсап ашу ызы қысқанда.

Қармыс болып жауға шапқан ол жалғыз,

Найза сілтеп кеуде керіп тасқанға.

Дүбірлерге әсте шыдап тұрмаған,

Кейін қарап бірде мойын бұрмаған.

Адайлар – ай біздің баба адайлар,

Ардан туып ерлік үшін жаралған,

Ер Қосай боп елім үшін қол бастап,

Ата жолмен ата жаудан кек алған!

Намыс туын ешкімге де бермеген,

Аруақтары бұлттай күнге өрлеген.

Иә Бекет – деп қалың жауға ат қойып,

Жарқылдатып қылыштарын сермеген.

Жүректері құйылғандай құрыштан,

Аман шыққан талай қанды ұрыстан.

Арыстандай айбат бар – ау сендерде,

Бірліктерін шығармаған уыстан!

Қызу қаның бойыңдағы ар әнің,

Жалау қылып аманатын бабаңның.

Сен қорғадың ол шеті мен бұлы шетін,

Қасиетін қадір тұтып даламның.

Үш жүз алпыс әулиелеріңді қастерлеп,

Тұтастығын тілеп байтақ ғаламның.

Үлгі болып ұрандасқан бірлігің,

Еркіндікте еркін өскен өрлігің.

Аңыз болып кең әлемді шарлаған,

Серпіп тастап шекаралар түндігін.

Құшағыңа дара құйып шуақ таң,

Сусындатып ерлік атты бұлақтан.

Тәңір өзі найза беріп қолыңа,

Әуел бастан батыр қылып жаратқан.

Ерліктерің нөсерлеткен күйіңде,

Жетелейді терең ойлы түйінге.

Жатқандайсың бұл күндері той жасап,

Ақ ордаңда Мұңал бабаң үйінде!

ӘРУАҚТЫ АТА – ЕР ҚОСАЙ

(Ибрагим Шияпұлы Акдраштегіне)

Әруақ қонған жасынан,

Жақсылығын асырған..

Күш қуаты бойында,

Тасқын судай тасыған.

Ел үшін қару асынған.

Қасымханның айбары,

Адайдың ыстық қайнары,

Биік біткен ойлары.

Мәрттен туып қосылған,

Құдайке бабам асылдан,

Нәр алған бұлақ басынан,

Ерлікке құмар жасынан.

Үмітін елдің ақтауға

Ұмтылған жастай жас ұлан.

Қаптаған жауы келсе де,

Қаһарланып тосыннан,

Қарсы шауып сескенбей,

Оқ қылқандай шаншылған,

Мұз бүркіген ақпандай,

Қар құйындай шашылған,

Қаншама азап көрседе,

Жолдасын бермей қасынан.

Азаттық үшін күресіп,

Қас жауымен тіресіп,

Тізе бүкпей түн кешіп,

Қарсы тұрып өлімге,

Үн асырып ғасырдан,

Жасытып жауын тасынған.

Болаттан соққан қорғаным,

Ерлікке ғана бас ұрған,

Пана болып еліне,

Ерлігін дауыл асырған!

Ұраны болып Ұлыстың,

Басында болып ұлы істің.

Ақылды терең сый қылып,

Шындыққа ғана сиынып.

Алдын орап құйынның,

Байлауын шешіп түйіннің.

Еркіндік үшін алысып,

Мұз жастанып таң құшып,

Өштескен жаумен аңдысып,

Іркілмей шебін сан бұзып,

Қарағайлы сапты найзамен,

Қара қанын ағызып.

Сақтауға Отан ырысын,

Көтеріп туын намыстың.

Қондырып бірлік бақ құсын,

Сұрапылын көріп соғыстың.

Қол бастаған қиында,

Тәңіріндей болып ұрыстың.

Оң бастаған сапарын,

Алты Алаштай туыстың!

Көк бөріден тауып тектестік,

Қас жауымен кектесіп.

Жайсаңдармен сертесіп,

Қызыл щоқ боп өрт кешіп.

Адайдың жалғап өрлігін,

Даламның сүйіп кеңдігін

Халқымның ойлап елдігін

Қорғаумен азат теңдігін,

Шытынамасқа күн бесік

Ақназар ханмен кеңесіп. Дау болса бұзар бірлікті,

Әділеттікпенен оң шешіп,

Ар – ождан атты өрде өсіп,

Азаттықтың жолында,

Азаппен тынбай белдесіп,

Даналықтан тауып үндестік.

Ақиқатпенен тілдесіп.

Шариғат – діннен үн есіп,

Ақылмен алдын болжаған,

Айтқаны келген дәл кесіп!

Жамылғысы қара түндерден,

Құлдыққа бұғау күнде өрген,

Қан жұтып бұлттай түнерген.

Өлімге тоймай сеңделген,

Жазықсыз жұртты шулатып,

Темірдей ауыр қолменен,

Құрсаулап қайғы сеңді өрген.

Тітіркенткен бар жанды

Сескенбей соғыс-семсерден.

Ер Елтайдай ту байлап,

Алаш – деп,ащы айғайлап,

Қаһарланып қол бастап,

Баба рухымен үн тастап,

Жайдың атқан тасындай,

Ашуы бойда басылмай.

Ерегіскен дұшпанның,

Еңсесін үзіп жасылдай.

Алаулап жүзі нұр жайнап.

Жолбарыстай тіс қайрап,

Бұқтырып жауын есірген.

Қайтарып далам төсінен.

Шырағын елдің өшірмей,

Өмірдің гүлін өсірген!

Қабыл болған батасы,

Батырлардың атасы.

Төбе биі Алшынның,

Өлшеусіз бөлек бағасы,

Санамен,сабыр панасы,

Ерліктен шырақ жандырған,

Шөлдесең сусын қандырған.

Әділдік болып жолдасы.

Әруағы торланған,

Өлмес өмір арнасы,

Таңқалдырған айбыны,

Кіші Орданың жағасы,

Мұқиттай терең санасы,

Ханнан да асқан жан болған,

Бас болған елдің ағасы,

Тарихтың жүгін көтерген,

Ер Тұңға бабам жалғасы,

Түркінің қара балғасы,

Күлтегіннің жебе таңбасы,

Аттилланың қандасы,

Адайдың сүйген баласы,

Бостандық сүйген елімнің,

Ағылмасқа көз жасы,

Батырлыққа шақырып,

Тауларда қалған жазылып,

Қос найзалы таңбасы!

Жолы болған жүргенде,

Еркіндіктің аттасы,

Нар халқымның жақтасы.

Ел мұратын сөйлеген,

Зұлымға басын имеген.

Арамдық көрсе шүйілген,

Жамандыққа күйінген,

Астамдықты сүймеген,

Қарапайым күйменен,

Қалың жұртқа ой артып,

Бұлақ ашып ағартып,

Жанын шаңнан тазартып,

Нұрын құйып сәулемен,

Имандылық сәнменен,

Ата жолмен әл берген,

Сұлулығын Алланың,

Жырмен толғап тербеген.

Береке орнап елінде,

Ошақ оты сөнбеген.

Бұзылмай берген уәдесі,

Ізгі ісі алға өрлеген.

Жамандық жасап көрмеген,

Кеудесін әруақ кернеген,

Бір Аллаһ жолын оңғартып,

Парасатқа жол тартып,

Іздері басқан гүлдеген.

Қарияларға төр берген,

Қуанышқа елін бөлеген.

Тарыққанды демеген,

Жарлыларын елеген,

Жетімдерді жебеген.

Жесірлерін желеген,

Қарындастай тең көріп,

Қорлыққа күң қып бермеген,

Ел бақытын аңсаумен,

Арманға құлаш сермеген,

Өрелі ұлды жетелеп,

Ақсақалдарын көкелеп,

Дастарханын кең жайып,

Шуақ төгіп бақ тілеп,

Ізгілікпенен тербеген.

Қиямет дауыл соқса да,

Жақсылықтан айнып көрмеген.

Сыр болып ашар бағына,

Алтын шам сыйлап қолына,

Жолаушының жолына,

Тылсым күшпен нұр өрген.

Зайырлы абыз көреген,

Жолыққанның тілегін,

Тәңірден бірге тілеген.

Ақ бата берген мейіріммен,

Әруақты Ата – Ер Қосай,

Ғажапқа толы бір әлем!

Бестөбені мекендеп,

Ұрпағым іздеп келер деп.

Ізінен желкен көркемдеп,

Ерлігін сеуіп дән қылып,

Қыдырды көрген әулием,

Берекет отын жандырып,

Сәуегейлігімен таңды іліп,

Даламды нұрға малдырып,

Халқыма шашу сый тартқан,

Айналып жырға мәңгілік!

Әр ізі аңыз шежіре,

Ғасырлардан жеткен жаңғырып.

Әруағыңмен жебе жан баба,

Қасиетіңнен сусын қандырып!

БАТЫР БАБАМ

(Ибрагим Шияпұлы Акдраштегіне)

Туған елде ұмтыларма,

Ер Қосайдың өр істері.

Ұрпақтардан ұрпақтарға,

Нәр береді жеңістері.

Ерлігінен қалған мұра,

Азаттық бақ таң атында.

Жетелеген армандарға,

Өр киесі нар халқымда.

Сан ғасырлар өтсе дағы,

Белгі соғып көшкен жерге.

Рух берген отты жаны,

Жүр ғой дәйім бізбен бірге.

Шырақ жағып туған қырға,

Сыйға тартып өмір дәнді.

Ол ерліктің шыңдарына,

Ұран салып шақырады.

Жаса, жаса батыр бабам,

Қанындасың ұрпағыңның.

Құшағыңда байтақ далам,

Төріндесің Отанымның!

ЕР ҚОСАЙ, ҰРПАҚТАРЫНЫҢ ӘНІ

Қара дауыл қыспаққа алып қаптаған

Туған елдің от салғанда төсіне.

Жорықтары Қосай бабам бастаған,

Нар халқымның әлі мәңгі есінде.

Кімдерде бар ондай дүлей батырлық,

Қарсы тұрған ажал атты жендетке.

Дұшпандарын жер түбіне батырып,

Ерлік даңқы шарлап жеткен жер көкке.!

Ұмытамыз қалай өшпес ерлігін,

Ғасырлардың өзі берсе жыр жазып.

Өр рухынан жаңғырғандай елдігім,

Тектіліктің тамырынан гүл жарып.

Бар кеңдігі бойға сіңіп даламның,

Таңдай білген Отан үшін жолды айқын.

Ұрпағымыз біз ержүрек бабамның,

Ерлік даңқын келешекке жалғайтын!

Қорғау үшін ел ырысы бақ таңын,

Біз құштармыз білімменен, ғылымға.

Қуат беріп сенім артқан Отаным,

Жолын ашқан ерлікттердің шыңына.

Сыйға тартып маңдай тердің жемісін,

Болашаққа бабаға ұқсап салдық із.

Қайталауға Ер Қосайдың жеңісін,

Әрқашанда сын сынақта дайынбыз!

ИӘ, БЕКЕТ!

Жан ата,Алты Алашым ұран қылған,

Тылсым үн кетпей қойып құлағымнан.

Отанды өзіңе ұқсап сүйе біліп,

Шықсам деп,сағыныштың құмарынан.

Алыстан өзіңді аңсап,шөлдеп келдім,

Рұқсат бер сусындайын бұлағыңнан.

Қазақтың таңдандырған кең даласын,

Ұғынып әр киеңнің әр саласын.

Әрдайым есіміңді жырға қосқан,

Ұрпағың жаңғыртсыншы ой – санасын.

Бойыма даналықтың нәрін құйған.

Иә Бекет – Білім бұлақ,кең дариям.

Сен десем,өз ұлым деп,шаттанады,

Кең жылой – күн бесігім алтын ұям!

Иә,Бекет!Шұғылалы аппақ таңым,

Сен десе өн бойымда тулап қаным.

Ізіңнен сұлулықтың нәрін жұтып,

Жанымнан ақ жауын жыр ақтарамын!

Иә,Бекет – елдігімсің,ерлігімсің,

Арым мен намыс толы өрлігімсің.

Өзің деп,жау жүректі айбынды Адай,

Айқасқан қалың жаумен елім үшін.

Иә,Бекет – Мәңгілік жыр бас ұраным,

Алдыңда тағзым етіп бас ұраным.

Мен өзі Бекет атты ұлы сөзден,

Естимін ақпа күйін ғасырлардың!

Иә,Бекет!Көк байрағым көгімдегі,

Иә,Бекет!Иман құтым төрімдегі.

Иә,Бекет!Қателесіп жаңылыссам,

Түсіме аян беріп кешір мені!

Өзің деп,күмбірлеген жалын күймен,

Жарқылдап жанартаудай жырды сүйген.

Ізіңнен желкен құрған бір ұлың ем,

Демей гөр өзің жар болып,

О,Әулием!

ОТМАН ТАУ

Жер бетінде болсыншы – деп,жақсылық,

Адамзатты наурыз тойға шақырып.

Отман тауда отын жақты бабамның,

Қалың Адай ерлік әнін шалқытып.

Той болды бір естен кетпес ғажайып,

Ман – Атадан,Адам атам оянып,

Әруақтар көк зеңгірге қол жайып.

Жаудырғандай ұрпағына алғысты,

Жұлдыздармен көк зеңгірге жыр жазып.

Оқи білсең биіктікті бермеген,

Бір Құдайдан басқаға бас имеген.

Бабалар- ай, өжеттікті ту қылып,

Қас дұшпанын таспа жонып илеген.

Қияметтей қарлы құйын боранда,

Айналумен алынбайтын қорғанға.

Осы таудың қыл ұшында от жағып,

Қалың жұртты шақыра алған майданға!

Тіршіліктің мол болса да азабы,

Әділдіктің сарқылмасқа қазаны.

Ел алдында кіршіксіз боп,таза боп,

Қандарымен жазып мұңын азалы.

Көктей көктеп жақындатқан жаздарды.

Жолбарыстай жараланып қан құсып,

Жатса дағы талай құлап талықсып.

Нажағайдай дұшпанына атылған,

Кек намыспен қара жерге жанышып.

Ғасырлардың сәулесі ойнап көшінде,

Жалбарынып тізе бүкпей ешкімге.

Қанат жаяр еркіндікті аңсады ол,

Өзі туған ата – мекен төсінде!

Сөнбеуі үшін мәңгі көктем жанары,

Келешекке терең оймен қарады.

Қорғамаққа Азаттықты,Теңдікті,

Бізге жеткен Адай бабаң жалауы,

Келер ұрпақ,бәрі бәрі сен үшін,

Табыс еткен өнегесін үлгісін.

Ерліктерін жаңғырта алсаң қайталап,

Туған елден алыстамас бақ құсым!

Сөз жетпейді жеңісіңе оралған,

Осы күнді армандады қанша жан.

Отман тауда үш жүз алпыс әулие

Байқайсыңба бізбен бірге қуанған!

Жұлдыздардай көкте жанған жап – жарық,

Көз алдыңда көрінгендей бәрі анық.

Қайсарлықты қанат қылған халқыммен,

Жүздескендей құшақ жайып қолды алып!

Рухтары күлімсіреп тұр қарап,

Ұлы тойға сыйға тартып сан шырақ.

Аманатын қадірлей біл бауырым,

Аспандасын біздің қара шаңырақ.

Армандаумен адал көңіл хошымен,

Осы сәтті қанша ұзақ тосып ем.

Қуаныштан жасын төкті қария,

Қоңыраттан қайта оралған көшімен!

Тік қарасаң ғасырлардың көзіне,

Бұл Отман тау сырға толы шежіре.

Ол өшпейді ұрпақтары барында,

Қуат құйып өршіл нәзік сезімге.

Жаны сұлу ағынан тек жарылған,

Шешендігі дариядай ағылған.

Оның үнін Озғанбайдан қалған ұл,

Соғып берген сөз өнері лағылдан.

Әнге қосқан,жырға қосқан тынбастан,

Светқали өршіл ақын Жарыдан!

Жеңіс табар!Әулиелерін жағалап,

Бабаларын қастерлеген бағалап.

Тарих жатыр құшағында олардың,

Туған елдің құдыретін хабарлап!

Адай қаны туладыма жанында,

Жүзі жайнап қалың жұрттың алдында,

Иә,Бекет – деп,Ибрагим ініміз,

Айналғаны алаулаған жалынға!

Жасыра алмай бойындағы шаттығын,

Сезімімен сездіре алып ақтығын.

Сақтай білген сұлулығын пәктігін.

Сусындаған инабатпен,әдептен,

Бойға құйған имандықтың ақ нұрын

Аққу тектес өзі болған тектінің,

Ахметжан қызы, бақ келінім, ақ гүлім,

Райхан – ару, шашу шашты күлімдеп,

Биіктетіп ата – баба шоқтығын.

Муза аруда ашып бірге құшағын,

Лаулатқандай болашақтың ошағын.

Осы бір сәт қуаныштан бүр жарып,

От кеудемнен жырға айналды асқақ үн!

СҮЙІНДІК БАБА

Жеті түнде қараңғыны қақ бөлген.

Қайран баба жауға тізе бүкпеген.

Көз ілмеген қайқы қылыш асынып,

Елді қорғап Адай туын көтерген!

Қашан көрсең ән тұратын көгінде,

Қасиет бар Маңқыстаудың төрінде.

Атамекен- күн бесігім ыстық ғой,

Қайран баба,үнің қалған төсінде.

Жырламасам өшпес ерлік даңқыңды,

Мен қалайша қуантамын халқымды.

Ер Қосайдың – сүт кенжесі алыбы,

Шаңыраққа ие болған алтыны.

Сыр іздеймін, жыр іздеймін өзіңнен,

Ғасырлардан ақ таулардай тізілген.

Бабаларым өзі берген батасын.

Сүйіндікпіз, Сүйіндікпіз біз деген!

Өмір өзен қушағында талмастан,

Толқынымыз алға умтылып жалғасқан,

Сүйеніш боп бірімізге -біріміз,

Ата жолда адалдықпен жарасқан.

Азаттықтың таңы болған арманы,

Біздің дағы ойларымыз ел қамы.

Қасиетіңнен айналайын жан баба,

Әруағыңменен жебеп жүрсең болғаны!

АҒАТАЙ ӘУЛИЕ

(Сағынұлы Сергейге)

Айхара ашып дүниенің есігін,

Кең төріне емін еркін көсілдің.

Көз ашқаннан майдан болып көргенің,

Әруақты ерім, ұран болды есімің.

Бабалардың берік болып даңқына,

Арын қорғап қорған болып халқыңа.

Қалмақпен де,Хиуамен де соғыстың,

Дақ түсірмей батырға сай атыңа!

Жынға айналып адамзаттан қан ішкен,

Басқыншылар ұмтылғанда бар күшпен.

От құстырар зеңбірігін төңкеріп,

Тайсалмастан қарсы тұрдың қылышпен!

Опасыздар өз Отанын саудалап,

Бұралқы иттей үрсе дағы қаумалап.

Бассыздыққа жол бермедің ерлікпен,

Маңдай терің ат үстінде сорғалап.

Тартып алдың алпыс судың саласын,

Бір кездері иемденген жау талап!

Ақ патшаның бұзып бұғау өрмегін,

Тарылтырдың кеудедегі бар демін.

Таудан аққан Ақ Жайықтың өзіндей,

Толқынының сақтай білген өрнегін.

Алаш, Алаш болды намыс ұраның,

Көз тіріде тізе бүгіп көрмедің.

Тыным таппай ата жұртың ел үшін,

Қорғай біліп әрбір сүйем кеңісін.

Тағдыр құрған қақпанынан шошынбай,

Көрсеттің сен тектіліктің үлгісін.

Көз ілмедің арылтсам –деп, қалайда,

Туған елдің маңдайының қырсығын!

Шыдай біліп бар бейнеттің шөліне,

Көрмедің сен бірде кейін шегіне.

Азаттықтың алтын таңын аңсаумен,

Бар ғұмырың өтті майдан шебінде.

Бар мақсатың алға қойған ізгілік,

Жеңіс сыйлау нар халқыңның төріне!

Сезінгенге ерлігіңнен тыныстап,

Бәрінен де қымбат Отан ырыс бақ.

О, Әулием құшағыңды аш маған,

Сусындатшы әруағыңмен нұр ыстап.

Қалғығандар оянсын-деп, сілкініп,

Ағатайлап ұрандайын дауыстап.

Ағатай! Ағатай! Ағатай! Ағатай!

Ұлы есімнен үн қатады болашақ!

ИСАТАЙ БАТЫР

Сүйе білген ар ожданмен өз елін,

Ағатайдай әулиемнің көзі едің.

Аянбадың азаттықтың жолында,

Басқыншылар зорлығына төзбедің.

Алда жүрдің қас батырым қол бастап,

Ыза кектен шоқтай жанып өзегің.

Нажағай көзің от шашқандай жарқырап,

Қиратуға жау ордасын күмбезін!

Адамзатқа анасындай тым ыстық,

Сен қаладың бір-ақ жолды тыныштық.

Азап құрып, ақыл өмір сүруін,

Бейбіт күннің шуағына келісіп.

Сол мақсатта жасымадың талмадың,

Аспаныңды торласа да қалың бұлт.

Өз халқының айнып ата салтынан,

Хан дегенің болып шықты сатылған.

Абырой жоқ табанында орыстың,

Ар таптатып өз жолынан жаңылған.

Алды артына ойланбастан ор қазып,

Имандығы жоғалған соң жаны азып,

Әскер сұрап ақ патшаға жалынған,

Бағы тайып айырылардай тағынан!

Ақылы аздың болсын қайдан қайраты,

Өз елінің жерін қиып сый тартты.

Қара бастың қамын ойлап тойымсыз,

Ескерместен көлдей аққан көз жасты.

Бабалардың сырқыратып сүйегін,

Тілегендей қанды қырғын қасапты.

Емін еркін доңыздарды қаптатып,

Ресейден жеткізді сан жасақты.

Қатал тағдыр салды елді азапқа,

Зеңбірікті қару ілген солдатпа?!

Қарсы шықтың бас көтеріп сескенбей,

Әруағыңды ерлік шайқап сол шақта.

Жаудың қаны әрбір басқан ізіңмен,

Бірге ақты шашыраумен жан –жаққа!

Қиыл жатты өксік жұтып күрсініп,

Шошынғандай соғыс атты тозаққа!

Қайран батыр ақиқатты айта алған,

Құрсау тіліп жаудың бетін қайтарған.

Қан майданда айналғансың жұлдызға,

Сендей көсем туарма екен қайтадан?!

Ерлігіңді жазып алған төсіне,

Абыз далам күңіреніп айтады ән!

Ақ жаңбыры Оспан балаң жасыма,

Ата жұртын қажымаған жоқтаудан.

Көз алдымда сауыт киген боздақтар,

Соғыста өліп қылыштары сақталған!

Туған елсіз арманына кім жетпек,

Ол гүлдесе жұпарынан жетер леп.

Мәңүртеніп білмегендер қадірін,

Құр жер басып дүниеден өтер тек.

Имандықта тіршіліктің тірегі,

Қасиетің жастайынан жұқсын-деп,

Келіп тұрмын киелі Кең Жылойдан,

Ақ желкенім, немеремді жетектеп.

О, жан баба, жыр дұғамды қабыл ал,

Ұрпағыңды әруағыңменен жүр желеп.

Топырағыңа аунап тағы алайын,

Баба жолын жалғау бізге зор міндет!

ЕСЕТ БАБА

Ту көтеріп туған елдің төрінен,

Қас жауына қызыл өрт боп көрінген.

Қайран баба риза болып өзіңе,

Әділдіктің желкен құрып өрінен,

Шат шадыман көтеріңкі көңілмен,

Ала білген өз үлесін өмірден,

Жұлдыздардай жарқыраған көгімнен,

ҰлыТәуке берген екен батасын,

Қолын жайып аталық пәк көңілмен!

«Айбатыңның алаулатар қызуын,

Ел намысы болсын дәйім тұздығың.

Майыспасын ақ найзаңның ұшы – деп,»

Сыйға тартқан зер шапанын өзінің.

Неткен ғажап сырға тұнған ұлылық,

Сұлулығын сездіре алған сезімнің!

Дем біткенше арын арлап қазақтың,

Туған елді қанша жаудан тазарттың.

Бет қаратпай ауыз салған дұшпанға,

Тұтқынына түспеу үшін азаптың.

Отан болды ойларыңның толғамы,

Кешсең дағы қияметін дозақтың.

Қайғы салған кең даламның төсіне,

Сан нәубаттер мәңгі халық есінде.

Отаршының тас бұғауын шеше алмай,

Күңіреніп сорға батқан көшімде.

Өткенімді бағаламай ұмытсам,

Не айтамын болашаққа шешіле?

Жеңіс болып игі мақсат бар үміт,

Жауыздықпен жолбарыстай алысып.

Ұрпағыңа із қалдырдың өшпестей,

Ерлігіңді ғасырлардан асырып.

Ой саласың Бестамақтың қырынан,

Көрген жанның бар өзегін жандырып.

Өзің жәйлі жыр жазардай қырларға,

Ой салады көкжиектен таң күліп.

Құлақ түрем ерлік толы әніңе,

Ұға алмасам тірлігімнің мәні не?

Сақтандырып батыс жақтан еліңді,

Жауды тіреп жатқандайсың әлі де.

Сескенбестен ешбір дауыл дүлейден,

Күмбезіңмен тәжім етіп Тәңірге!

Өршіл Рухың киесі боп даламның.

Аралайды туған елдің гүл бағын.

Айналайын әруағыңнан жан баба,

Кең өрісін сенен табам ғаламның.

Қасиетін өн бойыма жұқсын деп,

Топырағыңа аунап,аунап аламын!

ЖАРАС МЕРГЕН

Жасынан ерлікпенен болған жолдас,

Баласы Пұсырманның атың Жарас.

Нағашың Есек Мерген Адай ердей,

Ел қорғап айбыны асқан болат алмас.

Ізіңнен ерліктерің сыр шертеді,

Жеткендей ғасырлардан бізге жалғас.

Қабақтың қырық үйін жалғыз оқпен,

Асырап қуат беріп қанат талмас,

Істеген қалың жұртқа ерлігіңді,

Иманын серік қылған ел ұмытпас!

Ақиқат жолдарында даңқың басым,

Алғандай Тәңірімнің ақ батасын.

Болмыстың қатал заңын тәрік қылып,

Жаңарған ойларымдай қайта жалқын.

Байғанин топырағынан тіл қатасың,

Ескерттіп әдеп толы ата салтын.

Әулие әруақты батыр баба,

Қорғаған дем біткенше ұлы халқын!

Қан майдан қасиетті жорықтарда,

Аңсаған азаттықты жүзі жарқын!

Жарқырап ғарыштардан төккен жарық,

Жаныңда ер Бақтыбай ұран салып.

Жаңғыртып кең даламның таумен тасын,

Қуантып туған елдің кәрі жасын.

Аямай сәулелі нұр шұғыласын,

Аймалап туған жердің әрбір тасын,

Ғажайып тылсым күшпен жеткізгендей,

Жасампаз ерліктердің нар тұлғасын!

Біз үшін өткен жолдың бәрі де анық,

Қашанда ата даңқы төгер жарық.

Жете алған қайсарлықпен тауды жарып.

Парыз ғой жалғай білу жолдарыңды,

Бас иіп тұрғандаймыз қолыңды алып.

Азаттық, туысқандық, теңдік жәйлі,

Халқыңа тұрғандайсың сыр ақтарып.

Қайталап ерлік толы дауысыңды,

Жыр жаздым келешекке үміт артып!

ҰЛЫТАУ

О, Ұлытау-қазағымның бесігі,

Сенде түзеп бабаларым көшімді.

Жау төнгенде қара бұлттай жан –жақтан,

Қалқан қылған оқ өтпейтін төсіңді.

Күш жинаған қуат алған өзіңнен,

Қайтаруға қасірет түнек кесірді!

Айрылмаған өмір атты жазынан,

Сен кітапсың ұлылығым жазылған.

Әр тасыңда қолтаңбасы бабамның,

Сыр жеткізіп ерлік даңқ сазынан,

Аманатқа ұрпағына қол қойып,

Ақыл ойды парасатпен оздырған.

Киелі тау өзісің сен ғажаптың,

Қазына толы сарайыңды бұзбақ кім?

Тамырындай ғасырлардың солқылдап,

Төзімменен түрін көрген азаптың.

Кең әлемге дауыс салған бармын-деп,

Жүрегіндей көрінесің қазақтың!

Еліктемей солықтамай ешкімге,

Қарсы тұрған өлімге де тас түнге.

Жошым менен Алаша хан да өзіңсің,

Тарихымның сырын шерткен төске іле.

О, Ұлытау тірек болған киелім,

Тектілігім бойдан кетсе кешірме!

ТАБЫН ДОСЖАН ҚАЗІРЕТ

Ой салған Шұбарда дос қарсы аларда,

Келемін әр жыл сайын осы араға.

Асығам атам салған мешітіне,

Жетектеп немеремді бастап алға.

Білсін-деп, әулилердің қасиетін,

Өнеге үлгі болған жақсыларға!

Әуелден әрбір тасы жырға лайық,

Бұл жердің табиғаты таңғажайып.

Атамның өзі өсірген алма бағы,

Елестеп қарсы алғандай құшақ жайып.

Сыр шертер таңбасы бар құлыптастар,

Көш тартып аңыздардан болған ғайып

Құлаған көркем мешіт күмбезімен,

Қатыгез жауыздыққа тағып айып.

Шилісу болса да бұл жер баяғы,

Сәулесін баяғыша күн жаяды.

Қаншама шәкірт оқып қанат қаққан,

Бөлмелер оюланған ой салады.

Түсінсе бар адамзат ақылменен,

Тірліктің имандылық нұр баяны.

Атағы атамыздың жерді жарып,

Кәрі жас сол даңқына болған қанық.

Баласы мұсылманның қажымасқа,

Берген ғой Меккеден де үйін салып.

Қазақтың дәл анықтап шыққан тегін.

Өшпеске кең әлемде Түрік даңқ!

Қаншама мешіт салған елімізде,

Қиялмен жетсем дейсің ізгі жерге.

Доңызтау Қарашыңы қол бұлғаса,

Тасастау Қайнар еркін сөйлер бізге.

Бәрінде жеткізген ғой даналықпен,

Сый қылып шежіресін өзімізге!

Шөл қанып бұлағынан құмарлана,

Рухпен тілдесесің туған дара.

Бұл жерде басын қосып үн қатқандай,

Қазіреттер келісумен алдын-ала.

Меккеге барып келген Нұрпейіспен,

Келеді Жұмағали топты жара.

Бәрі де Құнанбайды күтіп алып,

Бермекші ақ батасын ізгі жанға!

Қалайша толғанбассың тебіреніп,

Бабаңның тұрғандайсың өзін көріп.

Қаншама көрсе де азап мойымаған.

Жүзінен өріледі нағыз ерлік.

Қастерлеп әруағын жыр төгесің,

Немерең жаныңдағы болып серік!

НҰРПЕЙІС ҚАЗІРЕТ

Қатал тағдыр алса дағы сынаққа,

Құмарлықты ақылыңа билеттің.

Азап кешіп түссең дағы сан отқа,

Қайсарлықпен даналықты үйреттің.

Күйбең тірлік кедейлікпен етектен,

Алса дағы қиындыққа мойымай.

Тазалықты сүйе біліп жүрекпен,

Алға бастың берген серттен айнымай.

Жан көркіңнің қазынасын ойлаумен,

Мекке бардың білім іздеп шарқ ұрып.

Сен жинадың мәңгі тозбас алтын кең,

Ұрпағынды имандыққа шақырып.

Сол Меккеде көкірегіңе күн іліп,

Бастамасы бола біліп ұлы істің.

Досжан,Мырқы,Құнанбаймен бірігіп,

Қонақ үйін салдың Алаш ұлы үшін.

Оралған соң сағынышпен еліңе,

Елді жинап ақ ниетті ұранмен.

Мешіт салдың Қарабұтақ жерінде,

Қорған болар кие толы дұғамен.

Доңыздардың тимес үшін аяғы,

Былғамасқа көк орайын көгерген.

Дем біткенше қызмет қылып халыққа,

Жөн сілтедің адаспасқа Алладан,

Сөз жетерме сендей жайсан алыпқа.

Туған елге ізгілік із қалдырған!

ОСПАН БАТЫРДЫҢ СОҢҒЫ СӨЗІ

Бір өзіме бәрі аян сырым анық,

Сұм ажалды қайтемін есіме алып.

Бәрінен де туған ел қымбат маған,

Көз алдымда езілген қайран халық,

Қараңғыны қақ жарып өтсем-деп, ем,

Үмітіме қол жетпей болдым ғаріп.

Бақ іздеген көз алмай азат таңнан,

Кім ұғынар жанымды азапталған

Құр даурығып бірлікке бас қоспаған,

Сорлыларға не деймін мазақ болған.

Бірі орыс, бірі қытай табанына,

Тапталып жоғалуға аз-ақ қалған.

Елдіксіз қай елдің де тозар бағы,

Ұлттық Рух дем беретін сол ғой жаны.

Халқының арын қорғап қолдамаса,

Қалайша жерді басып жүре алады?!

Түсінсең өлгендер де тірілей-ақ,

Былғаған бабаң сүйген босағаңды.

Оны айтсам таусылғандай бар амалым,

Тордағы арыстандай аһ ұрамын.

Тәңірім жазбасыншы құл қылуға,

Алаштың еркін өскен ұл қыздарын.

Күрескен түбі жетер жеңісіне,

Намыстың көктен іліп жұлдыздарын!

Алтын күн нұр сәулесін ала қашып,

Соңғы рет жасыл қырдан барады асып.

Айнала бар маңайға күміс сеуіп,

Тәңірдің қаламындай бояу жағып.

Дүние-ай, бірер сәтке мұрша берсе,

Жетер-ем туған жерге қанат қағып!

Зор сезім сезбейтұғын түспен өңдес,

Туған жер өткен күннен берер елес.

Құлаққа анам даусы шалынады,

Жаулығы желбіреген желкен теңдес,

Құлыным бері кел – деп үн тастайды,

Жағалап дарияны өткел бермес,

Тылсымның жұмбақ сырлы тізбегінде,

Ой шешу мүмкін емес кез келгенге,

Басыма қаралы түн төнгендігін,

Япырма – ай, ана жүрек сезгеніме?!

Бас имес кім заңына жаратқанның,

Көрмеймін енді қайтып таң атқанын.

Маужырап жас сәбидей ешбір үнсіз,

Астымда аяғымның тау жатқанын.

Көрмеймін тәкапар өр шыңдарды да,

Көтерген зеңгір көкке саусақтарын.

Көрмеймін ару тектес өзендерді,

Жеткізген сырға толы ғажап әнін!.

Соңғы сөз кеудемдегі бар тілегім,

Қор болмай жат қолында туған елім.

Жетсе екен арман қылған мақсатына,

Ту қылып ар ожданмен, дінмен, тілін.

Ұрпағы жолын жалғап бабалардың,

Көрсетсе арман барма ерліктерін!

Ұшуға қырандардай еркін самғап,

Бойында баба қаны жүрсе тулап.

Жоғалтпас дем біткенше тектілігін,

Көрінер биіктерден елін қорғап.

Ұлы едік Көк Бөрінің ерлік сүйген,

Өр Рухым тыным таппас әлем шарлап!

Сүймеген опасыз жан масылдарды,

Ол демер елім -деген асылдарды.

Қадірін бір-бірінің білгендерді,

Ақиқат жырын төккен ақындарды.

Бауырым, Оспан ғой-деп, еске аларсың,

Көргенде көкте ойнаған жасындарды!

Қош енді, шаң түсірмей ажарыңа,

Барамын тіке қарап ажалыма.

Айрылма Ұлы Түрік бірлігінен,

Салем де даламдай кең қазағыма!

Даусымды жеткізерсің жырға қосып,

Мен көрмей арман қылған жаздарыма!

ДАУЫЛПАЗ ЖЫРАУ СҮГІРІМ

Ақ нұрына орап күн -айдың, Өзі арнап берген Құдайдың. Дауылпаз жырау Сүгірім, Бұлағындай мөлдір қайнардың, Ағылтып маржан сөз майын. Асқақтатқан өр рухын, Жауынгер халық Адайдың.! Ақ жауындай төгілген,

Қуат алып тегінен.

Бабалар даңқын қайталап, Жалын да болып өрілген,

Сахара байтақ далада,

Жүйріктікпен жан салмай,

Құлан да болып көрінген. Нажағайдай бұлт тілген,

Шуақта болып өрілген. Құт мекенді ата-жұрт, Маңғыстаудың төрінен. Аққуларға ән қосып, Бірге болып еліммен.

Шыға біліп сенімнен,

Ақиқатты ту қылып,

Сескенбеген өлімнен.

Халқының үнін жақтаған, Ізденіп тыным таппаған.

Жұтқыны үшін иіліп,

Ешқашан харам татпаған.

Достыққа жаны адал боп,

Ешкімді жауға сатпаған.

Дариядай тасып кеудеде,

Ағын жыр бойға сыймаған.

Құдайы қонақ кез келсе,

Құрметтеген сыйлаған,

Бар тілегін ақтаған,

Теңіздей шалқып шаттанған!

Ізгіліктен жол салып, Абыройын берік сақтаған. Жақсылыққа құмар боп, Құраннан аят жаттаған. Ұрпақтың ойлап ертеңін, Ерліктің жырын ақтарған Қалмас үшін қапыда, Батырлықты құптаған. Арып- ашып ел үшін, Азаттықтың тілеп жеңісін Құрыш болат жігермен, Сыйға тартып жемісін, Терең оймен дем салып, Кеңейтіп елдің тынысын Молайтқан байлық ырысын. Әруақты менің жан бабам, Өнегеңменен ұлысың!

АДАЙДЫҢ ЖҮЙРІК АҚТАНЫ

Адайдың жүйрік Ақтаны, Алты Алаштың мақтаны.

Мәңгілік мұра қалдырған, Халқымның өшпес отты әні.

Әр сөзі маржан тізілген, Өнердің шуақ ақ таңы, Сен десе қалай толғанбас, Бегалының Лұқпаны?!

Айналайын жан көке,

Атағы мәлім жер көкке. Биік біткен өресі,

Бір өзі ғасыр жыр көші, Болмаған дәйім теңдесі. Әулиелердің елесі.

Келешектің белесі. Қара жердің кемесі, Ғұлама ойдың киесі,. Шақырған елін бірлікке, Даналардың төресі!

Керуен заман көшінен, Жарық төгіп құс ілген.

Дария жырын ақтарып, Үлгі боп ізгі ісімен, Кең даламның төсінен, Әруақтардың күшімен, Самал желдей есілген.

Қарсыласқан қас жауын,

Жай оғындай түсірген.

Қия шауып құзды алған,

Оя шауып мұзды алған, Айналайын жан баба, Кетермісің елдің есінен. Батырлыққа жол бастап, Ел ішінде жүрсің сен! Ғасырлардың үнісің,

Өнердегі Пірімсің. Ұрпағыңның күнісің. Арулардың гүлісің. Ақындарға өмірсің,

Асқақ ойдың төрісің,

Қайталанбас ірісің. Алыптардың ізісің, Саф алтынның өзісің Намыс ардың көзісің., Ер Қосайдың сөзісің, Пір Бекет атам жол салған, Шетсіз-шексіз өріссің! Көріпкел асыл әулием, Сүйемін сені сол үшін!!

НҰРЫМ АТА БАСЫНДА

Осы жерме Топырақ шашты дегенің,

Нұрым атам оқып соңғы өлеңін.

Көкжиекке қимастықпен көз тастап,

Тіліп өткен сұм ажалдың түнегін.

Нұр толтырып құшағына талмастан,

Ғасырлардың үні болып жалғасқан.

Қайран ақын жан дауысың жанымда,

Ұрпағына ұран болып жол ашқан.

Көзсіздерге көз болғансың кезінде,

Сөзсіздерге сөз болғансың сезімге.

Ханнан асып қараңғыда таң болып,

Айналғансың алтын күннің өзіне.

Ақпа жырын шашу қылып ақылдың,

Небір таңды көз ілместен атырдың.

Шежіремді сыйға тарттың күмбірлеп,

Тіл ұшында зары болып халқымның.!

Тоғыз ауыл тоқсан торап жолында,

Негіз болған сенің асқақ жырыңа.

Күйкентаудан үн тастайды дауыстап,

Аңызақта айналғандай жалынға.

Самал желдер сол үніңді қайталап,

Өткен күннен сыр шертеді ой толғап.

Құба жонда батырлардың зираты,

Ұран салар біз куә деп, айхайлап.!

Ер жігіттің ары болған толғауың,

Қайран баба гүлге біткен балдайын.

Жырдан арнап құранымды бағыштап,

Топырағыңа кие жұқсын аунайын!

Жоғалмасқа күмбез соғып басыңа,

Жайсаңдарды серік қылған қасына.

Шияпұлы Ибрагимдей ұлыңның,

Қолтаңбасы ой салады осында!

Жайсаңдар ғой ұрпақтары Қосайдың,

Жомарттығын қалай жырға қоспайын.

Ойлай білген бірлікпенен елдікті,

Ізгі ісінің жалау қылдым бастауын!

АБЫЛ АҚЫН

Сүйекем сапар шекті сексен бесте,

Сәскеде қалды аға жатып төсте.

Қорлыққа көнбен деген бір пенде еді,

Ажалға ол да көнді салған іске.

Абыл

Адайдың қасиеті саналатын,

Қастерлеп Сүйінқара батыр атын.

Жадына сақтасын –деп, келер ұрпақ,

Жырладың жырға қосып абыз ақын.

Қас дұшпан салмас үшін елге ойран,

Бұл жерде өтті қанша қанды майдан.

Жеткіздің Құлбарақпен, Шотан ерді,

Қалың жұрт ерлігіне қайран қалған.

Құлы боп Тәңір берген намыс ардың,

Жырладың әрбір тасын Маңғыстаудың.

Аңызын жырға қосып ақ маржандай,

Шашу қып нар халқыңа табыстадың.

Әуелден найзаны ұстап жауға барған,

Бұл елде батыр қанша болған қорған.

Бәрінде сыйдырғансың дастаныңа,

Ғасырлар айдынында желкен құрған.

Заманның жеткізе алып ағыстарын.

Халқыңнан сан мәртебе алғыс алдың,

Атыңды қайталаймын бар дауыспен,

Ұрпаққа жетсінші –деп, намысты әнің!

АБЫЗ АҒА

(Дүйсенбі Әріпұлына)

Абыз аға, асыл аға ел сүйген,

Дауыл кешіп ерліктермен есейген.

Сәуле шашып бар маңайға ақ таңдай,

Өн бойыңа қайрат жігер күш берген.

Намысымен кеуделерге от беріп,

Аянбастан халық үшін тер төгіп.

Қай кезде де қызырың боп қорғаған,

Қате басып жасамасқа пенделік.

Әрдайымда ойлағаны ел қамы,

Ел бірлігі мақсат қылған арманы.

Қуанады самғай ұшса жас қыран,

Алты Алаштың мақтан тұтқан тарланы!

Болса дағы ұшан теңіз еңбегі,

Ол ешкімге мен толдым-деп, көрмеді.

Дауылдарға кеуде керіп шалқиып,

Сескенбестен маңдай термен гүл өрді.

Ақылменен ізгілігін асырып,

Бар адамға тілегені жақсылық.

Адалдықтың туын оған бабалар,

Сенім артып кеткендей-ақ тапсырып.

Бақ дәулеті тұрғанымен басында,

Кішілігі әрдайымда қасында.

Түсінгенге кісіліктің ауылы,

Сабырлықпен тіл қатады осында.

Қыдыр көрген Назар бабам өзіндей,

Келешекті ойлай білген көз ілмей.

Ой салады көпті көрген абызым,

Маңғыстаудың тауларымен егіздей.

Бөлек, бөлек таулы жердің сарыны,

Иесіндей биік келер арлы үні.

Көкте ойнаған нажағайдан от алған,

Бабалардан айнымаған айбыны.

Ізгілігі толы өнеге тәлімге,

Қандай бақыт қарияң болған төріңде.

Қазынамнан айырма –деп, жалынып,

Жалбарынып қол жаямын Тәңірге!

АЛАШ ҰРАНЫ

(Дүйсенбі Әріпұлына)

Біз қазақ жасампаз елі бар,

Ер Түрік тегінен таралған.

Алаш боп киелі ұраны,

Азаттық таңы үшін тау жарған.

Кең пейіл бауырмал халықпыз,

Тәңірдің нұрынан нәр алған.

Шыңдалып сұрапыл сан сында,

Із салған ғасырдан ғасырға.

Жалыны ертеңге ұласып,

Қол созған шыңдардан асуға.

Арманы ең асқақ халықпыз,

Жаралған жеңістер жасауға!

Елімнің бейбіт күн тілегі,

Ислам мәңгі өшпес тірегі.

Күн қыран көк туы астында,

Бөгелмей бөрідей ерлері,

Кектенсе от жаны алаулап,

Айналар жасынға көктегі.

Елдігі, ерлігі жыр аңыз,

Бабадан бұзылмай қалған із.

Қастерлеп өр даңқын жырлаумен,

Жаңғыртып жолдарын жалғаймыз.

Ақтауға үмітін,сенімін,

Анадан ер болып туғанбыз.

Қанында ойнаған өжеттік,

Қазақпыз, қазақ боп ержеттік.

Тәңірдің соғылған, таңбасын,

Ешкімде бұза алмас өзгертіп.

Ел үшін жасаймыз ерліктер,

Ар туын жоғары көтеріп!

ЖЕЛТОҚСАН

Желтоқсан қуат барма сенен асқан,

Сілкінтіп бодандықты түнек басқан.

Тарихтың кең төрінен сөйледің сөз,

Қазақ боп, намысы үшін арпалысқан.

Тілгілеп қара бұлтын сор заманның

Қаймықпай азаттықты қолға алғаның.

Еркіндік, Ана-тілім, Ұлтым үшін,

Ұлдарым төкті қиып адал қанын!

Сыр құйып Азияның жүрегіне,

Айналып дауылпаздай жыр еліне.

Алаулап дүбірлетіп дүниені,

Тіл қаттың бейбіт үнмен келер күнге.

Ең алғаш қасиетті туыңды алып,

Өр ақын Жұбан тұрды дабыл қағып.

Мен қазақ, мың өліп, мың тірілген-деп,

Жолыңа құя біліп нұрлы жарық!.

Ығыспай озбыршыл топ Колбиндерден,

Атылып жебелердей мінбелерден.

Халқымның көз жасымен қарғыс айтып,

Тайсалмай дауыс салып тұрды төрден.!

Ісініп ата салттың ғұрпын бұзған,

Мәскеулік шенеулікке тойып қызған,

Жетпейсің Қонаевтың ізіне- деп,

Адайдан -Марабаев бетін сызған!

Әуелден елін сүйген өрісі кең,

Батырлар ұясында өсіп өнген.

Өзеннен бауырларым ИЯ , БЕКЕТ-деп

Айбарлы семсер үнмен дауыс берген.

Сыпырып азап торын кеудедегі,

Іштегі мұңмен шерін бір бөлгені.

Басынған құзғындарға тас лақтырып,

Досан боп ерлікті аңсап күнге өрледі!.

Қаншама дауыл екпін жатыр мұнда,

Сенді олар адамзаттың ақылына.

Құлдықтан құтылуды ұран қылып,

Жыр төкті Сабыр Адай ақынымда.!

Әуелден Жаратылған дауылдардан,

Үлгі алып қас батырым БАУЫРЖАННАН,

Ұрпағым Қайрат болып шықты алға

Теңдігін талап етіп жауыздардан!

Желтоқсан-Тәуелсіздік ! Еркіндігім!

Не түрін бастан кештің ауыр күннің.

Қарусыз шыққан бейбіт ұлдарыма,

Озбырлар істеп жатты залымдығын.

Қызғанып кең даламның тыныштығын,

Қанішер Колбин қайрап қылыш жүзін.

Нашақор көк бөрідей тағылар- деп,

Әлемге сумаңдатты қызыл тілін.

Сан елдің бейбіт күнін ойран еткен,

Гүрілдеп танктері айбыны өктем.

Таптаса ұлдарымды арын қорлап,

Сапері бастан соғып күрекпенен.

Сүйрелеп қыздарымды бұрымынан,

Ит қосып талатқаны зұлым қолдан.

Тепкілеп қызыл қанын жосылтқаны,

Тайдырмақ болып әділ иман жолдан.

Қалың қол әскерінен дүбірлеген,

Қайысып алаң жатты мұз үрлеген.

Қатыгез жауыздықтан бұғауында,

Дауыстар шықты ыңырсып күңіренген.

Жоқтаған ел басқарған өз данасын,

Торларға қамап қазақ боз баласын.

Азаптап қыл бұраумен қылғындырып,

Соқтырды қиянаттан қан борасын,

Кім емдер күйзелген ел жан жарасын?!

Су шашты, у таратты түтін салып,

Қолына жұлын үзер темір алып.

Қаптатып қарақшыдан жасақшыны,

Ызаның қайта өршітіп отын жағып.

Бұзақы, ұлтшылдардың мекені-деп,

Империя тұрды толқып төсін қағып.

От салып ортасына нар қазақтың,

Тұманын қалыңдатып сор азаптың.

Айлекер түлкі тұрды ініне үріп,

Зілінен өзі қашып зор салмақтың.

Айламен арыстандарды торға салып,

Биледі жәбірлеумен сайран қағып.

Нарларым іштей тұнып ыңырсыды,

Зомбылық қулығына қайран қалып.

Қайран жоқ бас қосуға күзеттерден,

Әр ізін күнде бағып тізбектеген.

Орыстың жансыздары жүрді бағып,

Үстіне шапан киіп өзбектерден!

Бетіне сайқалдардай бояу жаққан,

Бәріде өктем зорлық саясаттан.

Бұлқынған бодандықта жойқын күшті,

Жасырып кінәлады ұялмастан.

Бас болған бұл сұмдыққа орын қазып,

Мәскеуден қару төкті меңді қазық..

Алайда Желтоқсанның ызғар желі,

Жар салды қасіретін қанмен жазып!

Ой салып тебірентер әрбір елге,

Дауысы кетті тарап кең әлемге.

Айналды ҚАЗАҚ деген киелі есім,

Қуатты тасқыны мол отты өлеңге.!

Елдік пен ерлігіңнің жолын салған,

Бұл өзі азаттық ән тұнып тұрған.

Ластатпа кие толы алаңыңды,

Бауырыңның мұнда ыстық қаны тамған.!

Айналдыр гүлзар баққа дәнін егіп,

Сыр шертсін ел ырысы арман бірлік.

Төрінен жыр оқысын ЖҰБАН атаң,

Тайсалмай қан майданда тұрған берік!

Жаз оның МЕН ҚАЗАҚПЫН деген жырын,

Ұғынсын келер толқын жүрек сырын.

Жеткізсін шырақ жағып, ғасырларға,

Ту қылып ұлттық Рухын сүйген ұлың.!

Білсін жұрт ұландары өр екенін,

Шырқа әнін асқақтатып Жұмекеннің.

Қуансын пейілі кең алып халық,

Аңсаған еркіндіктің гүл мекенін!

Жақтаған қуанышпен нарлығыңды,

Ұмытпа Зиманұлы Салығыңды.

Қастерле барлық ерлер есімдерін,

Таңданып сүйгеніңдей таңғы нұрды.

Іздері ерлікпенен аңыз толған,

Тайсалмай Европаңда билік құрған.

Желтоқсан! Өр мінезді Ғұн патшасы,

Өзіңнің қасиетті Еділ бабаң!

Ерліктің соға біліп даңғыл жолын,

Әлемге әйгі қылған мәңгі қолын.

Желтоқсан- айбыны мол Шыңғысқаның,

Соғыстың тәңірі боп алған орын!

Ел үшін жаудың көріп басынғанын,

Жоғалтпай бойдан рух намыс әнін.

Қатыгез Кир патшаның басын алған,

Желтоқсан-Тұмар қыздай асылдарың!

Жалғаған бабалардың ерлік ісін,

Желтоқсан жан дауысың бірлік күшің.

Ерітіп қатқан мұзды ыстық қанмен,

Қондырған сәтің алғаш бақыт құсын.!

Желтоқсан! Әз Тәукемен, Жәнібегің,

Қиында әруақтар жебеп еркін.

Есіңе ЕЛІМ-айдай әнді салып,

Ақтарған намыс қайрап ақ тілегін..

Ақтауға елдің артқан бар үмітін,

Желтоқсан! ӘЛИХАНДАЙ ақыл көркім.

Алты Алаш басын қосып ұран салып,

Уынан сақтандырған қызыл өрттің.

Қорғалап қызыл шайтан қазған ордан,

Алты Алаш бақ бірлігін армандаған.

Күрескен теңдік үшін, елдік үшін,

Желтоқсан -ер Мұстафа Шоқай данаң!

Аһ ұрып Отанынан шет жүрсе де,

Азаттық жолын іздеп бір тынбаған.

Бостандық жеткізсем-деп, сүйген елге,

Көз ілмей қайғы мұңның бұлтын жарған!

Ата ұлы тартып туар атасына,

Ез болсаң бос қаларсың от басында.

Қашанда әділдікке күрес қажет,

Желтоқсан! Жігер күшің бақ осында!

Желтоқсан- адуынды Адай күйің,

Жеткізген қуат қосып бабаң үнін.

Кектенген ызалардан оянған шақ,

Шуақты болу үшін көктемдерің.!

Бүктірген елім үшін қалың жауын,

Желтоқсан- Райымбегім, Абылайым!

Ұрпағын жетекке алып тылсым күшпен,

Күрес- деп,қолға ұстатқан ақ жалауын.!

Ғажайып күмбірлеген ән күйлері,

Желтоқсан! Ол қазақтың Мәдилері.

Абайым! Ильясым! Мағжандарым,

Серпіген бізге төнген дүлей желді!

Бет жыртпа ешкімді де кінәлеумен,

Желтоқсан! Мәңгілік Рух киелі өлең.

Ол Сырым, Кенесары, Махамбеттер,

Қаныңмен бірге біткен туған елмен!

Алуға қарақшыдан бостандығын,

Ең соңғы дем біткенше қосқан үнін.

Желтоқсан-Оспан атты батыр бабаң,

Қалдырған ерлігінің дастан жырын!

Желтоқсан! Бауыржан ер қайта оралған,

Қатыгез қас жауынан тайсалмаған..

Кеудесін тосып ажал тозақ отқа,

Алдына өжеттіктен жан салмаған.!

Дауылдың бастан кешкен сынақтарын,

Желтоқсан- қаһарман қыз Ләзаттарым.

Ол Мұқтар, Алты Алаштың ұлы ақыны,

Жар салып жырға қосқан Азат таңын!

Емдеуге құл мінезді кесел дертін,

Ақтаған ел алдында берген сертін.

Желтоқсан-жарқыраған жұлдыздардай,

Ғасырда бір туатын Алтынбегің!

Биліктің халықты езген үгіп тасын,

Шындықтың сыйға тартып шұғыласын.

Көкірек көзіңді ашып сәуле құйған,

Желтоқсан-адал досың «ЖАС АЛАШЫҢ»!

Сескенбей зел залалы шың құзыңнан,

Шыдамай зомбылыққа салтын бұзған,,

Желтоқсан- жау жүректі Хасендерім,

Ол Сабыр Қасым ұлы ұран жазған.

Ерлігің жоғалмасқа әр ізіңнен,

Сыр айтып Мәмбет ерге қолын созған!

Ой төгіп тарихыңның тереңінен,

Мәңгүртпен, кереңдерді міней білген.

Сол еді Қойгелдінің жарық шамы,

Ақиқат шындық үшін білек түрген!

Булығып дауыс салған ыза кектен,

Желтоқсан -ұлы күрес елің күткен.

Есігін тас қамалдың айқара ашып,

Құтқарған туған елін ауыр жүктен!

Желтоқсан! Айымбеттің Мәди ұлы,

Жасынан Байғаниннен ұғып жырды.

Уағыздап Асау Барақ ерліктерін,

Кеудеңе мөлдіретіп құйған сырды!

Алдында перзент болып бас иетін,

Желтоқсан ! Қазақ ұлттың қасиетің.

Шыңдалып шар болаттай күрестерде,

Ел үшін қанмен жазған өсиетін!

Желтоқсан- алауы бұл азаттықтың,

Осында еркіндігің ғажап үнің.

Бұғауын отаршылдың қақыратқан,

Жеңісің,! Тәңір берген, Қазақ күнің!

Күш беріп өн бойыңа жүгіртіп қан,

Жаныңа тәуелсіздік сиын тартқан.

Желтоқсан! От жүрегің арың, сырың,

Ұмтылмас ел ұраның мәңгілік ән!

ТОЙ КҮНГІ ТІЛЕК

Қазақы кемем, шайқала көрме, шайқалма.

Күлкі болып, тоқырау кәрі шайтанға.

Төбемізде қарғалар жүр, қарқылдап,

Ілік іздеп өсекшіге айтарға

Қазақы кемем, шайқала көрме, шайқалма

Қызыл қырғын жемдері үшін жан ұшып.

Көртышқандар діңгегіне жабысып.

Төсін тіліп сен жүзетін айдынның

Жатыр шулап, бір-бірімен алысып,

Ділмәрлары сөз сөйлейді жарысып.

Көсем сымақ аржағынан мұхиттың

Дағдарысын сезіп қиын уақыттың

Сан ұлтыңның арасына жік салып,

Сәуегейсіп жолын сілтеп табыттың,

Мәз болады, көзі сол деп бақыттың.

Қазақы кемем, адаса көрме жолыңнан.

Желтоқсанда жаратылған жалыннан,

Жеткіншегің сенің үшін жан қиып,

Желкеніңе ақ жалау боп тағылған,

Сеніп артып, үміт моншақ лағылдан.

Көтер ту қып, күндей ана тілімді,

Ардақ тұтып Тәңір берген дінімді.

Шуағына тоңған халқым жылынсын,

Есіне алып, түркі тектес үнімді,

Мұхамбеттей Алла сүйген пірімлі.

Қазақы кемем жетілерсің күні ертең,

Гүлден тәжі кигізер-ау кең өлкем.

Талай ақын арнап жазар жыр көркем.

Нағыз бақыт! Тәуелсіз тең ел болу,

Құтты болсын, халқым сүйген мерекең,

Әділдік пен бірлігіңде берекең !

ХАЗАР ПАТШАСЫ ТУРАЛЫ ОЙ

Табиғаттан тауып әсем жарасым,

Құт дарытып Қызыр кезген жағасын.

Аңыз болған сұлулығы әлемге,

Мекен еткен екі теңіз арасын.

Қайда кеткен Хазар елі құдай-ау,

Ізсіз-түзсіз бос қалдырып даласын.

Ең соңғы рет топырағын құшақтап,

Ағылдырып ақ жауындай көз жасын?!

Ел мұратын ойламастан түнерген,

Бәрі, бәрі патша әкелген пәледен.

Өзі болып халық соры, тіл соры,

Көрген түсін шешпек болып әр елден.

Көріпкелдер дәруіштер шақырып,

Сойхандықпен елге маза бермеген.

Тирандардан кім көрмеген қорлықты,

Зұлымдықтың сыбызғысын үрлеген!

Мақтау сөзге жаны тоймай жандасып,

Мәз мәйрам боп жүргенінде бақ тасып.

Өз еліне қайғылы күн әкеліп,

Жындар мінген от кемеге жармасып.

Ынсап рахым ұят кетіп бойынан,

Қажымастан алдау арбау ойыннан,

Көз байланып дүниеге тойынған,

Озбырлармен байлық үшін жымдасып,

Қасырет толы дауылында адасып.

Өзге дінге, өзге тілге жол ашып,

Ақырында аһ ұрғаны шоқ басып.

Кәпірленіп тозақ отын өзі ашып?!

Жармасқандай құшағына албасты,

Өз нәпсісін ойлай-ойлай түн қашты.

Аялаған халық гүлін солдырып,

Қызықтады алтын тақтан әр тасты.

Атақ даңқын шығармақ боп жүргенде,

Саудаланып сорға түсіп қу басы.

Соғыссыз-ақ апат келіп еліне,

Жалмауыздай жауыздықпен жармасты!

Күрт үзіліп түп-тамыры ырысты,

Қонған бақыт шошынғандай көкке ұшты.

Алтын сарай қалды қаусап қаңырап,

Құшаққа алып қалың қара қамысты.

Жолбарыстар көртышқанға айналған,

Күнде мұнда аралайды қоқысты!

Жем іздейді безек қағып байғұстар,

Қалмағандай бақ таластық тартысы.

Ойлап тұрсаң мәңгілікке тұрардай,

Олар қанша адал жаннан қан ішті?!

Бабасының қадір тұтпай өрісін,

Періге еріп дүрліктірген ел ішін,

Тәркіленіп ұлт сезімі жоғалып,

Сыйламаған өлі түгіл тірісін.

Бәйек болған байлық қуып жанығып,

Толтырмаққа көздің түпсіз ұңғысын.

Ел сенімін адалдықпен ақтамай,

Жемқорлықтың өзі құрған үлгісін

Арқалаған кек қарғысын халқының,

Сатқын жанның кім қатесін кешірсін.

Жалғыз қызы аққу құсқа айналып,

Еркіндіктен іздеп өмір тынысын.

Оралады әр жыл сайын Еділге,

Іздегендей қыпшақ қандас туысын!

Қанға құмар құзғындардан сақтанып,

Жарқыраған айдын көлді бетке алып.

Есіне алып әлдилеген бесігін,

Күй тыңдайды, ән тыңдайды шаттанып.

Тылсым күшпен көз алдында анасы,

Қол созады толқындарды қақ жарып.

Өз тілінде сездіре алмай сезімін,

Сыңсиды аққу шерлі мұңын ақтарып!

Бұдан асқан қасірет барма туысым,

Естігенде зарлы мұңды дауысын.

Өксік жұтып жанарымнан жас ағып,

Қалың оймен кештім үнсіз тау ішін.

Тәңір бізді тіл мен діннен айырмай,

Имандықтың ақ қанатын қайырмай

Жалғастыртып бабалардың игі ісін.

Басын қосып Түркі елдерін бір туған,

Ақиқаттың сыйға тартып бақ құсын,

Ұрпағымның ашып сана тынысын,

Ұлттық намыс ар ожданын кірлетпей,

Көк Бөрілік тектілігін жүдетпей,

Ынтымақтың берсін ғажап нар күшін.

Нағыз бақыт адал болу халқыңа,

Ер жігіттер жанын қиған ел үшін!

ЖОҒАЛҒАН ЕЛ

( аңыз )

Ерте,ерте, ертеде,

Болыпты бір ғажап ел.

Нәзік сырын шертерде,

Тына қалған дархан жел.

Ұлы болған күнімдей,

Қызы туған айымдай.

Әні бұлбұл үніндей,

Биі аппақ қайыңдай.

Көлі мөлдір толқыған,

Аққу қаздың базары

Ақ шағала қалқыған,

Нұрдай күміс ажары

Жағасында сан ағаш,

Жұпар иіспен мүлгіген,

Құшағында сандуғаш,

Ән тамызған тілінен.

Тыңдап оны тау шыңдар,

Көтергенде сәлдесін,

Ілмек болып ақсұңқар,

Өткізіпті сан кешін.

Көз тойдырмас ғажап-ай,

шатқалы да гүл жайнап,

Орман толы қарағай.

Шексіз сұлу бұл аймақ.

Таулар алтын күмісін,

Алқа қылып тағынған

Табиғатым ырысын,

Төгіп берген ағынан.

Өшпесін деп жағылған,

Оттары да ұдайы,

Ақ бұлақтай ағылған,

Қара маржан мұнайы.

Таң қалдырған бар жанды,

Миуа бағы пейіштей,

Шырқайтындай ән мәңгі,

Тебірентеді сені іштей.

Сұлулықпен арбаған,

Сиқыр сәнді сәулеті.

Муза сазын арнаған,

Оған ақын әулеті.

Шыңда биік көрінген,

Ақ маралдың шегі жоқ,

Еркіндікпен керілген,

Жайылымы шүйгін от.

Бірақ жүйрік суық жел,

Тауға сұмдық жазыпты.

Тамсындырған сол бір ел,

Күрт өзгеріп азыпты.

Дәулет пенен байлықты,

Мақсат қылып өмірде,

Жоғалтып бар болмысын

Имандықтан айныпты.,

Бас имей Ар Тәңірге,

Айырылыпты дінінен.

Топастықтан сор басып,

Жүрек оты тілінен.

Ұрпағына ор қазып,

Сақтамапты бірлігін.

Тату тәтті ел еткен,

Өсірмепті бір-бірін.

Тартып жығып етектен,

Танымапты қадірлеп,

Ақиқатпен данасын.

Күншілдікпен күбірлеп,

Кетіріпті бағасын.

Шыбын жанын туға орап

Айтқан шындық ақылын,

Қор қылыпты қудалап,

Асқақ сезім ақынын.

Ана тілін ұмытқан.

Сорлы мәңгүрт ұлдары,

Дүниеге құныққан,

Ғылым болмай жолдары.

Есептемей байлығын,

Судай босқа шашыпты

Тозаң басып ай-күнін,

Жердің өңі қашыпты.

Кесе-кесе отынға,

Тауысыпты орманын.

Жерін сатып алтынға,

Ескермепті қолдағын.

Көл мен теңіз былғанып,

Қалдығынан мұнайдың,

Құстар өлген улаып,

Құшағында қурайдың.

Панасынан айырылған,

Аң байғұстар босыпты.

Көз ашқанда құйыннан,

Алдан аңшы тосыпты.

Аямапты тас жүрек,

Толғай тартып садағын

Киік лағы елжіреп,

Жас төксе де қарағым.

Көзден бұлбұл ұшыпты,

Жасыл белес қырлары.

Өн бойынан айшықты,

Жоғалып зер сырлары,

Қайғы мұңнан шаң жұтып,

Табылмапты дауасы

Тыныстарын тарылтып

Бұзылыпты ауасы.

Жүйкелері жұқарып,

Небір сырқат зардаптан.

Азаматын жер алып,

Жесірлері зар қаққан.

Су іздепті ұрпағы,

Жылғаларды жағалап.

Шарлап небір қырқаны,

Келешекке жол қарап.

Табылмапты бірақта,

Ең болмаса жұтым су,

Тұтқындапты жырақта,

Ажал деген ақырғы у!

Тұман басып жер көкті,

Күннің көзі жоғалып,

Сұм зілзала тербепті,

Қанды көбік оранып.

Көзі біткен бұлақтай,

Тірлік түгел өшіпті.

Азған жерде тулақтай,

Көрдіңбе бос бесікті?!

Дірілдеген улы көл,

Сол бір.елдің көз жасы,

Айналайын бері кел,

Жан жарасын қазбашы.

Анау құмның астында,

Қала жатыр тұншыққан,

Байқа қадам бастыңба?

Шығар тұнған ыршып қан,

Өткен олар жалғаннан,

Өз-өзіне оқ атып,

Сабақ алып жан балам,

Жібермегей ағаттық.

Табиғатым күн бесік,

Әлдилеген тербеген.

Өз анаңдай тілдесіп,

Ізгілігіңе гүлдеген.

Жара салсаң оған жат,

Кешірілмес тағдырың.

Дем біткенше қорғап бақ,

Егіз сенің тағдырың!

АТА РУХЫМЕНЕН СЫРЛАСУ

( Ибрагим Шияпұлы Акдраштегіне)

Жан атам ерлік толы жыр дастаным,

Қалайша бұған дейін сыр ашпадың.

Алдымда әулиемдей тұрсың міне,

Ойлардың сыйға тартып ең асқағын.

Тағдырың жазылыпты ақ қағазға,





Сия боп қуғындағы көз жастарың.

Адамзат баласына қазғандай ор,

Қаншама қырғын салған қызыл терор.

Алқынып темір торлы түрмелерден,

Жазықсыз зар шеккендер созады қол.

Елестер көз алдыңа еріксізден,

Аңсаумен өзің іздеп баратын жол.

Айдаған тозақ оты қан базарға,

Қаншама жайсаң өлді бұл жолдарда.

Әлі де ұмыта алмай құрбандарын,

Жел сарнап қосылғандай жоқтау жырға.

Омырауынан жас төгіліп ақ қайыңдар,

Ұқсайды ниеті адал пәк жандарға.

Сарғайып ұлын күткен аналардың,

Қалықтап шыбын жаны жүр-ау мұнда!

Ойламай қайғы толы өткен шақты,

Алаңсыз кім іздеген рахатты.

Қасірет қорлық зәрдің уын жұтып,

Қуғында қаншама ерлер ажал жұтты.

Жан жақтан қызыл дауыл қаптаған соң,

Шаңырақтар отқа оранып құлап жатты.

Еңіреп артындағы қалған сәби,

Басынан кешіп бейнет сан азапты.

Соққылап маңдайынан дауыл қарсы,

Қайғыдан езілсе де қабырғасы.

Жылма жыл жұт жайлаған сорды кешіп,

Әкесін сағынғанда төгіп жасты.

Құлатпай шаңырағыңды кие тұтып,

Ержетіп Шияп ұлың алға басты.

Сүйеніш бола біліп анасына,

Серік қып төзім атты қара тасты.

Жаныңа өмір сыйлап дәнін сепкен,

Бақыттың қазығы ғой әке деген.

Іздеді өзіңді ата жанын салып,

Сен жәйлі жақсы хабар сезген жерден.

Сапары жер бетінде біткенінше,

Мойнында борыш бардай өтелмеген.

Тапсырды көз жұмарда ұл-қызына,

Бұл жалған кімге мәңгі болған мекен?!

Сөнерде ашық күндей жүзі жарқын,

Тағы да қайталанып сенің атың.

Қимастық сезімменен қоштасарда,

Соңғы рет оқығандай сенім хатын,

Әкемнің жатқан жерін таппадым деп,

Толғантып тірек болған ізгі халқын.

Ұлдарым мен шықпаған биіктерге,

Шығар-деп, айтқан бізге аманатын!

«Тағдырдың тең бөлісіп берген бағын,

Сақтаңдар ер намысын, ел ажарын.

Қадірлеп тіршілікте бір-біріңді,

Қастерлеп ерлік даңқын бабалардың»

Осылай ақтық деммен сөзін жалғап,

Босатқан Алла берген шыбын жанын.

Әкеміз сенім артып үміт еткен,

Келер-деп, ата даңқы ерте кеткен.

Жалғауға өмір жібін ізгілікке,

Перзенттік ниетіммен ақ жүрекпен.

Өзіңді мен іздеуді қолға алғанмын,

Қимылдап ерлік күрес әрекетпен.

Кім білген Амур жаққа жеткеніңді,

Залым жау жала жауып ыза кекпен.!

Бұл жерде бойға жиған ұлы сипат,

Орнаған қуғындарға мәңгі зират.

Осында АМАНЖОЛДЫҢ АКДРАШЫ,

Тұлғасын көтерейін өзім сыйпап.

Бабамның әруағын қастерлесем,

Жан ата сонда емеспе иман сымбат?!

Адал жан Тәңіріңнің сүйген құлы,

Қашанда өзі қолдап түсер нұры.

Атасын архивтерден іздеп тапқан,

Тебіреністе ИБРАГИМ ШИЯПҰЛЫ.

Ортақ боп естен кетпес қуанышқа,

Ағылтып омыраудан төктім жырды,

Сау болып тіл көздерден,күншілдерден,

Әрдайым ашық болсын жолы нұрлы!





БАБАЛАР САЛҒАН ЖОЛМЕНЕН

Уа, муза,ақындардың қыз бөбегі,

Cұлулық адамзаттан іздегені.

Жасынан жүрегі пәк өнер сүйген,

Талабы таудай ұлға ақ тілегі,

Қиналсам періштемдей қолын созған,

Тәңірдің шабыт сыйлар бақ түлегі.

Тербеші жүрек қылын тылсымыңмен,

Дәл басып сезім толы ой пернені.

Жүректен ағылтайын жыр бұлағын,

Алтындап сөз маржаны ақ кемемді. .

Сырымды зерделіге жеткізейін,

Ақындар шындықты айтпай өткенбе еді.

Бабалар ерлік даңқы бізге өнеге,

Тебірентер біз сүйетін өскен елді.

Еске алып ғасырлармен асқан белді,

Жолдарын жырмен жалғап сый етейін,

Әрдайым өзің қолдап деме мені,

Шабытпен нұрландырып от кеудемді.

Өзіңмен қиял шыңның өрінде өстім,

Егізім дем біткенше бөлінбеспін.

Ақын боп туғаннан соң аянбастан,

Тер төгем ар жолында елім үшін.

Өмірдің мәні келер ұрпағымда,

Өткенін білмей олар өкінбесін.

Танысын түп тамырын нәр бұлағын,

Мәңгілік рух толы өр киесін.

Қадірлеп күте білсе сол бақытты,

Мен сенем қабырғасы сөгілмесін.

Ту қылып өнегелі өмір жолын,

Гүлдетер қасиетті ел іргесін.

Ой бөліп ата дәстүр қамбасына,

Күш жыйнап ұлттық таным санасына,

Көрген соң бұрылғанын арнасына,

Тәңірім нұрға бөлер керегесін.

Сый қылып баба даңқын өнегесін,

Артырар жан сұлулық имандығын,

Жалғауға ізгіліктің өмір көшін!

Бауырым ашық айтсам бар сырымды,

Отан-деп, от кешпесең несіне ерсің,

Қызмет қыл өз ұлтыңа жастайыңнан,

Шындықтан шырақ жақсаң бүгілмессің.

Құлақ түр менің өршіл үндеріме,

Жар салған жолын іздеп ерлік істің.

Ұғынсаң жан айхайын ақын жанның,

Өзің де жырау болып төгілерсің,

Бойыңды нәзік әуен шымырлатып,

Қастерлеп аққу сазын төрге ілерсің,

Жаныңнан табылғандай жоғалтқаның,

Ғажайып сиқыр әуен күйге енерсің.

Ашылып намыс құмар отты жаның,

Бір сезім алға сүйреп көсілерсің!

ТӨРТІНШІ БӨЛІМ

Сан ғасырлар еркіндікке күрескен,

Қилы-қилы тағдыры бар мұң кешкен.

Менің сүйген қасиетті Отаным,

Әуел бастан ерлікпенен бірге өскен.

Азаттықтың ақ таңы үшін алысқан,

Ұрпақтары жанын қиған намыстан.

Ұмытпастан құшаққа алып күнде ол,

Ақ жауын жыр ағылтады алғыстан.

Үлгі қылып ерлік толы жолдарын,

Жүректерге өжет сазды үнімен,

Құя біліп қан қайнатар от жалын.

«Аттан»- дейді, дауысымен олардың,

Ала таңнан тебіреніп оянам,

Аманатын орындауға Отанның!

МЕНІҢ СҮЙГЕН ОТАНЫМ

Өткеніңмен тарихыңды танымай,

Мүмкін емес алға басу адымдай.

Айнымастан ата салттан жан салып,

Ақ жолында алаулай біл жалындай

Алтын ұяң өз тіліңнен айрылмай.

Дінің болып егіз біткен жаныңдай,

Күнде Аллаға жасай біліп құлшылық,

Инабатпен жан сарайын таза ұстап,

Парыз намаз уақытынан жаңылмай.

Инабатпен жан сарайын таза ұстап,

Адамға жат былықтарға салынбай.

Ізгіліктің әсемдігін меңгеріп,

Адал еңбек туа біткен қаныңдай,

Шүкірлігің тірліктегі танымдай.

Ар ұятпен жақсылыққа талпынсаң,

Ұлттық Рухың өн бойыңда жалындай.

Сонда ғана менің сүйген Отаным,

Өн бойыңа құйып жігер от әнін.

Ұрпағымның жүрек көзі ашық деп,

Ашар саған ұлы жолдың соқпағын.

Бар кеңдігін сыйға тартып даламның,

Аманатын табыс етіп бабаңның!

Сан ғасырлар еркіндікке күрескен,

Қилы-қилы тағдыры бар мұң кешкен.

Менің сүйген қасиетті Отаным,

Әуел бастан ерлікпенен бірге өскен.

Азаттықтың ақ таңы үшін алысқан,

Ұрпақтары жанын қиған намыстан.

Ұмытпастан құшаққа алып күнде ол,

Ақ жауын жыр ағылтады алғыстан.

Үлгі қылып ерлік толы жолдарын,

Жүректерге өжет сазды үнімен,

Құя біліп қан қайнатар от жалын.

«Аттан»- дейді, дауысымен олардың,

Ала таңнан тебіреніп оянам,

Аманатын орындауға Отанның!

Тіке қарап бітпес күрес өмірге,

Құлақ түріп кие толы үніне.

Жар саламын қасиетін жыр қылып,

Келер ұрпақ ұғынсын-деп, төрімде!

Құшақтарын емін еркін жаза алмай,

Баз біреуі күн кешкен соң азардай.

Дауа іздеумен күндіз түні тынымсыз,

Ұлттық Рухым тарихымнан көз алмай.

Атқызамын ойға бөлеп таңымды,

Сан сұрақтар мазалайды жанымды.

Сақтай біліп әдет ғұрпым, дінімді,

Келер ұрпақ терең зерттеп танымды.

Жақсылықпен ақтап елдің үмітін,

Жеткіземе гүл жайнатып барымды?!

Айтпай кетсек сөз атасы өледі,

Ұрпақтарым ғылым қуып өрелі.

Бір Алласын күндіз түні ұмытпай,

Ойларма екен ұлттық мүде тереңді?!

Қандай болар құрсауланған қоғамым,

Оған дағы ой кешумен алаңмын.

Өзі болып азаттықта көркемнің,

Кең даламда өсерме екен көктем гүл.

Қалай айтсам болады екен ашылып,

Көңілдегі көп ойлардың төркінін.

Әр күнімді үмітпенен сабақтап,

Ойларымды баба ізіне құндақтап.

Ұмтыламын кемелдіктің шыңына,

Тәңір берген Муза аруын құшақтап.

Қырандардай қос қанатын қомданған,

Шырақ жағып сезім толы ойлардан.

Жауап іздеп тыным таппай шарқ ұрам,

Аласұрған теңіздердей сұрланған.

Біздер кімбіз, қандай жолдан келеміз,

Қай бағытта керуен көш кемеміз.

Бабалардың адалмызба алдында,

Ақиқатқа қандай жауап береміз?

Әзірмізбе жеңістерін жалғауға

Ынтымақпен бет алдықпа бақ тауға.

Танимызба өзіміз өзіміз,

Ұлттық үнім өшпейтұғын жол қайда?

Кеудемдегі жалын атқан сезіммен,

Тауды жарып қара тастай төзіммен

Сырласамын ой бөлісіп тағы да,

Келер ұрпақ үміт күтіп өзіңмен.!

Тыңдау да өнер, оны ұғады білікті ер,

Мен сөйлейін еркін ойға ерік бер.

Саз сырнаймен әлдилеген әлемді,

Көз алдымда түп қазығым Түріктер,

Керегесін қағанаттың көтерген,

Ашин бабам аңыз толы ерліктер!

Тамырыңа тереңдікпен көз салсаң,

Ғасырлардан талай асу асқан бел,

Сыр айтады өр Алтайдан соққан жел.

Қорқыт бабам қобызынан саз төгіп,

Қосылады оған далам кемеңгер,

Дауысына елжірейді туған ел.

Тасқа жазған кітаптарды құшақтап,

Маңдайымнан ағылады моншақ тер.

Ұлы сөздер мұнда досым қаншалық,

Үңілемін әр әрпіне зер салып.

Тағдыр жазып қайғыменен азабын,

Төңкергенде қуаныштың қазанын.

Ел қырылып қылыш тілген жалғыз ұл,

Көз жасымен жазып жатты зарлы әнін.

Лағнат айтып қарғыс атқыр соғысқа,

Ата жұртқа салып кеткен зор лаңын.!

Сөнбесін-деп, шырылдаған жан шырақ,

Тәңір өзі көктен жіті бақылап.

Тылсым күшпен сәуле төгіп жанына,

Жапырақтармен қанын жауып,жатты орап.

Не болады дән қалмаса асылдан,

Ертең өссе бүр жармайма жас ұлан.

Шыдай алмай шырылдаған дауысқа,

Жан ұшырып көмек тілеп шақырған.

Бөлтіріктері өліп кеткен аңшыдан,

Қаншық қасқыр жетті аптығып, шапқылап,

Қатыгездердің қылығына ашынған.

Сүт емізіп емшегінен сыздаған,

Денесіне жылу беріп мұздаған.

Жеткізгендей өмір атты асқақ ән.

Бой берместен тағдырына жасқаған.

Анасындай емірене аймалап,

Бауырына қатты қысып жас алған.

Суретін салу қиын сол сәттің,

Дүлділ ақын болсаңызда бал тамған.

Жүрек тербер көрініс ғой ғажайып,

Түсінеме кісіліктен азған жан,

Тірі адамды тірі кезде сүйе алмай,

Жол азықсыз қабірге кірген адамдай,

Адамдзаттың сәулетіне кір салған.

Табиғаттың берген сиын ұғынбай,

Бір-бірінен дәулет байлық қызғанған.

Қанға құмар адамдардан шошынып,

Жер –Анасын қадірлемей ор қазған.

Сескенгендей қиямет толы ызғардан,

Алып кетті күміс тауға көк бөрі,

Тіке өтіп қия соқпақ құздардан!

Бірге жүрді есейгенше жанында,

Көк бөрінің өрлігі ойнап қанында.

Жұлдыздармен жүрді еркін сөйлесіп,

Адам жаны айналмады тағыға.

Тәңір өзі ой салғандай жүрекке,

Туған жерін жүрді іштей сағына.

Түсіне еніп ақ жаулықты әжелер,

Іздеу салған дауыстыры жаңғыра.

Жылдар сырғып өтсе дағы сынаптай,

Тау ішінде малынғандай таң нұрға,

Ұлылықтарын сездіре алып тағы да,

Ақша бұлттан хабар салып ұлына.

Жұлдыздармен хат жазғандай жанына,

Сәулесінен тамшы құйып қанына.

Аққулардан естідіме бір хабар,

Әлде өзінің тағдыр жазған бағыма,

Жан қиналып мұңға батқан шағында.

Тау ішінде жол таба алмай адасқан,

Керуен көш тап болғаны бағына.

Кейде өмір көрген түсің сияқты,

Өшірмеген үміт оты шуақты.

Тәңір өзі ниетімен жол салса,

Тақырдан да атқылатар бұлақты.

Орман қылар сыбдырлаған құрақты,

Дариялармен жуар шөлді қыратты.

Қалғып кеткен тауларыңды оятар,

Құашағына жағып сансыз шырақты,

Бар ғаламды емін-еркін аралар,

Жұлдыздардан мініп жүйрік пырақты.

Қаһарланса топан қылар мұздақты,

Құдіретінде бауырым-ау, шек барма,

Адамзатқа берген жерден тұрақты,

Бойына құйып иманмен ар ұятты.

Болмысына таңданбассың сен қалай,

Бірегей ол!Жан біткенді жаратты.

Серігі жоқ,нұрдан шуақ таратты.

Жетім көрсе адастырмай жұбатты.

Үйсін қарты тұрды танып құшақтап,

Ер Түріктен қалған жалғыз тұяқты.

Жетім болып жалғыз қалған жасында,

Бақыт қонды ер жігіттің басына.

Ару сүйді туған айдай нұр төккен,

Дүркіреген тойлар өтті қосында.

Хан сайлады тектілердің көзі –деп,

Қарт даналар басын қосып осында.

Ғұн ұрпағы,күн ұрпағы есімі,

Даналықпен серік қылған естіні.

Алтындалған көк бөрінің басы бар,

Байрағымен алға тартқан көшімді.

Соңына ерген бес жүз ғана шаңырақ,

Уақыт өте жайған жасыл жапырақ.

Өсе, өсе ұлыс болып бір тұтас,

Ешкімге де бас имепті қалтырап.

Сақ,Каспиі жақса ошағын көркейтіп,

Аддар ғажап ерлігімен күй шертіп.

Үйсін Қаңлы керегесін үлкейтіп.

Құт әкеліп ынтымақпен төріне,

Бақ сыйлапты абыройын көркейтіп.

Бертін келе жиырма тайпа қосылып,

Ортақ болып байтақ далам кеңістік.

Ұлыс күнін тойлайды екен наурызда,

Бір-бірімен сағынышпен көрісіп.

Қартарына тартып өгіз шекесін,

Жастары ішіп наурыздың көжесін.

Көкбар тартып әсем ойын сауықпен,

Әнмен күйден жібермеген есесін.

Ерік жігер беріктігі болаттай,

Күн бесігі Тұранына жолатпай.

Жәй оғындай атылыпты жауына,

Шайқастарда жауын бетке қаратпай.

Кең даламда жеңіс даңқын шарлатып,

Ұлан ғайыр кең әлемге тіл қатып.

Ақ ордамда киіз үйлі ұямнан,

Қырандарын ұшырыпты самғатып.

Етпен қымыз асы болып сүйікті,

Қонағынан аямапты сыйлықты.

Ұрпақтарым шыңдалумен жүрсін-деп,

Жүйрік атпен аң аулауды сүйіпті.

Күміс таудан алтын күміс өндіріп,

Темірінен қайқы қылыш идіріп.

Небір асыл бұйымдарды жасапты,

Өн бойына сұлулықты сыйдырып.

Тіршілікті терең ойлап зердемен,

Өмір кілті өнерде-деп, нәр берген.

Мөлдіретіп тамшысындай бұлақтың,

Бар киімін алтынменен зерлеген.

Кең жаһанды көру болып арманы,

Ойлап тауып қос дөңгелек арбаны.

Шағын үйді үстіне дәл қондырып,

Қосыпты сан тоғыспаған жолдарды.

Алдарынан қанша өзен су ақты,

Қай сәтте де бола біліп жинақты.

Таңғажайып сұлулыққа таңданып,

Жер бетінен көп жаңалық жинапты.

Қажымастан халық үшін сең бұзып,

Қастерлеумен кең ғаламды күн бесік,

Табиғатпен бір туғандай тілдесіп

Таба біліп ізгілікпен үндестік.

Берген сыйын тұрмысына енгізіп,

Қауке бабам үйретіпті ең алғаш

Жер ананың сүт емшегін емізіп.

Қызықпапты үлде менен бүлдеге,

Иман байлық жинағаны кеудеге.

Алла ілімін меңгерсек-деп, армандап,

Ар санапты өресіз боп жүруге.

Үйреніпті өмір ұстаз өзінен.

Маржан теріп құлаш ұрып тереңге.

Берекенің жаға біліп шырағын,

Аямапты от басынан шуағын.

Пір тұтыпты ана біткен ерлерін,

Баптағандай әулиенің пырағын.

Ұл өсірген қыз өсірген намысты,

Азаматы бола білер Тұранның.

Әрбір адам еркіндікпен деп алған,

Әділдіктің адал сақтап ұранын.!

Жетісуда, Шу мен Іле,Таласта,

Дарияларым мұзға оранып тоңбасқа..

Жанкент, Сайрам, Отырармен,Таразда.

Сарайшықта Жібек жолы азбасқа

Сыр мен Жайық арасынан әр тасқа.

Жан бітіріп сан қалалар салыпты,

Жел өтінде мәңгілікке қалмасқа.

Кеуделері кең болыпты даламдай,

Ұлылықтан терең тыныс алардай.

Бар әлемді ақылына сыйдырып,

Баба тілін қастерлепті анамдай.

Тәңір ұлы,ардың құлы бақ та осы,

Ақындарын сыйлай білген ел жақсы.

Даналықпен ұран салған халқына,

Афрасябтай әділдіктің патшасы.

Халқын теңеп теңіздегі маржанға,

Баға құнын түсірмепті арзанға.

Ата салтты тәрбиенің көзі деп,

Толғаныпты мақал-мәтел жазарда.

Даналықтың оймен ашқан есігін,

Бүкіл әләм қастерлеген есімін.

Анахарсистей кемеңгердің жырларын,

Жаттатыпты түзеу үшін бесігін.

Ұрпағымның ерте ойлап құт қамын,

Іштей тілеп ғалам сырын ұққанын.

Зоротуштра пайғамбары даламның,

Елге тілеп нұр шуағын ақ таңның,

Сыйға тартқан»Авеста»атты кітабын.

Ұлылығын көрсетіп ол өзінің,

Терең ұғып ата жұрттың сезімін.

Жаратушы Тәңіріме сиынып,

Қалап берген Тәңірлік дін негізін.

Бүлінбеске намыс толы ар қаны,

Мәңгілікке жалау қылып иманды.

Жұлдыздармен емін еркін сөйлесіп,

Іздепті олар білімі мол жолдарды.

Ұл мен қызы болсыншы-деп, жан жақты,

Алпамыс пен Манас жырын жаттапты.

Тілін, дінін санасына сіңіріп,

Тазалығын мөлдір күйде сақтапты.

Еркін ұстап заман тылсым тізгінін,

Адал ісін қолдай біліп ізгінің.

Қатарына қосылғанды тілекпен,

Бауырындай сезініпті өзінің!

Мейірімнің нұры жауған жүзінде,

Ашық жарқын мәрттей бекем төзімге.

Сол ұлдарын өз қосыным деп атап,

Тәңірімнің қарасыпты өзі де!

Құшағынан тарқамастан ырыс бақ,

Шөбі шүйгін кең өрісті қоныстап.

Кезген екен ол шеті мен бұл шетін,

Кең даламнан дауа тауып тыныстап.

Қаһарланса қысқы аяздай қақаған,

Мақсатына жетпей нәрін татпаған.

Мейірлене құшақ ашып бас иген,

Махаббат пен шын достыққа сақталған.

Қорқауылдай түнде жорытқан сүзіп таң,

Көп болыпты байлығына қызыққан.

Қауіп төнсе қорғау үшін бақытын,

Құтылуға асығыпты бұзықтан.

Батырлары көк байрақты ту ұстап,

Атой салып дауылға еніп дауыстап.

Аттан десе, аттың жалын төгілтіп,

Жұдырығы жұмылыпты қылышты ап.

Бойларында намыс ойнап кекпенен,

Жұлдыздардай құлдыраған көкпенен.

Арғымақтары жүйрік желмен жарысып,

Қас жауына күтпес жерден беттеген.

Айбынды әскер ұран салған ел үшін,

Ерлік даңқын жаза біліп өрт деммен!

Ысқырыпты тартқан садақ жебесі,

Кетеді екен оны естісе жау есі.

Төбесінде нажағайлар ойнақтап,

Кезіккендей сұм ажалдың елесі.

Аттилла деп, ер есімін жаттаған,

Ерліктерін аңыз қып кім айтпаған.

Қытайыңа алып салық төлетіп,

Европаңның төсін басып таптаған.

Днепрдің толқынымен жарысып

Ерегескен қас дұшпанын жанышып,

Қырым, Кавказ тауларының үстінде,

Тұлпарларын ойнақтатқан табысып.

Адайкөк-деп,Элбурстың шыңына,

Туын тіккен тау гүлімен танысып.

Шеркестерге сол бір жерді сый қылған,

Жанға дәру бұл мекенде таңғы шық.

Жасыл орман құшақ ашқан ерлерге,

Аңсап келген бауырындай ып-ыстық!

Донға атын суаруға тоқтаған,

Дунайында Мадиярларды жақтаған.

Мұқит асқан үндістерді жоқтаған,

Албандардың қайсарлығын мақтаған.

Бір туғандай оның қолын қақпаған,

Стамбулда өз үйіндей қыстаған,

Омбысына қалың қардан тау жасап,

Барнауылда темірші ұста ұстаған.

Қарашайға соққан алтын тостаған.

Бұлғырдарды туысындай қостаған.

Хакасында Адайлардан қос қалған,

Аямаған шұғыласын жанының,

Шын достықты ұмытама жақсы адам.

Бірақ қанша малынса да байлыққа,

Боз жусанды боз даласын жоқтаған.!

Туған жерге жетсе ашып құшағын,

Басу үшін өрттей дертін құсаның.

Топырағын сүйе салып аунапты,

Дым қажеті жоқтай одан басқаның!

Бірақ қайдан бола қойсын тыныштық,

Жау келеді қалың қолмен ыңырсып.

Аттан! Аттан! Тағы майдан ел үшін,

Туған елдің әрқашанда таңы ыстық!

Сол бабалар ерліктерін таны –деп,

Ер Күлтегін,Тумын, Білгі, Тоныкөк.

Жаздырыпты тасқа елдің тарихын,

Келер ұрпақ баба алдында тәжім ет!

Бақыт құсы құшағында қоныстап,

Кең даламнан тарқамастан ырыс бақ.

Әруақтары қолдап жүрсін халқымды,

Әрбір төрге шаттық сыйлап тыныстап

Шуақ төксін өшпес рухың санаңа,

Мен оқиын аманатын дауыстап!

Сен бәрінде жүрегіңе құйып ал,

Парасатпен көріскендей қол ұстап.

«Биікте көк Тәңірі,ал төменде,

Жаралғанда көк аспанмен қара жер,

Арасынан пайда болып Адам ер.

Одан өрбіп ата – бабам ержеткен,

Бумын қаған,Естемі қаған туған ел!

Бір Тәңірім қайырыммен күш беріп,

Имандығын нар халқымның ескеріп.

Салтантпен билеп Батыс,Шығысты,

Даналықпен отырда жол көрсетіп!

Інілері ізін басып олардың,

Қағандар боп жалғағанмен жолдарын.

Бірін – бірі бағаламай,қадірлеп,

Күлге былғап ата-туыс қандарын,

Пенделікпен өршітіп кек дауларын

Жемі болды Табғаш озбыр жаулардың.

Алты бақан алауыздық у шашып,

Жықты бізді ор түбіне оқсатып.

Айдап салып арбағандар мәз болып,

Мазақ қылып залымдықпен тас атып,

Алапаттың зілін төгіп тұрды ылғи,

Қамшы үйіріп зар илетіп қақсатып.

Сақтай алмай ынтымақ пен бірлігін,

Түркі халқы жойып алды елдігін.

Бек ұлдары бұғауланған құл болып,

Пәк қыздары күңге айналды,құлыным.

Бақыт солай бізден теріс айналып,

Қоқыс төккен батпақ сорға айналдық.

Дәуірлеген кездер көзден ғайып боп,

Біріге алмай арпалысып қиналдық.

Елім деген еңіреген текті елмен,

Құтқаруға жаудан елді кекпенен.

Ерлікпенен күресуден тынбадық,

Жарқылдаған нажағайдай көк тілген.

Еркіндіктің шам шырағын жақсақ-деп,

Алға ұмтылдық ізгі халық көппенен!

Көз жасымыз көрінді ме Тәңірге,

Қайта көктеп келдік мынау өмірге.

Ыдыраған аз халықты көп қылдым,

Ынтымақты жалау қылып теріме!

Халқым болды менің күнім,ай – нұрым,

Кедейлерін жетілдіріп бай қылдым.

Елім үшін күндік дамыл алмастан,

Түнде ұйықтамай арттырдым бақ айбынын.

Сорғалатып моншақ қара терімді,

Жаудан қорғап әрбәр сүйем жерімді,

Қызыл қаным төгілсе де өзімнің

Мен халқыма жұмыс тауып күш беріп,

Көркейткенмін Ұлы Түрік елімді.

Әділ болып пейілі кең халқыма,

Мәңгілік із қалдырдым мен артыма.

Қазғақ оғұлым бәрі саған аманат,

Дақ түсірме қасиетті ұлтыңа.»

Бабаларың жеткізем –деп, жан сырын,

Құпиясын жаудан сақтап жасырын.

Шежіресін күй мен жырға сыйдырған,

Сонда сенің баға жетпес асылың!

Қастерлей біл,алма ізін жоғалтып,

Мұнда біздің баба жолы бәрі анық.

Онда ғажап ұлы сипат айбын бар,

Оқы,оқы тарихыңды қолға алып!

Түрік,Түрік,Тәңір берген есім бұл,

Өзі сүйіп маңдайына ескен нұр.

Бұдан артық бақыт барма қандасым,

Түрік десем тербеледі бесік жыр.

Көз алдыма келер байтақ Тұраным,

Көңілімнің отауына өсіп гүл!

Болған онда қанша асыл алыптар,

Ер Тұңғадан бастау алар ерлігі,

Келер ұрпақ әулиелеріңді танып қал.

Алысқан ғой олар туған ел үшін,

Өшпеуі үшін ана тілің-тарихтар!

Бірегейі Ер Едіге – таң нұрың,

Қайта жалғап ата жұрттың тамырын.

Орыс,Поляк,Литваңды талқандап,

Түрік елдің шешіп берген тағдырын.

Не болар ек жаудан егер жеңілсек,

Билер ме еді кең даламды келімсек,

Құл болар ма ең кісендеулі алдында,

Болмас еді алда жарқын келешек!

Бабалар- ай, кешкен талай бейнетті,

Басын жауға ұрпақ үшін имепті.

Бірде шықса тарихыңның шетіне,

Бірде қайта төрін алып билепті.

Амандығын тілеп тіл мен дінінің,

Туы астында Шыңғысхандай ұлының

Сілкіндіріп мынау байтақ әлемді,

Көшпенділер қосқан қайта бірлігін.

Одан соң да болған талай бақталас,

Аласапыран билік үшін тақталас.

Қазғақ оғыл баба отын өшірмей,

Қазақ елін көтеріпті Жас Алаш!

Сарайшықта шоғы жатыр сөнбеген,

Жанбауырым тарихыңа құшақ аш.

Ата жұртқа болған алғаш астанам,

Бұл күндері ағылтқандай көзден жас.

Махаббаттың болмас оған өлшемі,

Әруақтарға дұғаңды оқып мауқын бас.

Қанша тағдыр бастан кешті нұр іліп,

Бірде тұрып, бірде сорда жығылып.

Озық ойды биік өрге самғатып,

Шу бойында бір Тәңірге жүгініп,

Әз Жәнібек,Керей хандар жұмылып,

Батасымен Майқы бидей бабамның

Ту тігіпті қуанышпен жыйылып.

Жер ұйықты тапқан далам өзінен,

Асан қайғы бал тамызған тілінен.

Жыр төгіпті жаны сұлу халқыма,

Асқақтатып Рух толы сезіммен!

Желпісе де заманалар желдері,

Дауыл құрып шайқап қарап ар-бері.

Тас түйінде бірліктерін жоғалтпай,

Қайыспаған ұлы қазақ ерлері.

Сөнбесін деп өмір атты шамшырақ,

Омырауын оққа тосып қансырап.

Бізге жеткен сол бабалар өр Рухын,

Ұғасың ба,жауап берші жас ұрпақ!

Қорғау үшін байтақ далаң қырыңды,

Қаншама ерлер жанын қиып қырылды.

Елім- айлап, қанын төгіп жеткізген,

Көтердің бе ту қып ТІЛ МЕН ДІНІҢДІ?!

Алтын сандық іші толы бәрі асыл,

Кең әлемнен таба білген жарасым.

Ғасырлардан бізге әкеліп жеткізген

Сүйе алдың ба әдет – салтын,мұрасын?

Айқастарда біздер үшін көз ілмей,

Жүрегінің отыменен өшірмей.

Алып келген күмбірлеген ән күйін,

Бақ кілті- деп, ұстадың ба түсірмей?

Жалауы боп бар мұсылман ұямның,

Адамзатқа сұлулықтан құйған үн.

Мұхаммедтей пайғамбарды пір тұтып,

Үлгі еттің бе өмірбаянын?

Қарсы тұрып қара дауыл,құйынға,

Қара қылды қақ жара алған қиында.

Төле би мен Әйтекедей билердің,

Даналығын жан сарайға құйдың ба?

Қаз дауысты Қазыбектің батасын,

Айта алдыңба ұрпағыңа тойыңда?

Құлаш сермеп іліміне Алланың,

Жұмбақ сырын шерткен мынау ғаламның,

Әл – Фараби,Баласағұн жырлаған

Білесің бе жұлдыздарын далаңның?

Қалың Алаш қамын ойлап қайысқан,

Болжай білген болашақты алыстан

Абылайдай ханың жатқан киелі,

Ой салды ма жүрегіңе Түркістан?

Үркердейін жарқыраған тамызда,

Аты айналған ерлігімен аңызға.

Хангелдіұлы Райымбектей бабаңның

Ерліктерін өшпес жыр ғып жаздың ба?

Қысылшаңда қол бастаған намыспен

Саурық,Тайлақ,Бөгенбайлар нар кескен.

Әбілхайыр,Қабанбайлар ерлігін

Қайталауға әзірсің бе Жеңіспен?!

Кең далаңның жалау қылып шыңдығын

Нар халқыңның жастай ұғып шер – мұның.

Бар ғұмырын азаттыққа арнаған

Ұқтың ба үнін Кенесары,Сырымның?

Кең әлемнің бас идіріп шың құзын,

Таңдандырған даналықпен жер жүзін.

Абай,Шоқан қос жұлдыздан нұр жұтып,

Сен ғылымға ұмтылдың ба ұл – қызым?

Жауап беріп азаматтық арыңа,

Баба рухы тулап ыстық қаныңда.

Азаматтың қол бастаған сұңқары

Исатайға бас июге бардың ба?

Халық үшін жауы болып хандардың,

Махамбеттей сүйіп ерлік жолдарын,

Енгіздің бе жүрегіңе ем қылып,

Найзағайдай жарқылдаған жырларын?

Тасқындаған әруағы тарылмай,

Патша құрған темір торға бағынбай.

Жолбарыстай қарсы атылған жауыңа,

Ер Есеттің желпіндің бе туындай?

Қара дауыл жан жағыңнан қаптаған,

Кездерінде халқың үнін жақтаған.

Кеудеңде ме Мағжан,Сәкен жырлары

Еркіндікті тозақ кешіп жоқтаған?

Қызыл құйың зар жылатып еліңді,

Өртеп кетті – ақ босағаң,төріңді.

Содан қалған шаң тозаңнан сілкініп,

Тазалап сен жуа алдыңба кіріңді?

Қадір тұтып есіл ерлер есімін,

Алашым деп ашылды ма есігің?

Біздер Шоқай,Әлихандар,Тұрар деп,

Бұлқынды ма ұлың қозғап бесігін?

Жеткіншегің қолына ұстап Құранын,

Жатқа соғып хадистердің зор мәнін.

Жалау қылып байлады ма жанына

Ер Баукеңнің халқым деген ұранын?

Мыржақыптың үніменен оянып,

Ахмет боп ана тілін қолға алып,

Мен қазақ -деп,мың өліп,мың тірілген,

Жұбан болып ой кештің ме толғанып?

Есіңе алып мақсат қойып алдыңа

Бас июге сол асылдар Рухыңа.

Арыстан Баб пен, Яссауидей әулиең,

Шырақ жаққан Меккеңе сен бардың ба?

Қараңғылық бұлтын серпіп ізденіп,

Жетілдіңбе білім қуып өзгеріп.

Жарадыңба ел жұртымды жебеуге,

Ел болудың қамын ойлар кезге еніп.

Өткеніңді хатқа тізіп жаңылмай,

Ізгілікпен ізденуден жалындай,

Кешегі өткен арыстардай ерлікпен,

Ар иманмен абыройдан айрылмай,

Ояттыңба келер ұрпақ санасын,

Әділетсіздікке қайсарлықпен бағынбай.

Озбырлықпен алыстыңба жан салып,

Желіккендер жүрмес үшін қағынбай.

Талай дауыл қиындықтарды көп көрген,

Сан азапты бастан кешіп өткерген.

Аналар мен әкелерді құрметтеп.

Ниетіңмен шуақ құрып көктемнен,

Ерлік жалын тарихыңа барабар,

Басыңды иіп жырладыңба от деммен?!

Мазалаумен жас жаныңды сан сұрақ,

Сөнбесін-деп, бейбіт өмір сан шырақ.

Таң алдында айта алдыңба ұлы сөз,

Жаратқанға алғыс айтып Аллалап!

Ең бастысы елдің мұңын жоқтайтын,

Бола алдыңба жаны таза азамат?!

Әзірмісің ар намысын қорғауға,

Отан үшін отқа түсер қолқанат.

Жету үшін асқақ биік арманға,

Ерік беріп ұлттық сана ойларға.

Күн бесігің туған жерден толғанып,

Шыға алдыңба ұлыңды ертіп жолдарға.?

Қандай мақсат алға қойдың ақылмен,

Саналы іспе, нәсібі мол алды кең.

Бейімделіп ұға алдыңба нарықты,

Тірлік жасап талаптанып заңымен.?

Түсін мені келер ұрпақ ақ таңым,

Сенде менің жалындаған от әнім.

Ұғынбасаң қасиетін жасыңнан,

Кешірмейді менің сүйген Отаным!

Ойлан, ойлан,парасатпен ертеңді,

Опық жейді ойламаған ел қамын!

Төрің көрге айналмасын десең сен,

Бірлікпенен қазірден соқ қамалын,

Жайқалдырып әділдіктің орманын.

Жауыздық пен зомбылыққа жол бермей,

Биіктерге қанат жайсын арманың!

БЕСІНШІ БӨЛІМ

Туған жер жас жанымда жалындап ой,

Мен сені аңсап келдім сағындым ғой.

Өзіңде тәй-тәй бастым сенде ағайын,

Атыңнан Кең Жылойым айналайын.

Бәйгеге өзің қосқан арғымақпын,

Мөлдірін сенен іштім жыр бұлақтың.

Ақ сүтті анам сенде бата берген,

Мен саған қарыздармын ата-мекен.

Асқақтап Алатаудай бақ талабым,

Өзіңде туғаныма шаттанамын.

Мәңгілік жырға қосар ардағымсың.

Кең Жылой, ана -тілім ар намысым.

Төсіңнен мәңгі өшпейтін жарық көрем,

Киелі аңыз толы тарих- кемем.

Ерлігін кең пейілді ұлдарыңның,

Ұрпаққа ту болсын деп, жазып келем!

Бәріне алқа тағып жырларымнан,

Мәңгілік ескерткіш қып жолдадым ән.

Бұзылмас оның көркем мұнарасы,

Сыр шертер ғасырлардың қойнауынан!

Кең Жылойым- әулиелер мекені

Пір Бекеттей,Байбақтыдай ер туған,

Осы өлкеде қаз бастырған бар тумам.

Бабам өскен әкем өскен мекен бұл,

Айнымаған гәкку сазды аққудан.

Әрбір қырын әулиелер қоныстап,

Ұрпағына сыйлай білген ырыс бақ.

Бұл өлкенің шаңы алтын бауырым,

Дем жұта біл Рухтармен тыныстап.

МЕН

Елім барда еңсесі жығылмаған,

Тілім барда кеудемде жалындаған.

Туған елдің күмбірлер үні болмай,

Бауырым-ау, қалайша тыным табам.

Ұрпаќ үшін көтеріп небір жүккті,

Сыйға тартқан мәңгілік жылулықты.

Тасқа жазған жырынан бабалардың,

Іздеп келем көз ілмей ұлылықты.

Бастан кешкен қиямет сан азабын,

Көктей көктен жаралған нар қазағым.

Шуақтарын кеудеме құйып алып,

Рухтармен сырласып жыр жазамын.

ЖАНАЛЫ ӘУЛИЕ БАБА ҮНІ

О, ұрпағым, үмітті аппақ таңым,

Өн бойында ып-ыстық аққан қаным.

Сенде менің – Алаш деп ұрандаған

Ең әдемі әуезді асқақ әнім!

Үніменен тіл қатқан ғасырлардың,

Сенде ұрпақ өшпейтін асыл нәрім.

Намыс құлы-қанатты ерліктерді,

Тарту қылдық сол үшін асылдарым.

Іждєт қылып имандық намазына,

Бас иместен тағдырдың азабына,

Шексіз-шетсіз далаңды қорғай білдік,

Ұрпақ саған қалсын –деп, мол қазына.

Арпалыстық ел үшін қан ағылды,

Соңғы тыныс біткенше қырағы үнді.

Өшірместен аялап алып келдік

Тіл мен дінің – қос жарық шырағыңды.

Өн бойына сыйдырған Ай мен күнді,

Шежірелі ой шертер ойлы үнді.

Ғасырларға тамырын терең жайған,

Алып келдік өлең жыр байлығыңды.,

Осында ежелгі жыр сырлы аңыздар,

Жоғалтпас қайнар көзің айдыныңды.

Аунап ал топырағына Ақ Мешіттің,

Серпісін кеудеңдегі уайым мұңды.

Ата жол қасиетін ұмытпастан,

Қор болмас бабасының даңқын ұққан,

Осында туып өскен Бекет бабаң,

Өзімнен ақ бата алып жолға шыққан!

МЫРЗАҒҰЛ ӘУЛИЕ БАБА ҮНІ

Бақыт деген өздерің ұрпақтарым,

Ұғынсын-деп, жаныңа сыр ақтардым.

Сендер әлсіз болсаңдар бірлігі жоқ,

Былғанғаны киелі топырақтарым.

Бол алмассың сіра да дара мықты,

Ата жұрттан алмасаң даналықты.

Тамырынан үзілген қу ағаштай,

Өгейсінер өзіңді далаң тіпті.

Алауыздық отына күйіп жанып,

Тағдыр жіптің ұшында талай қалдық.

Түркі тілдес,түбі бір ел едік біз,

Билегені жауымның бөліп алып.

Өкінішім өзіңе болсын сабақ,

Хан біткенің қырқысып қырғи қабақ,

Бөлінген соң орысқа бодан болдық,

Алдарында байлаулы құлдай құлап.

Қамал жоқ ғой бір болсаң алынбайтын,

Нағыз бақыт-ынтымақ жолың айқын.

Қазық болып ырысты берекеңе,

Жоқшылыққа жығылып жалынбайтын.

Қуат құйған халықтың жүрегіне,

Бірлік дархан дүние тірегі де.

Биік болсын ұлттық рух ар намысың,

Онсыз әсте байлықтың керегі не?!

Ұққың келсе тереңнен мұның бәрін,

Жазып кеткен қаныменен бабаң дарын

Тарихыңнан көз жазба дем біткенше,

Келер ұрпақ алаулап жалындарың!.

ЖАҢАБАЙ ӘУЛИЕ БАБА ҮНІ

Кең Жылой деп, жыр төгіп аңқылдаған,

Кел, кел, бермен жақында ақын балам.

Тарихыңның беттерін ақтарайын,

Бабалардың демімен алтындалған.

Әруақтан сескенбе күңіренген,

Ол менмін ғой өзіңе күбірлеген.

Өн бойыңа қан құйып оттай ыстық,

Тылсым күшпен ой салып күнге өрлеген.

Әуелден әулиелер мекен еткен,

Кең Жылой-күн бесігің жер ғой көркем.

Арғы атаң- Сармат бабаң қоныстанып,

Көтерген шаңырағы бізге жеткен.

Қаншама сырлар жатыр таңғажайып,

Жездіден Оғыз ханның даңқын жайып.

От жаққан Аралтөбе қырларынан,

Тап қазір сөйлейтіндей қолын жайып.

Киелі кең далаңнан тыныс алып,

Жем бойын он екі ата қоныстанып.

Көтерген Алаш туын ынтымақпен,

Шаттанып бірлігінен ырыс тауып.

Жау тисе қайыспастан нық тұрғанмыз.

Сескенбей ерлікпенен бұқтырғанмыз.

Түсіріп төбесінен жайдың оғын,

Ерлікпен келер күнге болдық аңыз.

Дауға барсақ біріміз бардық жеке,

Суырылған шешендей қалың көпте.

Жауға шапсақ ту байлап бірге шаптық,

Қалмасын-деп, туған ел қалың өртте.

Жайлауымыз Жем, Қайнар, Ойыл, Сағыз,

Асан Қайғы тыныстап қылған аңыз.

Қырларымыз жаңғырған малға толы,

Бейбіт күнге мәз мейрам қуанғанбыз...

Бірақ әттең қуаныш болмай ұзақ,

Жоңғар, Қалмақ,Хиуа құрды тұзақ.

Ортасында сан оттың шырылдадық,

Ор жыланға арбалған торғайға ұқсап.

Қызғанғандай ата-жұрт қоныстарын,

Таптамақ боп елімнің ырыс дәмін.

Мысық тілек түлкідей айласымен,

Айдап салды жауымды орыстарым.

Қиын болды Ақтабан шұбырынды,

Сақтау үшін киелі қалың елді.

Сауран барып үш рет оралғанбыз,

Жоғалтпауға туған ел тұғырымды.

Қол бастадық-азаттық туын керген,

Би Әжібай, Есболай, Назарменен,

Жас батырлар атылған арыстандай,

Тастемір мен Шотан да бізге ерген.

Сескенбедік қаптаған қалың жаудан,

Еске түсіп қайран жұрт қайың сауған.

Ең соңы дем біткенше алыстық біз,

Айнымастан оқ өтпес алып таудан.

Қан төгілді бостандық теңдік үшін,

Бастан өтіп сан шайқас ерлікке сын.

Азаттықтың ақ туын желбіреттік,

Биіктерге самғатып жеңіс құсын.

Ерлігімнен жан балам ақыл түйген,

Қылышым ғой сондағы өзің сүйген.

Сол болаттай өткір бол әрқашанда,

Жырларыңды ақтарып жалын күймен.

Жатқанменен біз мына жер астында,

Өр рухымыз тіл қатар қыр басында.

Әжібай, Арал, Назар бабаңа бар,

Сыр шертсін олар ұлым Бақашыда!

БАҚАШЫ ӘУЛИЕ БАБА ҮНІ

Құлдықты бас көтермей кім қостаған,

Ханымыз Әбілхайыр қол бастаған.

Ерлермен еркіндікке дабыл ұрып,

Бұл жерде Қалмақтармен өтті майдан.

Тілегін атын айтса екі етпеген,

Алшындар атақты ғой Бекетпенен.

Ұл қызы жауынгерлер жауға сұсты,

Ондай ел көріппе едің жер бетінен.

Дұшпаннан кегін алып төсін жарып,

Найзамен бұлтты тіліп төгіп жарық.

Жеңіске ынтық болып өршелене,

Ерлікпен азаттықтың жолын салдық

Бір оқтық деген бар ғой батыр жаны,

Бұл соғыс кімді сорға батырмады.

Оқыста қас жауымнан жараланып,

Бұйырды осы жердің топырағы.

Жас едім елім үшін жанын түйген,

Шыға алмай амалсыздан шерлі күйден,

Амалсыз сіңе бердім тас түнекке,

Салем де бір қарт көрсең Шөмекейден!

Өр Рухым қанат берер сан асуда,

Келіп тұр ақын ұлым сырласуға.

Ар-намыс желбіреген туың болсын,

Тіге біл ақиқаттың шың басына! Түсінсең бұл сырымды ақын тумам,

Кімдер бар жер бетінде мәңгі тұрған.

Байқасаң адамзаттың бітпес дауы,

Адасып қол үзуі иманынан!

ӘЖІБАЙ ӘУЛИЕ БАБА ҮНІ

Кел, кел балам жақында бермен қарай,

Күтудемін өзіңді төзім қалмай.

От кеудеме ой салып сағынышпен,

Ақ босаға-Кең Жылыой алтын арай.

Қорған болып бұл жерде әрбір тасқа,

Қас жауына қорланып құл болмасқа.

Елін сүйген даңқты ерлер жатыр,

Сертін берген мәңгілік айнымасқа.

Оны бұзу ауыр дерт текті ерге,

Шаң түсірсең адамдық келбетіңе,

Тіке қарап бетіне ел жұртыңның,

Қалай тірі жүресің жер бетінде.

Ешкім өлмес беріктік адалдықтан,

Бақытты абыроймен арын баққан.

Имандық тұтқасымен сұлу ғалам,

Бәрінде зейін қойып тыңда балам,

Қыран ұшпас қанатын қомданбаған.

Мына жерде Ертуған әжеңменен,

Қатар жатыр ержүрек Назар бабаң!

Қол бастаған ол талай елді қорғап,

Оны көрсе сескенген жауы қалмақ.

Пір Бекеттің найзасы Назар бар деп,

Жұлады екен шаштарын өзін қарғап.

Қас дұшпанды аунатқан жерге тақыр,

Бар осында Өгей мен Бегей батыр.

Туған елге төрт түлік мал сыйлаған,

Қой әулием киелім ол да жатыр.

Қастерлемей әруақты ақын балам,

Ешкімнің де бақ нұры ашылмаған.

Сен нәр алар киелі тамырың да,

Сол бастаудан сусындап басын алған.

Құлақ түріп біз айтқан өсиетке,

Еске сақтап сен оны қасиетте.

Арың таза болмаса баба алдында,

Тап боласың адасып қасіретке.

Алға баспай ойланып алған ісің

Әлсірейді бойыңда қуат күшің,

Сен өмірге келгенсің білсең анық,

Бабалардың жолдарын жалғау үшін.

Адалдықпен ақтасаң парызыңды,

Сонда ғана тірлікте бақыттысың!

Тағдыр бізді тонаған талай ұрып,

Жасымадық біз оған құлай бұғып.

Келер ұрпақ бақытты күн кешсін деп,

Көз ілместен қорған боп талай тұрдық.

Лаулап өрттей өршігіп өрістеген,

Ел ішінде дау шықса келіспеген.

Сынықшыдай сипалап су сепкендей,

Сөндіргенбіз әділет игі істермен.

Жетім көрсек панасыз бауырға алып,

Туған ұлдай көрсетіп бауырмалдық.

Шуақ төгіп мейірім шапағатпен,

Өсіргенбіз бойына жалын жағып.

Кең әлемде болсын деп тек жақсылық,

Біз арманға ерлікпен құлаш ұрдық.

Үміт артып сендерге келер ұрпақ,

Ата жолын қуар деп, жалғастырып.

Сыйым болсын білдірген ықыласым,

Тек жақсылық жасауға ұмтыларсың

Көп кешікпей соға кет Басшы атаңа,

Елім үшін қиған ол қыршын жасын.

АРАЛ БАТЫР ҮНІ

Қолыма семсер алып он бес жаста,

Мен ендім қанды майдан сан соғысқа.

Бостандық-ел тұтқасы Тәңір сыйын,

Басқыншы бұғау салып былғамасқа.

Еліме оралмасқа күл ғып өзін,

Қираттым талай барып жау күмбезін.

Отаннан артық ыстық ана барма,

Жаныңда өшпесін тек өрлік сезім.

Өсірген сүйген елді туған жерді,

Қорғамай жасық болса мұрагері.

Сыйламай бабалардың әруағын,

Қор болып басын бұғып тірі өлгені!

Тәңірім түсірмесін мұндай қайғы,

Ез болсаң ел жұртыңа кім қарайды.

Ақын ұл жеткізе біл ұрпағыңа,

Ұлттық Рух намысы бар қор болмайды!

НАЗАР ӘУЛИЕ БАБА ҮНІ

Сан ағылтып жүректің жыр моншағын,

Бастауыңды іздесең құлыншағым.

Ол өзіңнің туған жер бесігіңде,

Анаң болып айқарған кең құшағын.

Осы жерде қаны мен тері сіңген,

Жан бабаңның күш алып өрісінен.

Шежіресін киелі қадір тұтып,

Оқи білші ой бөліп ел ішінен.

Олар ел деп, кеудесін отқа малған,

Іздерінен ерлік жыр жатта балам.

Болар елдің ұланы әрқашанда,

Әруақты қастерлеп аттамаған.

ШОТАН БАТЫР БАБА ҮНІ

Жырлай білген шексіз-шетсіз даламды,

Кел, кел бермен еркін ойдың ұланы.

Көкте ойнаған нажағайдан от алып,

Ер Қосай мен Бекет болған ұраны!

Құшақ ашық сен дегенде құлыным,

Жалғасы сен менің ерлік жырымның.

Қандарыңда бізден сіңген тектілік,

Жоғалтпасын қасиетті ғұмырын.

Дақ түспесін баба рухы Адайға,

Жамандықты жолатпаңдар маңайға.

Қайсарлықты үлгі еткенбіз сендерге,

Ер болсын-деп, жалбарынып Құдайға!

Қан майданда кешіп отты жалынды,

Елім үшін қиып жастық шағымды.

Жеткізсек-деп, азаттықтың ақ таңын,

Сендер үшін төккенмін мен қанымды.

Ұмытпасаң намыс-бірлік әніңді,

Ұрпақтарым бақыт құшар бәріңді.

Жайнай берсін келер жарқын күндерің,

Әділеттен айырмасын төріңді!

Құламасын дана Қаратауларың,

Дарытпасын қайғы деген кәріңді!

ТАСТЕМІР ӘУЛИЕ БАБА ҮНІ

Кең Жылой әуел бастан ел ырысы,

Мұнда бар ән менен күй, күн күлкісі.

Ой салар келер ұрпақ зердесіне.

Сан заман ғасырлардың жүгірісі.

Солармен сеніменен жолым ашық,

Жеңе алмас ешкім оны таптап басып.

Қаншама ерлер жатыр Бақашыда,

Жан салып туған елге болған ғашық.

Солардан Алшын деген қалған даңқ,

Ия, Бекет десең қазір ұран салып,

Айбынды әскер келер көз алдыңа,

Бұл жерді мекендеген батыр халық!

Әр тасы жырға толы аңыз балам,

Сыр шертер тыңдай білсең қобыз далаң.

Әр сазын жырға аударып жеткізе біл,

Бабасын ұмытпасын асыл ұлан!

Кеудеңде ұлттық намыс лаулап жалын,

Тағдырдың қадір тұтып берген бағын.

Аянбай қызмет қылып нар халқыңа,

Сақтай біл ел намысын ел ажарын!

ЕСБОЛАЙ БАТЫР БАБА ҮНІ

От құшағы мәңгі көктем жап-жасыл,

Туған ел ғой жанға жақын ең асыл.

Айрылған соң бірлігінен уыздай,

Азап кешті бейнет тартып сан ғасыр.

Іргелері бөлінбестен Алты Алаш,

Жарқыраған семсердей боп құдды алмас,

Жауға бірге бас көтерсе ерлікпен,

Зұлымдықтан бас кетпейме жым жылас.

Берік болсын Түрік халық бірлігі,

Сонда қайрат жігер күші мұқалмас.

Жеткізуге ел мұратын жеңісін,

Біз алыстық азаттықтың таңы үшін.

Отта кештік, мұзда кештік құлыным,

Тарылмасқа сенің өмір тынысың!

Адамдар ғой шын тірегі ғаламның,

Жырлай біл сен имандықтың ар әнін.

Талай ерлік туар ұрпақ барында,

Тек ақиқат болсын мәңгі ұраның!

ЕСЕНТЕМІР АТА ҮНІ

Тамыр тартып тарихыңнан тереңнен,

Қуат беріп махаббатқа бөлеген.

Ата мекен әркімге де тым ыстық,

Алға тартқан өмір атты кемемен.

Сен сүрінсей өз анаңдай жаны ашып,

Қолтығыңнан сүйеніш боп демеген.

Ол жаныңның бейне Мысыр шаһары,

Құшағында айта аласың шатты әнді.

Оның бөлек боз жусанды даласы,

Тым ерекше шуақ төккен ақ таңы.

Бозторғайлар шырқағанда төрінде,

Жырға айналар сағыныштың мақамы.

Отаныңның ырыс толы бөлшегі,

Оған жетпес махаббаттың өлшемі.

Егіз біткен кіндігіңе байланып,

Жетелейді ізгілікке ол сені.

Абыройын қадір тұтып қастерлеп,

Ұлттық сана танымымен біл соны!

Өз анаңдай түн ұйқысын төрт бөліп,

Күн бесікте мейір төгіп тербетіп.

Аямастан бар жылуды бойыңа,

Құйып берген сен өссін-деп, ержетіп!

Айналған бір үлкен ауыл қосынға,

Бабалардың зираты да осында.

Сен олардың аманатын ту қылып,

Кір шалдырмай абыроймен таза ұста.

Біздер жатқан Байтақ атты осы жер,

Дауысымыз самал желмен естілер.

Тән өлгенмен жан өлмейді құлыным,

Туған жерден күдер үзбес намысты ер!

Қуат берер бірлігімен халқыңа,

Түрікшілдік қасиетіңнен жаңылма.

Бар болашақ сонда жатыр жарқыным,

Көк Бөрінің болсын Рухы қаныңда!

БАСШЫ АТА ҮНІ

Біздер мұнда бесеуміз, ақын балам,

От дауылда қас жаумен алқымда алған.

Алысқанбыз туған ел намысы үшін,

Денемізде сау жер жоқ шарпылмаған.

Жеткенменен жеңіске жараланып,

Ажал сұмға біз қарсы тұра алмадық.

Қан төгіліп боз төбе осы жерде,

Соңғы демді ерлікпен тәмамдадық.

Шешілмеді киінген сауытымыз,

Бұдбұл ұшып бал дәурен ақты жұлдыз.

Бәрі, бәрі сен үшін келер ұрпақ,

Ұмытпасаң біз мәңгі бақыттымыз.

Ұғар болсаң нұрымыз түсер сізге,

Сөгілмейтін іргесі бірлік ізде.

Ырыздығың ортаймай туа берсін,

Пір Бекеттей даналар елімізде.

Тұғырың ғой Кең Жылой ғой темір қазық,

Ата даңқын күтпеген кетер азып.

Өсер бала қақ жарып қараңғыны,

Өз тарихын жеткізер жырмен жазып.

Елім үшін еңіреп қол бастаған,

Қасіретті сәттерде бір саспаған.

Елеусіздеу ой салып жатыр шетте,

Білесіңбе құлыным Арыс бабаң!

АРЫС БАБА ҮНІ

Ерлігімнен өшпейтін көздеп белгі,

Жырларыңмен тербетіп іздерімді.

Тебіреніп келдіңбе ақын балам,

Сағыныштан сарғайып іздеп мені.

Біздер көріп сан талай арпалысты,

Бой бермедік ұмтылған жауға сұсты.

Сендер үшін айқастық қанды төгіп,

Не бар мынау жалғанда ардан күшті?!

Өжет болдық бір елі шегінбедік,

Күн бесігім Кең Жылыой-елім дедік.

Қара бұлттай түнерген дұшпаныңды,

Қара жерден тұрмастай желімдедік.

Дастарханым-кең далам тозбасын-деп,

От кеудеде алаулап маздап жүрек.

Бұлақ аштық ел ішін ағартуға,

Білім жолын, ұрпағым саған тілеп.

Исламнан нұрланған шуақ алып,

Білімдінің сен ұқсаң күні жарық,

Арылмаған бойдағы иттігінен

Білімсіз жан бишара надан ғаріп.

Бабалардың бұл хаты жазған саған,

Терең оймен толғанып,оқы танып.

Сатпа арыңды ақшаға өлсең дағы,

Адалдықта адамдық мирас бағы.

Көлеңкесі көптіктің алтын болар,

Өзімшілдің өзінде қимас тағы.

Ел боламын десеңдер ырысы бар,

Биіктерді ақылмен алысып ал.

Оның үшін түзе сен бесігіңді,

Басталатын төрінен ұлы асулар!

Өздерің ғой емдейтін жан жарамды,

Өткеніңе өз салып тыңда әнімді.

Туған елдің көгінде туы болып,

Жалғаңдаршы шуақты таңдарымды.

Туған жердің үгітіп тасын жарып,

Темір жолдар шырмаған басымды алып.

Сен келгенде серпіліп бір аунадым,

Ақын балам келіп тұр есіңе алып!

ҚҰЛЖАБАЙ БИ АТА ҮНІ

Сейілмеді қара бұлт көгімізден,

Қаптаған жау тартқылап жеңімізден.

Түгел қоршап айнала от салғаны,

Айыруға киелі жерімізден.

Аз болғандай Жоңғардың азаптары,

Қылыш сермеп Жайықтың Казактары.

Башқұрт шапса,шығыстан Кокан шауып,

Күнді кештік ұрпағым тозақтағы.

Патшасына орыстың көзін сүзген,

Хатта жаздық бірігіп кіші жүзден.

Бірақ оным опасыз түлкі болды,

Айдап салып жыланды жем іздеген.

Қаптаған жау елімді әлсіретті,

Халқым барын қолдағы талшық етті.

Күңіреніп күй кештік»Елім-айлап»,

Жұбата алмай күңіренген қалың көпті.

Тілім менен Дініме қатер төніп,

Қос қанатқа тиген соң от өрт еніп.

Шыдай алмай залым жау ойранына,

Сырымменен бас қосып көтерілдік.

Атқа қонды батырлар ту астында,

Тағылықтың қалмауға уысында.

Қайран далам белшеден қанға батып,

Тажалдың тырнағынан батты мұңға.

Қасіреттен қан жұтып, жан түршігіп,

Жолбарыстай жаралы сан тұншығып.

Зар заманға тап болдық адам көрмес,

Қарағайды кемірді шортан шығып.

Айта берсем таусылмас өкінішім,

Кең Жылойдың төсінде жорғалады,

Бұрқыратып бойынан өлім исін.

Шошынғаннан ұйқыдан безіп тегі,

Шырылдады жас сәби бесіктегі.

Іздерінен шытынап күмбездерім,

Әліпбиім өртенді мешіттегі!

Біз тірелдік ұрпағым тығырыққа,

Айналуға қалған соң енді жоққа.

Жер бетінен қазағым өшпесін-деп,

Амалсыздан бас идік бодандыққа.

Ақын ұлым талабы өрге шапқан,

Өлсең де зая болма мінажаттан.

Ішімді өртеп жатыр өкінішім,

Дос тауып құтылғанмен бұл апаттан.

Ол үшін жазғырма сен өткендерді,

Жолыңа үмітпенен шырақ жаққан.

Кең Жылой желбіреген туың болсын,

Жау жүрек Пір Бекеттей ерлер тапқан!

БАЙБАҚТЫ АТА ҮНІ

Ел намысын берместен ешкімге де,

Үлгі болып сыр ұғар естілерге.

Төремұрат, Нарымбай, Өтен болып,

Жауға шаптық, ту байлап өскен елде.

Елге тиген кенеттен қара сартты,

Біз қуғанбыз мініп-ап жайдақ атты.

От та салдық ұясы Хиуаға,

Алмас үшін ұрпағым жарақатты.

Арасына шоқ салған жалын оттың,

Қарамастан сесіне қалың оқтың.

Айбарыма намысты қалқан қылып,

Жауда қалған Сүгірді алып шықтым.

Басшы болып Шеркештен Нұрсұлтаным,

Жастайымнан майданда ту ұстадым.

Адайдан жаныма ерді алпыс батыр,

Төңкерген қас дұшпанның ырыс тағын.

Қашанда бірлесіп ой қабылдадық,

Ешкімге біз жазықсыз ұрынбадық.

Қоқаңдап елімізді басынғанның,

Алысып қан майданда басын алдық.

Туған жер бесігіңе салып жара,

Салғанда бекініске қызыл қала,

Досандай Адай ермен қолды бастап,

Жауыңды бояғанбыз қызыл қанға.

Көрсетіп Өтен батыр үлкендікті,

Көтерді қай майданда үлкен жүкті.

Қамалын орыстардың бұзып жарып,

Жеңіспен жалау қылдық еркіндікті.

Нәр алып өзі берген асқақ деммен,

Әрдайым бірге болып халқымменен.

Қорғадым әрбір тасын кеуде тосып,

Сен үшін келер ұрпақ-асыл берен.

Дау қуып ақымақпен ұстаспадым,

Күзетіп имандықтың мирас бағын.

Әуелден ірі ауылдың ұлы едік біз,

Қайда да ірі турап жол бастадым.

Ту қылдым ел бірлігін дем біткенше,

Ұқпады жан сырымды кейбір кеще.

Алыстым қара түнек қараңғымен,

Ұрпағым күндей күліп сен өскенше.

Не жетсін ата мекен қайран елге,

Бастырған қадамыңды биік өрге.

Жатыр-ау, ер Өтендей асыл ерлер,

Мен туған көлі мөлдір Айранкөлде.

Бар балам, батыр бабаң басына да,

Жетектеп Саттарыңды қасыңа алда,

Ел қамын ойлай білген адалдықпен,

Жәңгірден ой оздырған Жандыр сонда,

Жанында Мәстекбаймен Еспентай бар,

Салем айт жомарттықпен үлгі болған,

Нар тұлға Бегалыдай асылдарға!

Құты еді-ау, олар елдің мақтан тұтқан,

Халқымды алып шыққан талай жұттан.

Барма екен күмбездері ізде,ізде,

Жоқтаусыз жоғалмасын алтын тұтқаң.

Жүр шығар рухтары аққу болып,

Жан балам бәріне де барып жолық.

Бабасын қастерлеген ұландарға,

Қашанда қолын созған бақыт қонып.

Ұрпаққа қуат беріп құшақ жайған,

Туған жер өз тарихың бастан аян.

Осында бабалардың ерлік жолы,

Көз салып әр ізіне ойлан, ойлан!

АҚҚУЛАР ҮНІ

Кел ақын кімді іздедің сағынышпен,

Бұл дала мұңға батып сағым ішкен.

Қаншама сырды жатыр бұғып ішке,

Сөйлесе шығарардай жалын іштен.

Сұлулық сырын терең ұқсаң жаным,

Шуағын тілеп елге аппақ таңның.

Жар салып кең әлемге келеміз біз,

Бабаңның айтпай кеткен армандарын.

Кеудеңде теңіздейін тасып өлең,

Сен тағы кімді іздедің асыл берен?!.

Қане кел сезіп тұрмыз көрсетейік,

Бабаңды ақ қанаттың ұшыменен.

БЕГАЛЫ АТА ҮНІ

Құламаған екен ғой шаңырағым,

Кел,кел бері жақында шамшырағым.

Менен туған Сейсекен ұлымын деп,

Тебіреніп жеттіңбе жапырағым?

Киелі отын сөндірмей нағашыңның,

Келер күнг жалғаумен талмас үнін,

Бір Тәңірге табын деп, адамзатқа,

Айта алдыңба жар салып сөнбес күнім?

Жинап алған бойына бар асылды,

Қадір тұтып Жер үйің- анашыңды,

Бір Алланың сыйы-деп, жырға қосып,

Қорған бола алдыңба жарасымды.?

Бабалардың сыр толы тыңдап әнін,

Өнерінен сусындап тулап қаның.

Баға жетпес шырағын қолыңа алып,

Іздедіңбе ғылымның алтын таңын?

Рухтармен дем берген бұлақ ашып,

Дінің менен тіліңе құшақ ашып.

Қос қанатым қырқылса өлгенім -деп,

Тұра алдыңба дауылға тайталасып.

Адамзатқа иманмен жол ашатын,

Қиямет күнге дейін жалғасатын.

Тәңірдің өзі берген Құран-Кәрім,

Ұстазың бола алдыма сырласатын.?

Көркейтіп даналықтың өрістерін,

Жеткізген бір Алланың игі істерін.

Данышпан Мұхамбеттей пайғамбардың,

Құлшынып оқыдыңба хадистерін?

Кеудеңде алаулаған жалын барда,

Нұр төккен күндей сұлу тілің барда.

Ой салып көпшілікті еріттіңбе,

Киелі сезімдер мен ұғымдарға.

Қадірлеп уақыт сәтті тыным алмай,

Дүние байлық табу жолын қумай.

Ізденіп бұлақ көзін аша алдыңба,

Туған ел келбетіне көзің тоймай?

Құлыным болғаннан соң қанға жақын,

Сезімнің алаулатып отын жақтым.

Қастерлер әруағымды келгеннен соң,

Үн-түнсіз тіл қатпауға барма хақым?

Адал бол әділ басып әділдікпен,

Тарықпас маңдай термен еңбек еткен.

Айтарың шындық болсын иман жүзді,

Айнала бар маңайға шуақ төккен.

Нәр берген тамырың ғой асыл халық,

Қадірле алтыныңды аршып алып.

Тарихың басталады туған жерден,

Бабалар рухынан түскен жарық!

Оқы, оқы білек тұрып аянбастан,

Әр үні мәңгілікке болар дастан.

Ерлігін жеткіз келер ұрпағыңа,

Тыңдасын құлақ түріп бала жастан.

Білмесең бастан кешкен өткеніңді,

Ала алмай бос қаларсың өткеліңді.

Кешікпей шежіреңді түгендеп ал,

Ойлауға қате басып өткен жерді.

Болғанмен құшағында өзің қонақ,

Бұл өмір ұға білсең күрес- сынақ.

Қанат қыл ақылың мен жігеріңді,

Сындырмас өр сағыңды тайсаң құлап.

Ажалдан құтыла алмас туған адам,

Түсінбес оны мансап қуған надан.

Әр күннің арай таңын сүйе біліп,

Ұмытпай бір Тәңірді ойла балам!

Жер болмас туған жердей сұлу биік,

Жаныңа қуат берген бақыт үйіп.

Ел болмас туған елдей бұл ғаламда,

Өсірген өз ұлым -деп, сені сүйіп.

Қалмайын ұмыт болып көзден қырын,

Келіп тұр сен басыма үзбей ұлым.

Тарықсаң қиналғанда дем берермін,

Жалғайтын өмірімді сен ғой күнім!

Толғана, тебірене түсіп ойға,

Қуанып жатыр бабаң Әспентай да.

Киелі сырға толы іздерінен,

Желкен құр жырларыңмен Кең Жылойда!

Туған жер сапарыңа жарық берген,

Ал енді ақ жол болсын асыл берен.

Ақ тілек, ақ батамды ақтайды-деп,

Өзіңе сенім артып үміттенем!

ӨТЕН БАТЫР ҮНІ

Еске алып ерлік даңқын мәңгі тозбас,

Бабасын қадірлеген ұрпақ азбас.

Кел балам ерлігімнен сыр шертейін,

Жаныңа қуат беріп болсын жолдас.

Кең Жылой-мәңгі солмас көктемдерім,

Өзінде тәй-тәй басып еркеледім.

Қырандай қанат қағып құшағынан,

Еркіндік теңдік жырын ерте білдім.

Қастерлеп ата-жұрттың қасиетін,

Ту қылып бабалардың өсиетін.

Күресіп азаттықтың ақ жолында,

Тағдырдың тартым талай қасіретін.

Көнбедім отаршылдық зомбылыққа,

Бел байлап он жетіде сан жорықта.

Бүйректе ел жылатқан түрікпендерді,

Алғанмын ерлігіммен қан құрыққа.

Халқыма түнек салған күңірентіп,

Ресей патшасында құнып кетіп.

Айқасып Жамансайдың шайқасында,

Сүйредім генералын дірілдетіп.

Қалдырып кейінгіге ер белгісін,

Алысып Отан үшін, жерім үшін,

Өтірік,өсек, ұрлық шайтан іске,

Жол бермей, тату қылдым елдің ішін!

Жігіттің кеудесінде оты барын,

Жаныма әскер қылып жиып бәрін.

Азаттық аңсауменен жауға шаптық,

Туымен Есетұлы Көтібардың!

Елім-деп, залым жаумен кескілесіп,

Сан жолды тәуекелмен кесіп өттік.

Мұз жастап, таңды атырып кірпік ілмей,

Есеттей алып ерді көріп өстік.

Ол өзі батыр еді жаны асқақ,

Киелі Қырық жолмен қолды бастап.

Далама ентелеген басқыншыны,

Састырып қан жұтқызған серпіп тастап.

Атса да залым дұшпан зеңбірікпен,

Алдында басын иіп дір етпеген.

Халқымның өзі құйған шойын еді,

Атса оқ, шапса қылыш бір өтпеген.

Сол батыр жиен еді Мұңалдарға,

Адаймен ойнайтұғын теңеп нарға.

Дүние-ай ұшқан бақыт қайта қонбас,

Сол ерлер енді қайтып ораларма?

Ойға алсам айтшы қалай налымайын,

Кешегі Төремұрат,Нарымбайым.

Қоныспай,Сарман менен Таған батыр,

Ер еді-ау, ел дегенде жаңылмайтын.

Өтті ғой дүниден небір сабаз,

Ерлігін ақын балам жырыңмен жаз.

Ұмытпа Самай деген сатқын болған,

Ұрпағың жамандықпен болсын араз.

Халқымның кірбің салып көңіліне,

Кәпірдің айналған соң көлігіне.

Ер жүрек Күнжарықпен тізе қосып,

Екеулеп найза салдық жүрегіне,

Өз елін лаңға салып сор әкелген,

Ездердің екі жүзді керегі не?

Сыр айтсам мен өзіңе ақтарыла,

Батты ол күнәның мол батпағына,

Сүйегін туған жерде қабылдамай,

Шошындық ит-құс талап жатқанында.

Жыландай жылжып үнсіз кіріп ішке,

Жау келді оны жоқтап бекініске.

Күтпей-ақ батырларды кейін қалған,

Атойлап жалғыз шаптып сеніп күшке.

Аттарын жинап алып қашқындардың,

Ауылға бет алғанда жас ұланым.

Сыртымнан жасырынып оқ атқаны,

Күшігі қанға құмар қасқырлардың.

Өлерме сірә сауыт киген кісі,

Қайтейін айтпай толмас өкінішті.

Жаныма ажал болып оқ тиген күн,

Сүмбіле жұлдызының он екісі!

Алыстым қас жауыммен дем біткенше,

Жібермей қызыл қала бекініске.

Бар балам,мәңгі өлмейтін жеңістерім,

Бар балам өзекті өртер жеңілісте.

Бітпейді озар елдің ой арманы,

Бітпейді тозар елдің дау жанжалы.

Айтарым елдікпенен бірлік ізде,

Халқыңның сонда ырыс бақ қорғаны.

Қадірлеп әр сәтіңді, әр күніңді,

Жолыңа шырақ қылып күн- білімді.

Имандық туын ұстап баға жетпес,

Тірлікте қадірлеңдер бір-біріңді.

Нұр жауар талаптыға көп ізденген,

Көз алма бабаң өткен іздерінен.

Осында тарихыңның бал бұлағы,

Туған жер тамырынан үзілмеген.

ТӨРЕМҰРАТ БАТЫР БАБА ҮНІ

Таусылмайтын арман көп әр жүректе,

Ем жоқ екен, құлыным ажал дертке.

Кең Жылойдың бұйырмай топырағы,

Қалған жерім осы жер шөл үстірте.

Тірілер бізден күдер үзгенбе еді,

Келмеді көптен ешкім іздеп мені.

Жақында айтарым көп ақын балам,

Кеудемнен ағылтайын сырлы әуезді.

Ел үшін түскен талай жалын отқа,

Жан едім қалқан болған қалың жұртқа.

Кезінде Құрманғазы күйін арнап,

Паш еткен ерлігімді шартарапқа.

Хиуа , Хорезммен шауып Қалмақ,

Ресей қаншеңгелді жезді тырнақ.

Шулатып нар халқыма бас салған соң,

Күрестім туған елдің арын қорғап.

Күн кештім ер үстінде қан майданда.

Ер жігіт қас дұшпанға қол жайғанба.

Даңқына бабалардың кір түспеске,

Қол созып,азаттық күн арай таңға.

Алыста ару қалып аққу үнді,

Өткіздім мен осылай небір күнді.

Өмірім өтті күрес майданменен,

Ерлікке бастауменен ғұмырымды.

Сен мұны еске сақта келер ұрпақ,

Түсінсең Отан біреу жалғыз ортақ.

Тілеуін тіле оның бірлікпенен,

Әр тасын қадір тұтып жаудан қорғап.

Оқысаң тарихыңды терең танып,

Бәрі де сабақ болар жолыңа анық.

Әр қырда күңіренген боздақтардың,

Дауысын жеткізе біл жырмен жазып.

Нәр алған ата салттан исі сіңіп,

Болса егер бақ ұяңда ұйымшылдық.

Киелі ақ қанатты періштедей,

Төріңе бақыт қонар ырыс құйып.

Біз мына сол бірліктің жоқтығынан,

Тақ талас хандар қоқыс боқтығынан.

Қаншама жапа шегіп қорлық көрдік,

Көз ашпай кесапатты отты уынан.

Иә, балам айтсам саған сыр таусылмас,

Толқындай бір-бірімен болған жалғас.

Есіме Қыз Данайым түсті қазір,

Жатсамда түнек көрде ол ұмтылмас.

Жоқ болар ондай сұлу жер мен көкте,

Сүйгенін мақтады-деп, мені сөкпе.

Ғашық боп сол аруға пәк сезіммен,

Заманмен арпалысып түстім өртке.

Сүйгенім болған емес басқа менің,

Байлығым сол гүлім мен жас дәуренім.

Кездесіп жүрдік талай жұрттан таса,

Көзіне түспеу үшін өш көздердің.

Қос жүрек адал сүйсе тұра алама,

Қарамай қыспаққа алған зар заманға.

Жаныма қызу лебін көктем қылып,

Жасырын алып қаштым Бесқалаға.

Шырылдап ескіліктің құрығында,

Бөктеріп қызыл қанға қырды мына.

Себепкер болдым балам мен осылай,

Жылыойда,»Қызданайдың қырғынына»!

Көрген соң итаршы боп,құлдай қорлық,

Жат елде жүрмейін-деп, ұлтан болып.

Қайдасың Кең Жылой деп,тартым кейін,

Білместен қас жауымды тұрған торып.

Жете алмай туған жерге мәңгі жазға,

Алысып жүзбен жалғыз тартып аза.

Өтен мен Нарымбайым болмады-ау деп,

Құла дүз Күйкентауда болдым қаза.

Қимасым Қыз Данайым қайран жүрек,

Қасірет қайғысынан кешіп түнек.

Шарапат таппай мынау дүниеден,

Қош бол деп,қалды кейін жас мөлдіреп.

Күздегі қызғалдақтай үсіп солмай,

Қайтесің тағдыр өзі жазса солай.

Бал жұтам- деп, жүргенде у іштім мен,

Ғашықтық оты шарпып елге сыймай.

Келіп тұр мені ұмытпай жапырағым,

Айтылмай іште тұнып жатыр әнім.

Алып кел келеріңде Кең Жылыойдың,

Бір уыс кие толы топырағын!

НАРЫНБАЙ БАТЫР ҮНІ

Кел ақыным жазған ерлік дастанын,

Аласұрып кеудеңдегі жас жаның.

Отан атты тарихыңның киелі,

Іздедіңбе туған жерден бастауын.

Өшпесін-деп, есімдері жоғалып,

Бабалардың рухынан нәр алып.

Өнеге қып қасиетін кейінге,

Жүргеніңе тебірендім қуанып.

Әуел бастан жырға толы етегі,

Бұлбұлдар мен дүлдүлдердің мекені,

Кең Жылойың ғасырлардың төрінен,

Тыңдай білсең талай сырды шертеді.

Осы жерде туған небір даналар,

Осы жерде біздің батыр бабалар.

Дабыл соғып ерліктерге жар салып,

Таңмен бірге күнде ерте оянар.

Ажал биін дауылдарда ойнаған,

Басқыншылар қызыл қанға тоймаған.

Адамзаттың ақылымен санаспай,

Зұлымдығын бір сәтке де қоймаған,

Қара бұлтпен түнергенде айналам.

Сол бабалар дауысынан күш алып,

Біздер едік беліне ту байлаған.

Түспесін-деп, құлдықтың сор шаңына,

Айбаттанып жауға шапқан шағымда

Сен жүргенсің ана тілім- өмірмен,

Сан бұлқынып менің ыстық қанымда.

Нағыз батыр сын үстінде танылар,

Кең Жылыойда туған ұлдың бағы бар.

Ұлы жолға шығарыңда әуелі,

Бабалардың өсиетін ұғып ал!

Құпия жоқ сенен әсте жасырын,

Айтылар-ау әлі талай жан сырым.

Жалғай біл сен ата баба жолдарын,

Парызыңды ақтай біліп асылым.

Ал адассаң иманыңды жоғалтып,

Ұлтыңның да, еліңнің де жоғы анық.

Кеткенімде мәңгілікке құрдымға,

Мәңгұртіктің қыл бұрауын қолға алып.

Хайуандай қарын тойса сай күні,

Көрмес үшін мұндай азап қайғыны.

Тіліңді сүй, дініңді сүй жан балам,

Бабаларың болған сенің айбынды!

Жарқын болсын алда көрер күндерің,

Жақсылық ғой арнап маған келгенің,

Алла саған нұрын төксін жан балам,

Дауысымды жеткіз елге сен менің!

ДҮЙСЕКЕ АТА ҮНІ

Мынау мешіт ұрпақ үшін салғанбыз,

Құшағында ғалымдардан қалған із.

Талай сансыз қарылғаштар ұшты одан,

Болмау үшін болашақта қорғансыз.

Әлем ұқсаң күнде тұтар жаңарып,

Тек ғылыммен аша біліп жаңалық.

Білім бердік ұрпақтарға сол үшін,

Имандықтың шуағынан нұр тағып,

Ақиқаттың бақыт туын қолға алып.

Қара суды кері ағызып оқумен,

Жасай білдік теміріңнен алтын кен.

Ауысқанды біз түшкіріп сау қылдық,

Аластатып әз-әзілдің дертінен.

Арашалап сұм ажалдан талайды,

Біз сыйладық қуанышты арайлы.

Кейде күліп, кейде шаншып алатын,

Өмір деген бір қалыпты тұрмайды.

Ұялаттық жүректерге сенімді,

Ұмытпауға жаратушы Құдайды!

Қажет десе көкпен ашық сөйдесіп,

Самал желден тіл алысып, күй есіп.

Бұлт шақырып мынау шөлді далаға,

Ақ жауынды құйдырғанбыз селдетіп.

Біздің ғылым терең ғылым қарағым,

Бастауынан қуат алған Құранның.

Адамзатты имандыққа шақырып,

Қызметтенген бақыты үшін адамның!

Құбылысын табиғаттың ұқтырып,

Өн бойынан ұға біліп ұлылық.

Жалбарынып жаратушы Тәңірге,

Бар адамға тіледік біз жылулық!

Өттік талай дауылдардан, сындардан,

Аямады ызғар төгіп сұм жалған.

Азаттықтың шуағына зар болып,

Алысумен өксік болып өтті арман.

Елің барда үміт толы сенім бар,

Сендерсің ғой болашағым жалындар.

Келешектің жарқын айқын жолы үшін,

Өткеніңді түгел ұғып алыңдар!

Туды алдыңнан біз аңсаған ақ таңың,

Ұмытпа сен Тәңір сыйға тартқанын.

Маңдайыңа қонған бақты қадірлеп,

Елдікті ойла, бірлікті ойла ұрпағым!

Бірлік жоқта тірлік болмас қайда да,

Татусыз ел қуанышын тойларма?

Алауыз боп бір-біріңді шалсаңдар,

Жете алмассың ізгілікті арманға.

Күрес тынбай елдік үшін аянба,

Ырыс қонсын бақыт қонсын ұяңа.

Өсер елдің ұлы қыран болады,

Ерліктермен құлаш ұрған қиянға!

Елгезектеу мінезіңнен серпіл де,

Ғылым ізде белді буып бекін де.

Жер –Анаңа қорғаушы бол, жан балам,

Адамзат тұр шыңыраудың шетінде!

Күте алмасаң табиғатты сай бақ,

Жап-жасыл боп тұрмас мәңгі сый арнап.

Сақ-сақ күліп ақырзаман жақындар,

Тозақ отпен, әсемдікті ойрандап.

Ойлан, ойлан ақылменен бас алға.

Білімдіге дүние жарық қашанда.

Ұлы мақсат болсын алға қойғаның,

Өмір сынақ асулардан асарда!

Және де бар саған қосып айтарым,

Ойнағынан сақтана біл шайтанның.

Олар кіріп ұрпағыңның қанына,

Әрекетін істеді сайқалдың!

Тұншықтырып бойдан қуып иманын,

Сұр жыландай бойдан сорып бар қанын.

Ұмыттырып тілін,дінін ессіз ғып,

Қалдырады тентіретіп құр жанын.

Мойынына түскеннен соң бұғалық,

Солған гүлдей нәрін жойып қуарып.

Тиын қуып керексізді қолға алып,

Сырқат тауып тойымсыздық дертінен,

Ырду- жырду думанменен ән салып,

Жоғалған соң жүрегінен ар- жарық,

Есіртке мен арағына алданып.

Теріс діннің ағымына арбалып,

Өз еліне өзі өшігіп жау болар,

Топастықтан қара киім оранып.

Айтым ұлым саған жүрек сырымды,

Үміттеніп төгіп рух нұрымды.

Оят, оят, адасқанға жол салып,

Кейінгіге мұра қылып жырыңды!

АМАНЖОЛ СҰПЫ АТА ҮНІ

Ел болама ақын жанын сезбеген,

Кел, кел балам өнер жолын іздеген.

Сыр шертейін, жыр төгейін жаныңа,

Кең Жылойдан ерлік толы іздерден.

Ақ ниетін жалау қылып көкке іліп,

Асыл халқым күмбезімді көтеріп.

Ата даңқын қастерлеген сәтінде,

Көктен Тәңір ақ нұр құйды селдетіп.

Өз ұлым-деп,бар маңайға ас тартып,

Өскен елім тебіренсе еске алып.

Өшпегенім , өлмегенім жалғанда,

Құлыным-ау, ұға білсең сол бақыт!

Туған жерге сүйей білген маңдайды,

Менің әкем Сарытайдың Маңдайы.

Пір Бекеттен ақ тілекпен бата алып,

Толғаныпты жастайымнан мен жайлы.

Қарашада Қарағайлы Мешіттен,

Нәр жұтқызып білім атты нәсіптен.

Қарылғашын ұшырыпты қияға,

Іздесін-деп, білім жолын өріс кең.

Кім бар сірә туған жерін қия алған,

Қуат алып оттай ыстық ұямнан.

Болашақтың ұлы жолын ұғынып

Дәріс алдым медреседе Хиуадан!

Сегіз қыспен,сегіз жазым, көктемім,

Есімде әлі сол шаһарда өткен күн.

Көз алдымда дәріс берген ұстаздар,

Имандықтың сыйға тартқан шекпенін.

Сусындаған тамырынан нәр алып,

Сағынышпен туған жерге оралып.

Шырақ жағып жас ұрпаққа біліммен,

Мешіт ұстап ата жолын жалғадық.

Бабалардың ерліктерін ту қылып,

Жау тиіссе белді бекем бір буып.

Ар ожданды биік ұстап өмірде,

Жаратушы бір Тәңірге сиындық!

Ақ берендей тілеп дауыл ағысты,

Қолдан бермей ұрпақ үшін намысты.

Қан майданда бір туғандай бірігіп,

Жауға салдық бүкіл Алшын бар күшті.

Қиянатпен қаралаған жанымды,

Өттік талай түнектерден зар мұңды.

Төздік ұлым бәріне де бас имей,

Аңсауменен еркін атар таңымды.

Біз қайда да жібін ұстап үміттің,

Кетпесін деп, шаңырақтан бақ құтың,

Өздеріңе жеткізуге асықтық,

Ата жұрттың ата дәстүр жақұтын!

Сенде ұрпақ біздің өршіл қанымыз,

Сенде ұрпақ біздің кие жанымыз.

Ғасырлардан ғасырларға жеткізіп,

Сыйға тарттық өздеріңе оны біз!

Қорғау үшін сенің азат таңыңды,

Жер бетінде қаншама қан ағылды.

Ұмытпа сен соның бәрін ұрпағым,

Ұмытпа сен қазақ атты әніңді!

Серпу үшін қара түнек түніңді,

Талай тағдыр жіп ұшына ілінді.

Елің аман болсын десең ұланым,

Мықтап ұста дінің менен тіліңді!

Тәңір берген иман бақыт күніңді.

Сұлулықтың самғататын аққуын,

Иман менен бірлік болсын ақ туың.

Жоғалтпаңдар бабалардың іздерін,

Қастерлеңдер сыйға тартқан тартуын.!

Келер ұрпақ өздеріңде бар үміт,

Ғылым ізде ата жолын жаңғыртып.

Туған елге ту болыңдар желбіреп,

От құшағын аппақ нұрға малдырып.

Сырымды айттым жеткізсін-деп, кейінге,

Риза бол ақын ұлым пейілге.

Шөлдепсің ғой құдығымнан мен қазған,

Сусындап ал әбден қанып мейірімге.

Заман айна мәңгі бақи жоғалмас,

Адал болсаң ізгілігің ұмтылмас.

Ұмытпа сен ұлы жолда ұланым,

Дүние байлық кісіліктен оза алмас!

ДӘДЕН АТА ҮНІ

Кел, кел балам толқып кетті жүрегім,

Қабыл болсын маған деген тілегің.

Арнап өзің бас иіуге келген соң,

Ағылтайын қалың ойдың тиегін.

Осы жерде арғы атасы қыпшақтың,

Сөндірместен отын өмір ошақтың.

Аралтөбе қырларында қоныстап,

Сармат атын тасқа жазған жасап күн.

Келер ұрпақ ұқсыншы-деп, тарихын,

Қалдырыпты семсерлерін сауытын.

Жебелер бар құйған зерлеп қоладан,

Жырла балам қанатында шабытың!

Бір кездері сәйгүліктер ойнаған,

Көз тастасаң шетсіз-шексіз айналаң.

Елестейді көз алдыңа бабалар,

Боз жусанды боз даласын қимаған.

Кең Жылойға сыйлай білген бақ нәсіп.

Шығыс жақтан мұнартады Ақ мешіт.

Ақша бұлттан желкен құрып далама,

Ғасырлардан тұрғандай ол сыр шертіп.

Әлдилеген Пір Бекеттей дана ұл,

Осында ғой Жаналы мен Мырзағұл.

Жәниядай қасиетті анаң бар,

Бар қазаққа өнегемен болған жыр.

Құмды қырлар оқығандай дастанын,

Тебіреніп толқыдыма жас жаның.?

Пір Бекеттен дәріс алған шәкірті,

Ой салады әулие атаң Құлшаным!

Құшақтағың келіп тұр-ау бәрінде,

Баба даңқы арқау болсын әніңе.

Иман болса жаныңдағы жолдасың,

Туған жерің сыр шертер-ау әлі де.

Бәрінің де жыры болған кең Жылой,

Бәрінің де әні болған кең Жылыой.

Қорқыт бабаң күй шерткендей қобызбен,

Толғантады әсемдікпен қалың ой!

Ой жіберсең тереңге асыл тұяғым,

Құт қашпаған құшағыңнан ұяңның.

Жыр атасы Сыпыра жырау өскен жер,

Алға тартып Асан бабаң қиялын.

Осы жерде өшпес жалын жүрекпен,

Құрманғазы тебірене күй шерткен.

Исатай мен Махамбеттер қол жинап,

Кеңдігіне пейілімен ту тіккен.

Өткен мұнда талай жиын құрылтай,

Тастемірден ұран тастап Қаратай.

Сегіз сері әнге салған ұмтылмас,

Әннің аты «Кең Жылой»мен «Буырылтай»!

Ерлік үшін жүректі боп жаралған,

Ұл қыз өсіп ақ сүт емген анадан.

Бабалардың аманатын ту қылып,

Күн шуақ боп Кең Жылойға таралған.

Айта берсем таусылмайтын жыр болар,

Өтті небір ой ағысты тұлғалар.

Парасатпен біріктіріп еліңді,

Әрдайымда алға бастап жүрді олар!

Әділдікпен кеңес құрып әрдайым,

Ынтымақпен күнде ойлап ел жайын.

Даналықты тарту еттік өзіңе,

Келер ұрпақ кеппесін-деп, таңдайың!

Аз болған жоқ біздер көрген мұңымыз,

Тасқа жазып қалдырғанбыз оны біз.

Бәрін, бәрін сақта балам жадыңа,

От кеудеңде жүрсін тулап қанымыз.

Қызыл дауыл аждаһадай жез тырнақ,

Нар халқыңды аямастан алқымдап.

Бар қаймағын бетіндегі сыпырып,

Қорлап күліп сүйектерін сындырып.

Түрмелерге айдап тықты шынжырлап.

Зомбылақтан ағып жатты қан бұлақ.

Жер бетінен жою болу мақсаты,

Қолдан аштық жасап бақты дәнді ұрлап.

Адастырып ата-дәстүр салтымнан,

Тарихымның бетін жыртып зақымдап

Бас болмаса кеуде ішіне толар лас,

Ал кеудесіз адам әсте жым-жылас,

Ақыл ізде тамырыңнан сусындап,

Бабалардан сөздер қалған ұмтылымас.

Жоғалтпастан ата-даңқы үлгісін,

Бәріне де төздік ұрпақ сен үшін. Жеткізсек-деп, ақ сүт емген тіліңді,

Жеткізсек-деп, дін иманның жемісін!

Сен қадірле бәрін ұлым бағалап,

Өткеніңді ақылменен саралап.

Еркіндігің ақылыңмен сай келсе,

Сонда ғана маңдайыңа қонар бақ!

Қорға,қорға ата-жұртты талмастан,

Құшағынан бауырыңды жазбастан.

Туған жерде өмір бұлақ бастауың,

Бабалардың үніменен жалғасқан!

Жырла, жырла әдідіктің сән көшін,

Біздер жаққан шындық оты сөнбесін.

Таламасын нар халқыңды қорқаулар,

Зомбылықтың төріңде ашып көрмесін.

Ермей әсте адасқандар бұзыққа,

Тіреу болып ел ойлайтын озыққа.

Қасында бол қарапайым халқыңның,

Өлсең дағы байлық таққа қызықпа!

Мәңгі майдан ұғынғанға бұл тірлік,

Әнің болсын жырың болсын ізгілік.

Жол бастасаң келер буын кейінге,

Тау қопарар олар тасын жүз тіліп!

Сырымды айттым саған сеніп жас ұлан,

Сақ болғайсың езеуіреп тасудан.

Тыңдай білсең ақылымды ой бөліп,

Күнде алдыңнан арайлы таң ашылған.

Міне бүгін қастер тұтып еске алып,

Жиналыпты ас беруге көп халық.

Бәріне де бақыт берсін Тәңірім,

Тыңдап ал сен тілектерін зер салып.

Не жетеді ата жолмен өскенге,

Туған жерсіз бақ таба алмас ешкім де.

Күн бесігің-Кең Жылойды жырлай біл,

Бабалардың аманатын ескер де!

ДАЛА ҮНІ

Айта білген мәңгілікке ар әнін,

Біздер куә ерлігіне бабаңның.

Домбырада күймен жазып қалдырған,

Ұлылыққа баспалдақ қыл жолдарын.

Елін қорғап қатерлерден қауіптен,

Бір Аллаға имандықпен тәубе еткен.

Бағалаған кісілікпен мәртікті,

Биік қойып байлық толы дәулеттен .

Адамзатқа тек амандық тілегі,

Аузын ашса көрінетін жүрегі.

Сенің бабаң сұлулықты ұнатқан,

Құлан мінез жүйрік мінген ер еді.

Көрініп тұр сан жолдарды кезгенің,

Кел, кел, балам көрсетейін іздерін.

Туған жерге қорған болып тұр олар,

Әр төбеде тасқа жазып сөздерін.!

ЖАРЫ МӘТЖАН АТА ҮНІ

Жанқожа –деп, аталатын осы жер,

Кең Жылойға әуел бастан таныс жер.

Осы жерде біз жатырмыз тыныстап,

Сыр айтайын ақын балам бері кел!

Табиғаттан іздеп мәңгі жарасым,

Сүйген адал шексіз-шетсіз даласын.

Жаны сұлу біздің қайран бабалар,

Қадір тұтқан тілге шешен данасын.

Сұлулыққа жетелеген бар елді,

Әдептілік-әдемілік әлемді.

Ұғынсын-деп, балапанын ұядан,

Ұшырған ғой бойға құйып өнерді!

Көрегенді көнелерден сыр аңдып,

Бізде өстік даналардан нәр алып.

Дауды жеңдік дәлдеп айтып шындықты,

Қара қылды әділдікпен қақ жарып.

Баршылық та жоқшылық та көрдік біз,

Бірақ ұлым күн кшпедік ерліксіз.

Жан берсекте сыр бермедік дұшпанға.

Жалаң атпен шоқты шайнап кештік мұз!

Қызыл дауыл отын тастап іргеге,

Байтақ далам айналғанда түрмеге.

Қалың Адай қансыраған қан жұтып,

Айналғаны мәңгі өлмейтін ерлерге!

Елім үшін отқа түсіп шайқасып,

Еркіндіктің азат таңын аңсадық.

Біз алыстық ең соңғы біткенше,

Келер ұрпақ, саған ізгі жол ашып.

Өзіңсің ғой жан сырымды ұғатын,

Арман қуған өр қиялшыл қанатым.

Әлсіз болсаң тұрақтамас қуаныш,

Еңбегіңмен артыр елдің қуатын.

Қадір тұтып ата-жұрттың үлгісін,

От кеудеңнен сайратып бақ жыр құсын.

Сұлулықты қанат қылып жаныңа,

Жалғастыр сен бабалардың ұлы ісін!

ЖАРЕКЕ ХАЗІРЕТ ҮНІ

Туған жерге арнап дәйім дастанын,

От кеудесі алаулаған жас жалын.

Мешітімнің құлап қалған орнында,

Мұңға батып қандай ойдан жасқандың?

Бәрін-бәрін қызыл дауыл бүлдірген,

Жазықсызды ажал оққа ілдірген.

Дасдарханнан ішіп адал асымды,

Зомбылықпен от саларын кім білген?

Келер ұрпақ болмас бәрін айтпасқа,

Келген бақты қорғай білмей шоқ баспа.

Елің сенің болашағың ертеңің,

Дем біткенше хақ жолынан адаспа.

Кең құшағы жүрек тербер ән болған,

Туған жердің ен жайлауы Жем болған.

Сол ұяңнан басталады ұланым,

Отан анаң өміріңе нұр құйған!

ТӘҢІРБЕРГЕН (МАҚСЫМ) АТА ҮНІ

Қияметтей қырсық шалып елімді,

Түнек басып менің туған жерімді.

Жазықсыздан жапа шегіп түрмеде.

Ай мен күнім тумайтындай көрінді.

Ақын балам алшы бәрін түсініп.

Бар жазығым бойымдағы кемшілік.

Талайларды емдегенім дертінен,

Ажал келсе тұғырынан түсіріп,

Cүрінгенді демегенім қолтықтан,

Жасай біліп ізгілікпен кісілік.

Заман азса иман кетер адамнан,

Түсінбестен өңшең құзғын шулаған,

Бұл молда –деп, халық миын улаған.

Абақтыға салды апарып Оралға,

Өрмекшінің тұзағындай торлаған.

Қиын болды менің халім сор батпақ,

Өмір-өлім ортасында зар қақсап.

Жүргенімде Тәңір айдап түрменің,

Бастығы өзі шақырғаны сыр сақтап.

Он бес жылдай сал боп жатқан жалғызын,

Ешкім емдеп жаға алмапты жұлдызын.

Сырты сау да, іші нала жан екен,

Айтты егіліп, көмек сұрап арызын.

Адам барма қолын созбас арманға,

Мың иіліп сәуле сепкен Аллаға.

Иә, Бекет-деп, мен емдеуге кірістім,

Көзімді ілмей ұзақ түнгі таңдарға.

Ауыр екен меңдеп кеткен сырқаты,

Қу сүйек боп қалған балғын сымбатты.

Он күннен соң өн бойына ем қонып,

Күндей күліп аяқ басып тіл қатты.

Ақын ұлым ұрпақ дерттен азбасын,

Тия алмады қуаныштан көз жасын.

Баласы үшін аянбаған сол жігіт,

Бұрды бізге көңілінің арнасын.

Тарту етіп күйме шана қос атты,

Иілдіріп дікеңдеген солдатты.

Көріпкелді Ешмандай ініммен,

Темір торлы түрмесінен босатты.

Қилы заман солай бастан өткізіп,

Кең Жылыойға сағынышты жеткізіп.

Кие толы топырағын сүйдік біз,

Қимастықтың мөлдір шығын жүздіріп.

Күллі азапты мұңмен қайғы тарқады,

Көргеннен соң күн бесіктен ақ таңды.

Қасиетті жанға дауа ауасы,

Жібіткені жусан иіспен қолқамды.

Маған келген аппақ екен пейілің,

Ұлы жолда төксін Алла мейірім,

Сенбе ұлым байлық қуған жандарға,

Ешкім көрге әкетпеген тиынын!

Жолдас болып әрдайымда даналық,

Сусындай біл бабалардан нәр алып.

Олар салған ізгілік жол киелі,

Тілегіңе тілек қосар жаңарып.

Қуаныштың көргенмен сан ғажабын,

Кетпей қойды естен көрген азабым.

Соның бәрін шындықпенен өрнектеп,

Ұрпағыңа жалын жырмен жаз жаным!

ЕШМАН ӘУЛИЕ АТА ҮНІ

Кел, кел бері ақын ұлым жақында,

Мен жатырмын Басшы бабаң жұртында.

Көз салып тұр торғай шықса қабірден,

Рухыменен сырласуға тартынба.

Мен есейдім Сұпы атаңнан бата алып,

Туған жердің көріпкелі атанып.

Тылсым жұмбақ дүниенің сырларын,

Сезінген соң ел жұртыма ақтарып.

Алла берген киесімен олжаның,

Алда болар құбылысты болжадым.

Жамандықты алдын-ала ескертіп,

Жақсылықты хабаршы боп қолға алдым.

Сиқыр сазды мынау ғажап ғаламда,

Жер анасы дем берген ғой адамға.

Иман болып өмір бойы серігім,

Қызықпадым дүниеге жалғанда.

Болсам дағы мен ешкімге жазықсыз,

Жала жауып жүрегіме салып сыз.

Тыңшысы-деп, елде жүрген Жапонның,

Қамағаны соттамай-ақ жарлықсыз.

Зар жылатты еңіретті анамды,

Қызыл дауыл ойрандаған даламды.

Шырылдатып сәбилерді жылатып,

Отқа салды қасиетті Құранды!

Жоқтық қысып туысқанды жек-жатты,

Көңілді шер, екі көзді қан жапты.

Бас көтерсек еркіндікке қол созып,

Басқыншылар төкті әкеліп солдатты.

Үзім нансыз жаттық аштан бұралып,

Тірілей-ақ талап жатты албасты!

Тәркіленіп мал мен мүлкі халықтың,

Қуғын сүргін түрін көріп аштықтың.

Екі миллион адам жаны үзіліп,

Туған елді қасіретпен басты мұң.

Даналарым түрмелерге қамалып,

Жылан шақты тамырынан қан алып.

Тілім, дінім қос қанатым қырқылды,

Зомбылықтың шырмауына оралып.

Балта шауып түп тамырға дем берген,

Аластатты мұсылмандық үндерден.

«Прорва Лаг» қамал соғып іргеден,

Айналған соң қанды базар түрмеге,

Құшағында күнде қырғын кісі өлген.

Езгіледі отарлаумен кеңесім,

Жер менікі, мал менікі демессің.

Итпен құсқа нар халқымды жем қылып,

Түгел тегіс жүріп жатты конфискің!

Босты халық тым тырақай жан-жаққа,

Шыдай алмай жаныштанған азапқа.

Ауған менен Түрік Иран, Қытайым,

Пана болды қиналғанда қазаққа.

Серпуге де мүмкін болмай тұяқты,

Туған елде қызыл өзен қан ақты.

Бір ауыз сөз қанішерге айтылса,

Күтіп тұрды түсі суық абақты.

Мұң кетпеді сор кетпеді даламнан,

Бәрін қызыл империя тонаған.

Ұрпағына өз бабасын жау қылып,

Мазақ қылып саясатпен қорлаған.

Көрсем дағы бар азабын құзғынның,

Ар намысты өмір бойы ту қылдым.

Білдірмедім аштығымды көкжалдай,

Жоғалтпадым жан бабамның ар үнін!

Айнымастан ақиқат ер сезімнен,

Кек қайтарып қас жауымнан төзіммен.

Қарақшымен жолбарысша алыстым,

Келер ұрпақ үміт күтіп өзіңнен!

Аз да болса айтым ашық ойымды,

Шындық сүйер жігітсің ғой айбынды.

Тәңір өзі бақыт беріп таусылмас,

Көрсетпесін менің көрген қайғымды!

АҚЫН ҮНІ

Абдырадым мен өзіңді таба алмай,

Қай жердесің асыл баба Еркебай.

Құлыптас жоқ бәрі құмға айналған,

Ғасырлардан жетпей қалған хаттардай.

Жермен жексен болғаныма сүйегің,

Қалың шөптер қорғаушың боп сақтардай.

От кеудемде сан бұлқынып нар талап.

Қаққанында сағыныштан жыр қанат.

Орта тұстан белгі беріп иреңдеп,

Қара жылан көрден шықты мұндалап.

О, әруақ,дұға оқиын сабыр ет,

Өзіңде ғой сырлы жұмбақ құдірет.

Қасымдағы Әтін қарттың Сақиы,

Бабам ғой-деп күбірлейді елжіреп.

Аққу ұшты осы бір сәт көгімде,

Дауыс жетті баба сенің үніңбе?

Сөйле, сөйле қасиетті киелім,

Ұрпақтарын жетектеген ілімге!

ЕРКЕБАЙ АТА ҮНІ

Тыңда балам өтті қанша сарша күз,

Мен жатырмын елеусіздеу қоршаусыз.

Итте өтеді, малда өтеді үстімнен,

Білесің ғой өлген жандар қауқарсыз.

Ұрпақтарым қайда кеткен япырма-ау,

Жоғалдыма әлде ішінен иман жүз?!

Кімді көрдің бабаларын ұмытқан,

Қашан ерір көңіліме қатқан мұз!

Елім қайда, туыс қайда жан ашыр,

Тұрғызбада көп емеспе сан асыл.

Тастан емес, ең болмаса темірден,

Қоршап қойса тұрмаспа едім бір ғасыр!

Айтарым бар, ұлым саған әлі де,

Әруақ сыйлау үлкен парыз тіріге.

Қонақтасың сен әзірше түсінсең,

Ере көрме тақты ойлаған періге!

Әр нәрсені шырмап қосып өлеңге,

Көртышқандар шиқылдайды төбемде.

Мен сенбеймін айтқанына олардың,

Заманы бұл ұрылардың дегенге.

Көмбе толы кітап жатыр қойнымда,

Соның бәрін терең сақтап ойыңа.

Ұқыппенен кейінгіге жеткізсең,

Нағыз шашу болмаспа еді тойыңа?!

Тама, тама дария болар тамшыдан,

Іздене біл, білім қуып жасыңнан.

Туған жердің әр төбесі әулие,

Сусындауға бал бұлақ боп ашылған!

Қанат жайып құшағында бақ үміт,

Отқа жанбас елін сүйген нар жігіт.

Қуантады Алла танып өскенің,

Бабалардан іздей біліп ұлылық.

Өн бойыңа құятұғын таң нұрын,

Сен қадірле бабалардың әр үнін.

Ұға білсең қасиетінен даналық,

Болашағың көркем болар жарқыным!

Тәңір өзі сыйға тартқан өшпес нұр,

Семсер болып жаныңдағы алмас жыр.

Өсиетін сен олардың ту қылып,

Ұлы жолын келешекке жалғастыр!

ӘЖЕЛЕР ҮНІ

Біз майданға найза алып аттанбадық,

Ар киесін қадірлеп ақтан тағып.

Тоздырмастан бабаңнан шаңырағын,

Адалдықтың антынан аттамадық.

Жеткізсек-деп, мол мұраң қазынаңды,

Жүректерде сақтадық аңыз әнді.

Құйдық оны бойыңа бесік жырмен,

Болсыншы-деп, ұрпағың жазың нәрлі.

Ақ жолына бақыттың нұрын шашқан,

Сақта балам баба үнін ұмытпастан.

Түгендеп ал тарихың шежіреңді,

Ұлы көшке шығарда осы бастан.

АҚЫН ҮНІ

Ассалаумалайкум!

Қарашүңгіл киелім,

Кеудемдегі күмбірлеген күйме едің?!

Аңсап келдім сағынышпен өзіңе,

Ақпа жырдың ағылтып ой тиегін.

Сан ғасырлық өн бойына сыр түйген,

Тебіреніп бір тіл қатшы әулием.

Қайда сенің алтын бұлақ бастауың,

Барша қазақ қадір тұтып бас иген.

Өзі берген ырыздығын Құдайым,

Астанасы теңіз тектес мұнайдың.

Арнап келдім бабам ізін көрмекке,

Құшағыңды аш емін еркін аунайын.!

Жыры сенде, сыры сенде ғажаптың,

Ұлғылаған еркіндігін азаттың.

Білеме екен киелім-ау осы жұрт,

Жұмысшысын сенен шыққан қазақтың?!

Осы жермен тағдыры бір қосылған,

От кеудесін тербеп үміт асыл ән.

Келешекке түйе арбамен жол салып,

Мұнайыңды Ракушкіге тасыған.

Жолдар жатыр ішіне сыр бөктеріп,

Жанам деген жүректерге от беріп.

Ұлылығы ұран салып ұрпаққа,

Намыс туын баба ізінен көкке іліп!

Ақын да өзі жырау да өзі даламның,

Сұлулығы осында ғой ғаламның.

Қарашүңгүл-астанасы мұнайдың,

Қарашүңгүл үнісің сен бабамның!

Сөйле, сөйле шежірелі абызым,

Елің білген мұнайыңның маңызын.

Бүгін тойда күмбірлетіп күй төксін,

Қолыңдағы ғасыр атты қобызың!

Біз тыңдайық еміреніп сүйсініп,

Шуағыңнан кеудемізге нұр сіңіп.

Сенің сырың-бабам сыры ой толы,

Туған елге тілей білген молшылық!

ҚАРА ШҮҢГҮЛ ӘУЛИЕ АТА ҮНІ

Әсем сазын туған жерге арнаған,

Кел, кел бермен жақындашы жан балам.

Осы жерден өтіп сансыз керуен,

Азияңды Евразияменен жалғаған.

Құшағынан түсірмеген ай күнді,

Қала болған кең әлемге әйгілі.

Ғасырлардың сырласы боп ол ұзақ,

Бастан кешкен қуанышпен қайғыны.

Кең далаңды астастырып көкпенен,

Даналықтан шырақ жағып от өрген.

Осы жерде Сыпыра жырау данышпан,

Муза арудың қыз бөбегін көтерген.

Сұлтан болған ерлік жолмен Мысырға,

Бейбарыстай бабаң туған осында.

Сағыныштан боз жусанын иіскелеп,

Қадір тұтып жастап жатқан басына.

Ат жалында өтіп барша ғұмыры,

Адалдықтың жетелеген қосына.

Айта берсем туған елді күзетіп.

Қуат беріп, намыс, ерлік өжеттік.

Жер бетінде қазақ атын жоғалтпай,

Жалғастырып баба жолын біз жеттік

Елің үшін түсуге әзір тамұққа,

Басшы болған өзің сүйген халыққа.

Өтті небір билерменен шешендер,

Бір өздері тұрар бүкіл хандыққа.

Бәрі жатыр осы жерде тыныстап,

Түгендеп ал терең оймен дұрыстап.

Анау жерде Қыз- әулиең ой салар,

Туған жерге тілей білген ырыс бақ!

Кімнен тұрсың балам қазір көз алмай,

Сәл ұзасаң айырылып бір қалардай.

Сезіп тұр-ау қайран ақын жүрегің,

Осы жерде ақын бабаң Аралбай.!

Менде сүйем ақжарма жыр өлеңді,

Өзім жәйлі сыр шертейін мен енді,

Жеті атасы Ақботадан тараған,

Мен Адайдың дара шапқан күреңі!

Талай майдан бастан кештім ел үшін,

Қорғауменен туған елдің ырысын.

Келер ұрпақ қас жауыма құл болмай,

Татса екен-деп, жеңісімнің жемісін.

Сері болдым ақын болдым жасымнан,

Жасын күйлер омырауымнан шашылған.

Әнге салсам аққу қаздар көктегі,

Қанатына дауысымды іліп қосылған.

Кім көнбейді тағдыр салған ісіне,

Қарамастан қалмақ ханның күшіне,

Шұңгіл атты мен қызына ғашық боп,

Құса болып күнде көрдім түсімде.

Ол да ғашық, менде ғашық бір тілек,

Көз тасада сан кездесіп елжіреп.

Уәделестік бірге өмір кешуге,

Не де болса тәуекелге бел тіреп.

Бірақ ұлым болмай қойды жолымыз,

Ашылмастан қалыңдаған сорымыз.

Аңызақта шөл далада адасып,

Бір-ақ тамшы су болғанымұңымыз!

Таңдай кеуіп құм бораған жолда арып,

Сағым қуып сансыз күндер сандалдық.

Ұшқан қарға кездеспеді маңайда,

Ізімізден ажал сайқал жүрді аңдып.

Оранған соң көз аштырмас от құмға,

Қиналғаннан жүрек келді алқымға.

Ажалдыға кім болсаң да бір тағдыр,

Сөзім қалып айтылмастан халқыма.

Осы жерде қол ұстасып көз жұмдық,

Ең болмаса ұрпақ қалмай артымда.

Осылайша ғашықтың дертінен,

Қос аққумыз уақытынан ерте өлген.

Тәлкек тағдыр тозаңымен аямай,

Улы зәрін бетімізге бүркеген.

Мұқалмаған жан едім мен алмастай,

Тұра алмадым балам саған сыр ашпай.

Жолға шықпа ешқашан да сен жалғыз,

Ақ бата алып бабалармен сырласпай!

Сенің бабаң туғанынан жыр құмар,

Ақын болған саналыға ой құяр.

Ұлтын сүйген, тілін сүйген жан салып,

Кіндік кескен жерден тағып бойтұмар.

Дәулет құрып өзі баққан малынан,

Еңбектеніп қара терге малынған.

Қажеттісін ақылменен сезініп,

Өз орнына жұмсай білген молынан.

Жүйрік мініп құлағында ойнаған,

Сұлулыққа әсте бірде тоймаған.

Ұлан байтақ жазиралы далаңды,

Саған аман жеткізсем-деп, ойлаған.

Әділдіктен іздеп асыл арманын,

Достық үшін аямаған ақ дәмін.

Жаны жайсаң асылдарды іш тартып,

Тәңіріндей сыйлаған ол қонағын.

Ізгіліктен іздеуменен бақыт құт,

Арды сүйген құлшылықты жаңғыртып.

Сезе білген хикметінің Алланың,





Адаспасқа дін жолынан қалың жұрт.

Адамзатқа залал салған көптеген,

Олар шарап ақымақ боп ішпеген.

Тәңір берген денсаулықты бақыт-деп,

Шүкір етіп бар бергенін ескерген.

Ақтау үшін сол бабалар арманын,

Айнымастан берген серттен жас дарын.

Келер күнге қайсарлықпен жалғай біл,

Ерлік толы шежірелі жолдарын.

Ақыл, сабыр, ұят болып серігің,

Сүйсінердей сұлу болып өмірің.

Кім де болса жасы үлкенді қадірле,

Ал кішіге шуақ төксін мейірің!

Бір орында тұрмас өмір арай бақ,

Кемтарларға жардем істе қарайлап.

Біреу күндеп аяғыңнан шалса да,

Іштарлықтан, зұлымдықтан бол аулақ!

Сан аударар тағдыр өмір қайығын,

Сүрінгеннің баспа бетке айыбын.

Шындық болсын өршіл үнің қашанда,

Кеш болса да түбі берер қайырын.

Түлкі бұлаң саясатын асырып,

Тарихыңды келді жауың жасырып.

Саламаттай дана басшың болмаса,

Жатарма едім құм астында ашынып.

Сырымды айттым саған балам елжіреп,

Кісілікте ұға білсең құдірет.

Дәлелдеген астанасын мұнайдың,

Сол ағаңа жырмен жеткіз рахмет!

Ақын ұлым туған елдің жазы алда,

Бабаң үнін алып дәйім назарға.

Ақиқатты ақ ту қылып қаймықпай,

Тарихыңнан тамыр үзбе жазарда!

БҰҒЫБАЙ АТА ҮНІ

Биік ұстап имандықтың ар әнін,

Жолдар кезіп Меккеге сан барғанмын.

Сансыз кітап арқаладым сен үшін,

Келер ұрпақ үміт артар арманым.

Білсе екен-деп, кең ғаламның сырларын,

Мен білімнің шырақ қылып сый нәрін.

Білгенімді аманат қып өзіңе,

Бар жиғанды өздеріңе сыйладым.

Бір алланы сүйе біліп жасыңнан,

Аулақ болып жамандардан тасынған.

Арың менен ерлігіңді қорған қып,

Әрдайымда өзіңе сен жас ұлан!

Ізден, ізден маңдай терің моншақтап,

Білімдіні бөгей алмас сор батпақ.

Еңбек, еңбек болсын сенің ұраның,

Еңбектенген бақыт жолын сол таппақ!

БИМЫРЗА АТА ҮНІ

Берілмеген ішіп жеуге бұл тірлік,

Білім ізде жалықпастан ұмтылып.

Нағыз дәулет таусылмайтын бар сонда,

Жететұғын өміріңе ғұмырлық!

Қанағат боп әрдайымды есебің,

Жамандықтың жолаттырмай кеселін.

Ғылым шамын жаға білсең кейінге,

Еліңменен гүлдей жайнап өскенің!

Дұшпаны боп жаратылған адамның,

Надандардан сақтанып жүр қарағым,

Қайда болса нағыз өнер иесі,

Олар соның бағып жүрер қадамын.

Өмір жолы сынға толы бұралаң,

Жемқорлықпен ізгілікті торлаған.

Тойымсыздан тіптен аулақ болғайсың,

Тәкапарсып өзін-өзі тонаған!

Адамзаттың сұлулығын сәнді еткен,

Бақыт жолы басталады әдептен.

Бастауы оның Тәңір берген тіліңде,

Тіл бақпаған туған елін жүдеткен.

Тіл ұлтыңның қаны, жаны ұғынсаң,

Жүрек отың бабаң берген лағыл шам.

Ақ сүті бар онда анаңның өсірген,

Киесі ұрар қасиетін ұмытсаң!

Бабалардың қадір тұтып әр сөзін,

Қорған болып ақыл, сабыр, мінезің.

Мақсат қылған арманыңа құлшын сен,

Сүйе біліп даналықтың күн көзін.

Тамыр жайған топырағың туған жер,

Қанат жаяр кеңісітігің туған ел.

Ұмытпасаң мұның бәрін ұрпағым,

Асулардан аса аларсың талай бел!

Жаңа ғасыр бақыт беріп бәріңе,

Қыдыр қонып, ырыс келсін бәріңе.

Тілін, дінін ұран қылған ұландар,

Күнде жеңіс әкеледі еліне!

Жүректердің тербеп нәзік пернесін,

Әрбір үйді мол қуаныш кернесін.

Әнің болсын күн бесігің Кең Жылыой,

Отаныңның биіктеткен мінбесін.

Ізгіліктің жаға біліп оттарын,

Сыйға тартқан даналық ой бақтарын.

Туған елдің туы болған киелі,

Аман болсын Қаратаудай қарттарың!

Баба жолын жалғай біліп ұрпағың,

Шексіз сүйіп адалдықпен Отанын.

Сүйсіндіріп ұлттық сана намыспен,

Сәні болсын шуақ төгіп ортаның!

Ақыл жігер серік болып бақ көшің,

Мақсат қылған биіктерге өрлесін.

Тәңір өзі сыйға тартқан туғаннан,

Қаламыңның сиясы ұлым кеппесін!

Өзіңді ұғар дос көбейіп қасыңа,

Ғұмыры ұзақ жас қосылып жасыңа.

Жүрегіңнен жарып шыққан дарияң,

Мұхиттармен жатсын шалқып қосыла!

АРАЛБАЙ АҚЫН БАБА ҮНІ

Қуат берген желегіне жап жасыл,

Жинақталған өн бойына бар асыл.

Құдірет бар үндерінде бабаңның,

Балдан қалған сарқыттайын сан ғасыр.

Ешбір сазға қосылып ол ауыспай,

Қос қанатты періштедей нұр ыстай.

Таңмен бірге күнде ерте оянып,

Ұрандайды Алаш деумен дауыстай.

Олар дәйім бір күрсініп далаңмен,

Сан жарысып жүйрік жетпес самалмен.

Талай түскен талқысына тағдырдың,

Қанды құйын ызғарымен салған дем!

Бар осында Әбілхайыр, Абылай,

Батыр бабаң Қаракерей, Қабанбай.

Көкжал Барақ,Райымбектей әулиең,

Қарасай мен Қанжығалы Бөгенбай!

Мәңгі өшпеске жырыменен нәр берген,

Бар осында Бұхар жырау ой өрген.

Ақтамберді, Жиембет пен Қарасай,

Қожаберген, Үмбетайлар ел ерген.

Азаттықтың аңсап өткен күн нұрын,

Бар осында қол бастаған Сырымың.

Исатай мен Махамбеттер бар мұнда,

Жәңгір ханның тілгілеген түндігін!

Жолбарысы мынау алып далаңның,

Бар осында Есет батыр қыраның.

Ту байлаған Жанқожа мен Бекет бар,

Жауға шапқан шегінбестен бір адым!

Туған елдің қорғай біліп әр тасын,

Жалау қылған Алаш атты ұранын!

Бола білген туған елге күнмен-ай,

Бар осында Кенесары, Наурызбай.

Теңдік үшін қас жауымен алысып,

Ағып түскен көктен аққан жұлдыздай!

Шыққан тегін білсінші-деп,мәңгілік,

Тау тасына тарихыңды жаздырып.

Аманатын қалдырған ғой бабалар,

Біздер үшін ерлік толы ән қылып!

Қайталаған мақтанышпен шың мен құз,

Қазақ деген еркін ойлы ұл мен қыз.

Енисейден тамыр алып далама,

Зеңгір көкке жаға білген сан жұлдыз.

Ескіменен жаңа болар сабақтас,

Онсыз әсте күнің күліп таң атпас.

Тарихыңның әрбір бетін алтындап,

Ақиқаттың ақ жолымен алға бас!

ШЕРЛІҚҰЛ ӘУЛИЕ ҮНІ

Кел,кел балам,Желтау осы жел ескен,

Көк аспанға қолын созып тілдескен.

Осы жерде мешіт салып ұрпаққа,

Білім нәрін құйдым тыным көрместен.

Кең Жылойым тұғырым да тұрағым,

Мынау менің көзін ашқан бұлағым.

Сусындаған одан сансыз шәкірттер,

Жырға қосып ана тілін шырағын.

Ана тілің ұқсаң өмір тарихың,

Ал тарихын жоғалтқан ел ғаріп күң.

Тірілей-ақ өз жанынан айырылып,

Қалге келмес адам қайтіп танитын.

Болсын десең ата жұрттың ел аман,

Тіліңді сүй, дініңді сүй нәр алған.

Сонда үзілмес бірге біткен кіндігің,

Оттай ыстық сүйген Отан анаңнан!

Ана тілден басталады ел қамы,

Соның үшін арнай біл сен бар әнді.

Ана тілің өз кілті ғой жұмақтың,

Шаң түсірмей таза ұстасаң болғаны!

Табаныңнан суық өтсін, сыз өтсін,

Оның үшін бола біл сен ізетшіл.

Болмысыңды адамзатқа білдірер,

Ол қорғаның, ұлттың рухың күзетшің!

Ұқсаң өмір таң мен батар іңірдей,

Ұшқан құстай өте шығар білінбей.

Ана сүтін анашыңның ақтауға,

Ұлы мақсат алдыңа қой кідірмей!

Аудармасын десең тұлпар сын уақыт,

Өз-өзіңді тани білу зор бақыт.

Сонда ғана сен аңсаған арманың,

Нышан берер құнды ойымен тіл қатып.

Өмір күрес,талас тартыс таусылмас,

Ақылменен әр соқпағын аңдып бас.

Алла берген нығметтен ой ізде,

Ғұмырыңды мәңгілікке тоздырмас.

Көзді тігіп саулық нұрға шұғыла,

Жол салып өт ізгіліктің шыңына.

Қарттарыңды көз тіріде қадірлеп,

Үлгі болып қыз- қонақпен, ұлыңа.

Құран,хадис таныс болса бесіктен,

Іңкәр болар имандықтың жырына.

Еккен дәнің сүлулықпен гүл жарар,

Тіршіліктің өмір атты тыңында!

Туған жерді қуанышқа бөлеген,

Жақсыға ер даналықпен ой өрген.

Адал достық қорған болар қашанда,

Бір-біріне бақыт ғана тілеген.

Күнщілдікпен талап жатса көп иттер,

Көкжалданып мұң азапқа бермеген,

Жанын салап қалың бұлтты сермеген.

Жасай алмас ерлікті істеп кез келген,

Туыстан да артық болып көз көрген.

Сен жабықсаң шуақ төгіп күн болып,

Ал сүрінсең сүйеніш боп дем берген,

Әрдайымда Тәңір өзі қарасып,

Айырмасын иманы мол ерлерден!

Ұмытпа сен үш тіргің бар ұлым,

Арқалаған ақ тілегін арлы елдің.

Ол Төде би, Әйтеке мен Қазыбек,

Сыйға тартқан ақыл ойдың әлемін.

Сен қажысаң шаңға батып сыршыл бақ,

Өсек шайтан сырттан күліп сыпсыңдап.

Жасыма сен қапаланып қайғырып,

Үш бабаңның бұлағын іш сусындап.

Демер олар қарылғашым келді-деп,

Ортаға алып аян беріп елжіреп.

Жалын құяр даналықпен бойыңа,

Бір Алладан таусылмайтын бақ тілеп.

Ұқтыңба ұлым,Кең Жылыойда қаз басқан,

Құшағыңды туған жерден жазбастан.

Жырлай бер сен Бабалардың әр ізін,

Қанат қағып биіктерге талмастан.

Қыдыр болсын әрдайымда жолдасың,

Тәңір өзі ақ жолыңды жалғасын.

Ірі ауылдың ұлы турар ірілеп,

Сол тектілік ұсақталып азбасын!

ҚҰЛШАН ӘУЛИЕ АТА ҮНІ

Ұлы сырын ұқтыратын ғаламның,

Кәусар бұлақ іздерінде бабаңның.

Ішкен сайын мейір қанып толғанар,

Тарихыңды ізде содан ұланым!

Өзің іздеп өткеніңді білмесең,

Түскенім де бишаралық күйге сен,\.

Өзге елге жалтақтаумен еліктеп,

Намысы жоқ құл боларсың күл кешкен.

Жаудан қорғап шексіз –шетсіз даласын,

Қанша тепкі көрсе де имей зор басын

Ұрпақ саған елін сүйіп өтсін деп,

Қалдырған ғой мәңгі өшпес мұрасын.

Ұмытпа сен мұның бәрін ақ берен,

Осы мұра ата жұртқа дем берген.

Осы мұра тал бесікте әлдилеп,

Бабаң үнін жеткізген ғой әнменен.

Осы мұра елдігің мен ерлігің,

Еркіндігің мәрт мінезді кеңдігің.

Осы мұра бақыт шамың қолдағы,

Күте алмасаң тірілей-ақ өлгенің!

Тек ішерін жүретұғын армандай,

Мәңгүрт тектес құл боларсың сор маңдай.

Қасіреттің ең жаманы сол ұлым,

Жерді басып жүру күнә ұялмай!

ҰШҚАН ӘУЛИЕ АТА ҮНІ

Мұнайлының кесіп өткен үстінен,

Сенің үнің балам маған естілген.

Қош келіпсің сағындым ғой жақында,

Құлыншағым танып тұрмын исіңнен.

Емдеу үшін адамзаттың жарасын,

Табиғаттан іздей білген жарасым.

Ақын балам саған айтар сырым көп,

Ашайын мен қалың ойдың арнасын.

Ынтымақтың ескермеген қадірін,

Аламанның арандатып алты ұлын.

Бір-біріне күндестері жау қылып,

Әлсіреткен Ата түрік жарығын!

Тұтастығын сақтаймын-деп Түріктің,

Талай батыр қанатымен ерліктің.

От күреген қолыменен аянбай,

Жолын іздеп бақыт толы бірліктің.

Талай дана ақыл айтып егілген,

Талай жырау қабырғасы сөгілген.

Бірақ хандар жаныштаған халықты,

Дүниенің арбасына жегілген,

Қызғаныштан қызыл итке жем болып,

Амал қанша кеткен үміт сенімнен.

Бір-бірімен хандық үшін таласып,

Залымдықпен аямастан қан шашып.

Бағаламай қалың жұртты киелі,

Қор болғаны имандықтан адасып.

Көз алдымда Алтын Ордаң күмбезді,

Кең әлемге бола білген жол ашық!

Ащы болар бірақ шындық айтқаным,

Ұмытпа сен келер ұрпақ ақ таңым.

Ел көгермес жігіт от боп жанбаса,

Қорғау үшін әлдилеген Отанын!

Жер көгермес көктен жауын тамбаса,

Тәңіріңнің құдіретін біл жаным!

Ел болуға бесігіңді жөндей біл,

Кез келгенге құлпын ашпай қақпаңның!

Бірлік- бақыт құт әкелер құсы бар,

Татусыз ел тоз-тоз болып ұтылар.

Түп тамырын күте алмаса қор болып,

Тектілігі бойдан кетіп құр солып,

Мәңгүртеніп қалың сорға жұтылар.

Іргең мықты болсын десең құлдығым,

Бабалардың өсиетін ұғып ал!

Биік ұста ұлттық намыс жалауын,

Ақ жолыңа жалғыз АЛЛА болсын жар!

ҚҰЛСАРЫ АТА ҮНІ

Отаныңның биіктетер аспанын,

Шәкірттердің нұрға бөлеп жас жанын.

Жетелеген білім таудың шыңына,

Ел, ел емес сыйламаған ұстазын.

Күн көрісі қиын болса зиялы,

Білім нұрын айтшы қалай құяды.

Ойға шомып өзің айтшы анықтап,

Мұның өзі қай заңыңа сияды.

Әлеуметтік болмаса егер әділет,

Туған халқың күннен күнге әлсіреп.

Надандықтың түсіп улы торына,

Қияметтен тартар азап қасірет.

Жарадайын әбден ісіп асқынған,

Алауыздық қабығы боп ашылған.

Қайрымсыздық ірің жайлап еліңді,

Иман кетер ел билеген басшыдан.

Өз халқына қорған болған әрдайым,

Жаны кемел басшы болса Күн-Айың.

Әділдіктің ақ жолымен жол бастап,

Лайлаттырмас адалдықтың қайнарын.

Айтты деме ұлым мұны бекерге,

Ақиқатсыз ел арманға жетерме?

Парасатпен даналық ой жарасып,

Қуат берсін асулардан өтерде.

Әсемдікпен көрем десең жазыңды,

Әдеп нұрмен өсір ұл мен қызыңды.

Ана сүтін ақтайтындай ер болып,

Қызмет қылар иман болып жұлдызы.

Туғаныңнан алтын бесік арнаған,

Ата жұртта ең әдемі арман ән.

Перзенті боп соны ұғынған нағыз ер,

Бабалардың ерлік даңқын жалғаған.

Парызыңды ел алдында ұмытпай,

Күнде ескер бұл сөзімді жан балам.

Ата берсін тыныштықпен жарық күн,

Ынтымақты сорын кешпес тарлықтың.

Туған елдің болашағы ойласаң,

Бірлігінде Түрік тектес халықтың!

Бәрін дағы ақылға сал асықпа,

Сақтана алсаң пәле жүрер қашықта.

Ең жаманы туған халқың сен сүйген,

Тап болмасын Рухани аштыққа!

ЖӘЛІМБЕТ ҚОСЫМ АТА:

Ешкім бақыт сыйламайды қиядан, Отан анаң басталады ұяңнан. Кім өсірсе ұл мен қызын әдепті, Сол өмірден өшпес мәңгі сый алған ? Бітік өссе өзің еккен егінің, Теңіздердей шалқып асау көңілің, Қуанарсың таңдай жүзің нұрланып, Пайдасына жарадым деп елімнің. Тыңдамаған ал ақылмен әкесін, Қайдан,сірә,елдің жүгін көтерсен. Ондай ұлың болса іштей күйініп, Дүниеден өкінішпен өтерсің. Тамырына арақ – шарап ұялап, Өз – өзіне жасап қолдан қиянат, Азғындықтың түскен қара жолына, Имансызда болмас,сірә,ар – ұят. Түзе,түзе сондықтан да әуелі, Бесігіңді кие толы, мәуелі. Асыл бабаң айтып кеткен сен үшін, Армен ыстап асқақ жырын әдемі. Үлкеніне қасиеттеп бас тартқан, Былғанбасын бабаң сүйген дастарқан. Арақ,шарап улы судан аулақ қыл, Ұрпағыңа адастырып тас атқан! Сыйламасаң қазір бастан ел салтын, Жалғыз қалып дей бер босқа адастым. Құла түзде тонағандай арыңды, Бой көтертпес мәңгүрт деген албастың! ДИЯР АТА ҮНІ Раш әжең сені өсірген аялап, Көз алдымда алтыншы ауыл сая бақ. Маңдайыңнан сипау үшін,құлыным, Барушы едім Жемнен өтіп жаяулап! Бәрі,бәрі күні кеше сияқты, Тәңір өзі ақындықты сыйлапты. Бабалардың ерлігінен жыр өрген, Ұмытайын қалай сендей тұяқты. Өз – өзіңе сынмен қарап қашанда, Қоғам қояр талаптарды қош алда. Ой санаңды дамытумен ізденіп, Нық қадаммен тайсалмастан бас алға. Нәрлі болып өтсін десең өмірің, Неге арналсаң соны істе,құлыным. Өз жолыңмен жүре алмасаң тірлікте, Еңбегің де бермес жеміс ғұмырын.

Жақсылармен болған бірге күн артық, Әр нәрсеге қызықпа сен құмартып. Асқар таулар басын имес алдыңда, Кісіліктің кілтін алсаң жоғалтып. Қанша дауыл соқса дағы үскірген, Ақын балам,шығарма сен есіңнен. Талабыңды қанат қылып ұшпасаң, Шыға алмайсың нағыз көмбе үстінен. Ізден,ізден талаптанып жасыңнан, Ағынсыз су шіріп босқа сасыған. Нар тәуекел ердің ісі қашанда, Тәукелмен мұхитты кеш,жас ұлан! ТҰМАНША БИ АТА ҮНІ Бұл өмірде екі байлық бар,балам, Қуат қылған жер бетінде ойлы адам. Біріншісі – тәннің аман, саулығы, Екіншісі – салихалық ой – арман. Осы екеуі серік болса жаныңда, Көп қиындық көрмессің сен жолыңда. Бабаң өзі Рухымен дем беріп, Жетелер – ау ізгіліктің бағында. Жеміс беріп,маңдай термен гүл еңбек, Дәулет келер бауырыңдай күлімдеп. Кім бар,бірақ көрге апарған байлығын, Сараң болма қайырымсыздай дірілдеп. Қонған бағың болсын десең тұрақты, Күтіп ұста мінез атты пырақты. Жан сұлулық өмір бойы қорғаның, Сыйға тартар балдай тәтті бұлақты.

БЕКПЕНБЕТ БИ АТА ҮНІ Ақтау үшін бабалардың сенімін, Татулықтан іздеп өмір серігін, Ұрпағыңа бірлікті айтып сөз қалдыр, Берекенің қанып ішсін мөлдірін. Елің сені ақын қылып өсірген, Өнер – риздық, таусылмайтын несібең. Бабаң соққан алтындалған сөз сарай, Былғанбасын мәңгүрттердің исінен? Тіл маржаны – ақыл – ойдың теңізі, Сол сарайдың баға жетпес негізі. Өсиетінен бабаң айтып қалдырған, Тере біл сен маржан ойлар сезімді.

ҚАРАША АТА ҮНІ

Қадір тұтып киелі ізгі халқын,

Бабалардың жырлаған ерлік даңқын.

Ақын ұлым кел бермен жақындашы,

Сыр шертейін өзіңе жаны жарқын.

Күннің көзін қолымен кім жасырмақ,

Сақ болғайсың дұшпаннан айла асырмақ.

Көк Бөрідей бабаңның жазып кеткен,

Тарихыңды оқи біл сен жақсылап.

Сонда саған сақталған бар асыл зат.

Ұлы көші Алтайдан тоқтамаған,

Қорғанышың қашанда Отан анаң.

Бабалардың ізімен ер жетсін-деп,

Мол мұрасын сен үшін арқалаған!

Сол мұраңды қастерлеп жаның сүйіп.

Әруақтар алдында басыңды иіп,

Келер күнге арыңмен тіл қата біл,

Бар әлемді қуантып сүйсіндіріп.

Мақтан қылып туған ел тұғырыңды,

Арна оған тер төгіп ғұмырыңды.

Армандай біл Тәңірге мінәжат қып,

Ұлы Түрік елімен бірлігіңді!

КӨТІБАР БАТЫР ҮНІ

Бодандықтың бұйдасына шаталып,

Көрдік ұлым адам көрмес қаталдық.

Өшпесін-деп, дінің,тілің ай-күнің,

Мәңгі майдан күресіне атандық!

Біз алыстық дем біткенше ақырғы,

Биік ұстап Алаш ұран атыңды.

Нәр алсын-деп, тамырыңнан тереңнен,

Сақтау үшін ата мұра салтыңды.

Көрем десең бақыт шамын төріңнің,

Қадірін біл жас кезіңнен еліңнің.

Серпіл, серпіл бабаң тартқан жебедей,

Ақтау үшін сенім артқан сенімін.

Бола білер әрдайымда қорғаны,

Туған ел ғой ер жігіттің арманы.

Бүкіл Алаш қуанышпен тойлайтын,

Нағыз тойың тарқамайтын алда әлі.

Ақын балам тебіреніп ой кешкен,

Келіп тұр сен сырласуға үзбестен.

От кеудеңде дем біткенше жаңғырып,

Өшпей жүрсін ұрпаққа айтар сөз кестем!

СҰЛТАН УӘИС АТА ҮНІ

Ақыл деген ырыс толы дария,

Сусындаған сезе білген жан ұя.

Қадірлесең Тәңір берген сыйлықты,

Тәрбие нұр құт толтырар қойныңа.

Ақыл кетсе айтшы кімдер азбады,

Қайта оралмас қуаныштың жаздары.

Намыста жоқ, оны күтер ар да жоқ,

Дәйексіз боп өткізерсің жалғанды.

Ала шұбар жылан күнде шаққандай,

Тыныштық жоқ күн кешерсің шаттанбай.

Көкжалдайын жараланып у жұтқан,

Ішің ұлыр қысқы боран ақпандай.

Күйіп пісу болып дәйім үлесің,

Сатқындардыі сорын кешіп жүрерсің.

Қарға болып қыран құсың тау қонар,

Туған ұлың беттен алып жау болар.

Қырсық қатын азаптап пәк жаныңды,

Үйің тозақ мейман болып кім қонар?!

Суланбасың десең мұңмен жанарың,

Ақылды сүй иманменен қарағым.

Күн баттыма күнде өзіңе есеп бер,

Зердең алып өмір ұстаз сабағын!

Мен өзіңе жүрек сырын ақтардым,

Ата берсін алдан күліп ақ таңың.

Алыс жатқан бізді әсте ұмытпай,

Келіп тұр сен ақын балам Лұқпаным!

АСАУ ТҰРЛАН БАБА ҮНІ

Абақтыда келгенменен ажалым,

Сарыкөлде мынау менің мазарым.

Сонау Орал түрмесінен Шеркештер,

Жеткізген ғой көрсе де жол азабын.

Ашып айтсам не пәлені көрмедім,

Тілгілеумен басқыншының түнегін

Ата даңқын әруақтай қастерлеп,

Қас жауыма тізгінімді бермедім..

Кіші ұлыстың жолбарысы атанған,

Ер Қыдырбай Маңдай еді арғы атам.

Исатай мен Махамбетке қол жинап

Ал әкеміз туған елден бата алған.

Жастай ішіп сол бабалар сарқытын,

Өр киесін сүйіп ата салтымның,

Дем біткенше ақиқатты ту қылып,

Қорғаушысы болдым асыл халқымның!

Келсе дағы қаһар төгіп жүз атты,

Имандыққа түсірмедім сызатты.

Алаш болды менің мәңгі ұраным,

Кешсем дағы бастан талай азапты.

Жүрегіме у боп түсіп шер менің,

Зомбылыққа басын иіп көнбедім.

Ер нағашым Көтібар ұлы Есетпен,

Ақ патшаға болат қылыш сермедім.

Ұлы дала менің алтын бесігім,

Жаздырғанмын жүрегіме есімін.

Ауырлығын қара нардай көтеріп,

Қуанышын жайлауына көшірдім.

Қатал тағдыр бар ызғарын төккенмен,

Келер ұрпақ менің үміт ақ кемем.

Саған сеніп тасқа жазып қалдырдым,

Ерлігімнен мәңгі өшпейтін отты өлең.

Соның бәрін ойға сақта ұмытпай,

Бабалардан қалған алтын сынықтай.

Мен әуелден өздеріңе сенгенмін,

Қайсарлықпен қиындықтардан қаймықпай!

Өмір күрес, бітпес майдан мәңгілік,

Бабаң үні жүрсе бойда жаңғырып.

Өршіл даңқын жалғарсыңдар ерлікпен,

Намыс отын алаулатып жандырып.

Ең қымбаты азаттығы еліңнің,

Өр киесін таптаттырма төріңнің.

Қазынасын тонаттырма арсызға,

Қара басын ойлайтұғын өзінің.

Арман қылған Түркі елінің бірлігін,

Арың болсын көгіңдегі ай күнің

Ерліктің жүз айдынында сескенбей,

Қамын ойлап алда болар тойыңның!

Азапсынба өнер жолдың ауырын,

Бақыт берер сен күрессең Тәңірім.

Ақын болсаң айтарыңды айтып өт,

Арман болмас сенде сонда бауырым!

Әділдіктен өн бойына сыр түйген,

Төле бидей данышпан бол ел сүйген,

Көк Бөрідей қасиетті батыр бол,

Ақын ұлым, әруағыма бас иген!

АБДОЛЛА АХУН АТА ҮНІ

Ата салтын сыйлағанға жол болған, Ол жайында сыр шертеді кең далаң. Адамзаттың есен – аман саулығы Бір Алланың еркінде ғой, жан балам! Жас жаныңа таусылмайтын дем берген, Табиғатпен жаның егіз әуелден. Үзіп алсаң тамырыңды нәп – нәзік, Көз ашылмас сор азапты көруден. Мен сезініп талай тылсым жұмбағын, Алдағыны елім үшін болжадым. Қиналғанның дауа тауып еміне, Өмір бағын үзілместей жалғадым. Қызыл дауыл ұқпады ма, кім білсін, Қудаландым,ұлым бірақ сол үшін. Орскіде елден жырақ күн кешіп, Тарылғаны туған жерсіз тынысым! Өзегінде қалып аяз,боранның, Кең Жылыойым болып мәңгі жыр,әнім, Отыз жылдай азап пенен шер жұтып, Ата жұртқа сағынышпен оралдым. Туған жердің көз жіберіп таңына, Рахат самал құйылғаны жаныма. Киелі ғой ата – баба өскен жер, Нәрін берген оттай ыстық қаныңа. Кәусар бақтай ұсынатын бақ – тыныс, Осында ғой сүйенішім – бар туыс. Қуанышымды саған қалай айта алам, Бұйырған ғой топырағы бір уыс! Биік екен,ұлым менің ,аспаным, Ұмытпапты келер ұрпақ – дастаным. Қонсыншы- деп, келгендерге басыма, Түнек салды Рзиұлы Асқарым. Жырға қосшы сол баламды, ақыным, Алыста емес,ол да өзіңнің жақының. Қаратонда маңдай тері моншақтап, Ақ бұлағын ағызған ол алтынның. Туған жерде мәңгі өшпейтін әсемдік, Оқи білсең шығарар ол көсем қып. Самғау үшін биіктерге тәлім ал, Ата жұртқа тілей біліп есендік. Ойлай білсең бойларсың – ау тереңді, Өрге тартып өнер атты кемеңді. Қапаланба дүние ластау тұман деп, Шын жүйрікке болмас ешбір кедергі !

ДОСТАН АТА ҮНІ Бабаларым ақын ұл деп,қол берген, Кел,кел,балам,талай қиын жол көрген. Ақ батасын бермесе егер ұлылар, Жолың қалай болатынын кім білген? Құлағыма жетті бүгін дауысың, Сыр айтайын тебіреніп,ақ құсым. Тәңір берген ұлы күшпен мен дағы, Сынық салып алдым елдің алғысын. Қазаннан да,Қырымнан да ағылған, Сырқаттарды жазым болып жағылған, Қуандырып, аяғынан тұрғызып, Айырмадым өмір атты жазынан. Жете алмаған жанның ұғып жүрегің, Хабаршының жықпай әсте тілегін, Әруағымды ақ ниетпен шақырып, Мен қамшымды жіберіп – ақ емдедім. Не жетеді ата жолмен өскенге, Адал болсаң арамдар деп сескенбе. Қайыспайтын мықтылықсыз, ерліксіз, Бақыт таппас бұл өмірден еш пенде. Ашу үшін даналықтың арнасын, Жаныңдағы төзім бұлақ солмасын. Батасы уыз саған берген бабаңның, Іздерінен ізде ерлік жалғасын. Тынба,тынба ізденуден,жан балам, Жігіт емес от боп лаулап жанбаған. Туың болсын туған жерің Кең Жылыой, Үнің болсын мынау байтақ кең далаң! АҚЫН ҮНІ Мен өзіңнің кішкентай лағың едім, Асыл әже,басыңа тағы келдім. От кеудемде ұлы арман бұлқынады, Ақтасам деп үмітін қалың елдің. Қимасым боп кеудемде жүрсің әлі, Сыйға тартып өзіңе асыл әнді. Көз алдыма елестеп сен апарған Шағын мектеп базардың басындағы. Сүрлеу жолмен сен өзің жетектеген, Сырымды айтып кезім жоқ жыр төкпеген. Жүргендейсің жанымда, ұлы ұстазым, Жылу төгіп мейірлі жүрекпенен. Жоғалтпасқа киелі бағаларың, Қасиетін қастерлеп бабалардың. Өзің берген демменен,асыл әже, Бәрін,тегіс түгелдей араладым. Бұлағынан сусындап мөлдір тұнық, Іздерінен жырыммен желкен құрып, Өсиеттерін хат қылып жырмен жазып, Әрбір сөзін Пір тұттып,қанатқа іліп. Нұр шуағы тигендей маңдайыма, Бір тіл қатшы,ақ әже,торғайыңа. Қанша сапар жол шегіп,ел кезгенмен, Сен пісірген таба Нан таңдайымда.



Сүйікті әнің жаныма мұра қылған,

Бесік жырың кетпестен құлағымнан

Шат күндерді толғанып есіме алып, Саған келдім,ақ әже,қуанғаннан,

Әже десе кім сірә елжіремес, Өн бойымда теңіздей тулаған ән. Ұлы болғың келсе,ұлым,ұлтыңды сүй, Деген сөзің жанымда жалау болған!

РАШ ӘЖЕ ҮНІ Кел,кел бермен гүлдеген жалғыз дәнім, Мен бесіктен үйреткем Абыз әнін. Бабалардың ақ жолын кие тұтып, Биіктерге самғар- деп, нағыз дарын. Келер ұрпақ қастерлеп,бас иетін, Жеткіз,жеткіз бабалар өсиетін. Мынау тұман заманда тарықпастан, Шуақ қылсын жанына қасиетін. Өн бойыңа лаулатып намыс отын, Сүйсінші деп бесіктен қалың жұртын, Мен әуелден сенгенмін,ұлым саған, Ақтарынды тер төгіп ана үмітін.

МЕН Кең Жылыойдай тұғырым – бағым барда, Жүрек отым – ана тіл,үнім барда, Бабалардың киелі өсиетін, Жеткізбеуге ұрпаққа қақым бар ма? Ескірместен туған жер ой,қырында, Жатқанменен қара жер қойынында, Күнде бізге төгеді даналық ой, Бағыт сілтеп өмір жол айдынында. Әлдилеген бесігің – елдің ортақ, Тыңда,тыңда дауысын,келер ұрпақ, Ақ жолыңа нұр болып құйылсын деп, Сыйға тарттым өзіңе жырмен құнттап! Сенен керем толқыным,тірегімді, Қабыл алшы ақ ниет тілегімді. Бабаларын қастерлеп,ту қылсын деп, Алаулаттым, шырақ қып жүрегімді.

АЛТЫНШЫ БӨЛІМ

АРЫСТАРЫ АЛАШТЫҢ

Ой сананы кейде тоқтық басқандай,

Өздеріңді сәл ұмытсам еске алмай.

Әруақтар алдында бұл күнә деп,

Бабаларым айхай салып ұрсардай.

Сілкінгендей найзағайдың отынан,

От кеудеме сендер сепкен алтын дән.

Желек жайып іздеріңнен көгеріп,

Келер күнге дауыс салып алқынған.

Азаттықтың жалғау үшін үндерін,

Бізге арнаған өмірінің бар демін.

Әлихан боп, ұранымыз Алаш деп,

Көз алдымда тұрасыңдар ерлерім!

ӘЛИХАНЫ АЛАШТЫҢ

Бостандық пен Туысқандық, Теңдік деп,

Адамзаттың ойын жырмен өрнектеп.

Асқар тауым тірек болдың еліңе,

Зар заманда қу түнектен жетектеп!

Ой ақтарып ой кеудеңнен сыр саңдық,

Жол көрсетіп болашаққа із салып.

Алашорда, Қазақ үйім іргесін,

Қалап бердің ошағына от жағып!

Көтердің де еркіндіктің жалауын,

Талқандауға құлдық құрсау бұғауын.

Отаршылға күрес аштың жасқанбай,

Бабалардың қолына ұстап алауын.

Кешсең дағы қияметін азаптың,

Бар тілегің басын қосу қазақтың.

Ақ жолында дем біткенше тынбадың,

Отын кешіп қызыл құйын тозақтың!

Әр жүректі бөлей білген сезімге,

Ұлылықтың үні жатты сөзінде.

Арыныңнан жазбай алға тарттың сен,

Асыл мұрат артқасын ел өзіңе.

Көсегесін көгертем –деп, халқыңның,

Көптің қамын ойлауменен алқындың.

Алаш, Алаш шақырғаның бірлікке,

Бабалардан жеткен асыл алтыным!

Жету үшін ел аңсаған ақ таңға,

Қайыспадың мұз жастанып жатсаң да.

Сәуле төктің табандылық танытып,

Көмілмеске қасіретті от шаңға.

Мен өзіңе қалай ұқсап тартпаспын,

Бойда қаның жарқылдаған алмасым.

Ән ұраным орындалса сен бірге,

Тіл қатасың Әлиханы Алаштың!

АХМЕТ БАЙТҰРСЫНОВ

Ана тілім өлмеуі үшін қансырап,

От жаныңды мазалаумен сан сұрақ.

Қамын ойлап түнек басқан халқымның,

Көзін ашып, бола білдің шамшырақ.

Шырылдатып бозтарғайдай зар жақты,

Қызыл жылан арбағанда ұрпақты.

Қасіретке тас лақтырдың тістеніп

Қыл бұраумен сүйретсе де абақты!

Қанат беріп сан мертіккен арманға,

Құтқардың сен әл таусылып қалғанда.

Қарамастан әр ізіңді күзеткен,

Жандарымдар, темір қақпас торларға.

Жоғалтпауға ұлттық ыстық қанымды,

Құрбандыққа қиып шыбын жаныңды.

Қанат қылып елдің үнін ашынған,

Сен іздедің алда туар таңымды!

Жаныштауға өткір жүзін алмастың,

Сібір айдап қорласа да албастың.

Өшпесін –деп, ана тілім өр үнді,

Ең соңғы дем біткенінше айқастың.

Күл шашса да азғындықпен қас жауың,

Өзің аршып көзін мөлдір бастаудың.

Тілмен,дінім әдеп толы ғылым- деп,

Қамал болдың Алатаудай асқағым!

Мұра қылып ұрпағыңа, кейінге,

Даналықтың дәнін сеуіп зейінге.

Ұлттық намыс құдіретін ұқтырдың,

Онсыз болмас сүйген Отан, үйім де.

Қайран данам! Сусындайтын бұлағым.

Шырағысың өзі берген Алланың,.

Асыл халқым жүрегіне сақтаған,

Сенің үнің – менің жалын ұраным!

ЖҮСІПБЕК АЙМАУЫТОВ

Сегіз қырлы бір сырлы дарын едің,

Қадірлеген ардақтап қалың елің.

Ұрпақ үшін кеудеңді отқа малып,

Жырларыңмен халқыңа жалын бердің.

Жарқ еттің де жауыңа от шашқандай,

Елдің сырын ішіңе бүгіп қалмай.

Ұран салып шақырдың талқандауға,

Бодандықтың бұғауын қанат талмай.

Тонау үшін елімді айла құрған,

Жау да сенің сескеніп айбарыңнан.

Тау құлатар қуатты ағысыңа,

Табылар ма бөгет- деп, қайран қалған.

Жанықты олар іздеумен бар амалын,

Қамау үшін дайындап тас қамалын.

Көнбесіңді оған да білгеннен соң,

Атып тынды өзіңді ақсұңқарым.

Намысыңның таптатпай ірге тасын,

Сен ақтадың бабалар ақ батасын.

Тастап кеттім сендерге аманат - деп,

Күнде маған көгімнен тіл қатасың!

МҰСТАФА ШОҚАЙҰЛЫ

Өрмекшінің құрған бейне торындай,

Қызыл соққан түрмелерге ұрынбай.

Қуғындалдың зорлықпенен жат елге,

Енесінен ерте айрылған құлындай.

Қасіретпен сан қайғыны кештің сен,

Көз тіріде от тозақтың үстімен.

Өксігенде елге жетіп жан зарың,

Бар аймаққа күңіреніп естілген.

Шындық еді әуел бастан сүйгенің,

Егіз біткен жаның, тәнің сүйегің.

Сол шындықты жат елде де ту қылып,

Нар халқыңның мұңын айтып сүйедің.

Ұлт жайында жалған ұран көтеріп,

Қаймағымды іркіп алып от өріп.

Балта салған тілім менен дініме,

Қанішерге қарсы ұмтылдың кектеніп.

Кең әлемге жария қып сұмдығын,

Ақиқатпен түлкі айласын күл қылдың.

Ойлағаның бар мұсылман бірлігі,

Көруі үшін теңдік атты күн нұрын.

Туған елсіз желек жайып өскен кім,

Сағыныштан қандай отқа түспедің.

Оңашада бойтұмарың бір уыс,

Туған жердің топырағың иіскедің.

Бұлақтары сарқыраған мөп-мөлдір,

Сен сағындың тауларыңды көгілдір.

Жетсем дедің боз жусанды далаңа,

Дәм бұйыртып сыйға тартса өмір нұр.

Өзіңде еді бар мықтылық, ой көрік,

Қанаушыға қан соқтырған төңкеріп.

Сол кекпенен айла жасап залымдар,

Ақырында әлсіретті у беріп.

Бар үмітті көп күткендей еліңнен,

Шығыс жаққа ұзақ қарап сеніммен.

Бостандық деп жазып кеттің ауаға,

Бойындағы ең ақырғы деміңмен.

АЛАШТЫҢ ЖАРЫҚ ЖҰЛДЫЗЫ

(Мағжан Жұмабаев рухына)

Жырыңда мұң, егіз біткен еліммен,

Бірге өксіп, бірге жылап егілген.

Ғасырларда бір туатын ұлы ақын,

Омырауынан отты жырлар төгілген.

Заманында уақытпенен бір түлеп,

Халық үні дауысында күмбірлеп.

Келер күнге аласұрып жар салған,

Жүректерге күй толтырып, күнге өрлеп.

Өлең сөзді теріп асыл маржандай,

Сен сайрасаң асыл сөзбен бұлбұлдай.

Қайрат бітіп өн бойына қалың ел,

Қуаныпты алдынан күн туардай.

Көңіл атын шуағымен маздатып,

Жырларыңды дұға қылып жатқа айтып.

Сіңіріпті ұрпағының қанына,

Есімдерін Мағжан қойып гүл атып.

Күншілдердің кімге тимес кесірі,

Жырлайды деп, Қорқыт баба ескіні.

Жала жауып, көз ашпапсың айдаудан,

Сұм ажалға тіке тіреп төсіңді,

Қызыл дауыл өшірмек боп үніңді,

Абақтыға жауып қанша бүлінді.

Мойымадың қайсарлықпен сен бірақ,

Нар халқыңа жырдан сыйлап гүліңді!

«Мен өлмеймін, менікі де өлмейді,

Надан адам өлім жоғын білмейді.

Өзім патша, өзім қазы, өзім би,

Қандай ессіз не қылдың деп, тергейді.

Не көрсем де Алаш үшін көргенім,

Маған ыстық ұлтым үшін өлгенім.

Мен өлсем де алаш өлмес көркейер,

Істей берсін қолдарынан келгенін.»

Осы болды берген жауға жауабың,

Ақты қара –деп, соқса да заманың.

Болашаққа, парасатқа сендің сен,

Шыңнан биік асып ұшқан қыраным!

Өшпес мұра сыйға тартып жеңісті,

Ұрпағына із қалдырған жемісті.

Мағжан ақын жырларынан дән алып,

Қызғалдаққа бөленгендей жер үсті!

АЗАТТЫҚ ЖАРШЫСЫ

(Міржақып Дулатов рухына)

Көзіңді аш оян қазақ көтер басты

Өткізбей қараңғыда бекер жасты

Жер кетті дін нашарлап хал һарам боп,

Қазағым енді жату жарамасты.

Міржакып

Менің елім босана алмай құрсаудан,

Дем жұтқанда құлдық соры у шаңнан.

Әшкерелеп зұлымдығын патшаның,

Өзің едің жан дауыспен жар салған.

Оян қазақ, оян - дедің дем беріп,

Кең даламды сілкіндірді жыр көрік.

Есік қақты әр алаштың үйіне

Жасық ойды дауылдардай төңкеріп.

Оян қазақ ,мәңгі өшпейтін асқақ ән,

Бар Алашым Құранындай жаттаған.

Манифесі , теңдік үшін күрестің,

Рух беріп жеңістерге бастаған.

Осы жырмен құлдық шаңнан сілкініп,

Байтақ елім жауға шапты жұлқынып.

Дауысына үнін қосып іңгәйлап,

Ақ бесікте сәби жатты бұлқынып.

Осы жырдан бақыт тауып бабамыз,

Қалдырыпты өзі жайлы жыр аңыз.

Алғыс саған азаттықтың жаршысы,

Тас түнекте тастан тіліп салған із.

Қанша жылдар өтсе дағы үзілмей,

Бізге жеткен ұран салып өзіңдей.

Отты жырың оян қазақ үн тастап

Туған жерді аралап жүр көз ілмей.

Сөз жетпес-ау азаматтық бағаңа,

Рухыңа тәубе етіп жан аға.

Менде күнде оян деймін жан салып,

Қалғып кеткен тойымсыздау жандарға.

Оян-деймін тарқамасқа елдігім,

Көрмес үшін залымдықтың құрығын.

Оян-деймін арту үшін бірлігім.

Жоғалтпасқа ата дәстүр кеңдігін.

Оян деймін жүргендерге бас бұғып,

Қор қылмасқа Тәңір берген ғұмырын.

Оян-деймін келер ұрпақ толқынға,

Азаттықтың кетірмеске қадірін,

Бабалардың жырға қосып ерлігін,

Аңсауменен ақиқаттың таң нұрын!

АҚҚУ АҚЫН

(Сәкен Сейфуллин рухына)

Тәңір өзі адамзатқа сый еткен,

Жаралғаны болмаса ет сүйектен.

Аққуы еді, киесі еді Алаштың,

Сұлулықпен кең әлемге жыр төккен.

Асылдығы, әсемдігі бір бөлек,

Халқы ұйып тыңдаушы еді елжіреп.

Ол сайраса би билейтін сексен көл,

Сексен ару нұр төккендей күлімдеп.

Қалмау үшін тіршілікте арманда,

Жез киіктер әнін тыңдап даламда.

Табиғатпен егіз біткен Сәкен-деп,

Асығатын үнін іліп ғаламға.

Өзі де оның ала білген сый елден,

Жомарт еді, жұртын жебеп сүйеген.

Көктемдегі жұлдыздардай сүйкімді,

Жаны жарқын ізгіліктен күй өрген!

Туған елдің көтеруге еңсесін,

Ақыл ойдан тапқан еді ол сенім.

Құтқаруға бодандықтан құлдықтан,

Қару қылып әділеттің семсерін.

Оның үні кең даламдай аңқылдап,

Сырын шертсе бір туғандай ел тыңдап.

Ұмтылатын теңдік үшін күреске

Қайырымсыз озбырлықты алқымдап!

Даналықпен елге болып шамшырақ,

Жаққанында алаулатып сан шырақ.

Үрейленіп шыңдық толы үнінен,

Отаршылдар торға салды тұтқындап.

Айдап салып қызыл көзді ұрпағын,

Шоққа басып күйдіргенмен тырнағын.

Аққу ақын көк зеңгірге кетті ұшып,

Тарту қылып кең әлемге мұңды әнін!

Құшағында сағыныштың сазы мол,

Көктем сайын оралады еліне ол.

Аққулардың тізбегінен жар салып,

Оңайлықпен келмегенін ұлы жол!

Ақиқаттан іздеп өткен арманын,

Сырын ұғып мәрттен туған ағаның.

Ерлік даңқын келер ұрпақ білсін-деп,

Үн тастаймын дауысымен ғаламның!

ҒҰЛАМАСЫ ЕЛІНІҢ

(Мұхамбетжан Тынышбаев рухына)

Өзіңді айтсам Жетісуда тасыған,

Бар өзендер бір арнаға қосылған.

Есіміңді сен қайталап дауыстап,

Жалғастырып ғасырлардан, ғасырдан.

Жыр оқиды толқындарын тулатып,

Қайталанбас ерлік толы даңқыңнан.

Мен тыңдаймын ақын жаным елжіреп,

Сендей ерлер туса екен-деп, көбірек.

Үлгі етемін өнегеңді ұрпаққа,

Болмас үшін намысы жоқ үлбірек.

Асығамын жеткізуге бәріне

Өміріннің сырын ұғып білсін-деп.

Тума талант туа біткен жасынан,

Бес жасыңда білім іздеп жас ұлан.

Таудай биік талабыңды ту қылып,

Таңдандырып басқыншыны басынған,

Верныйды, Петерборды шарлапсың,

Сусындауға білім бұлақ басынан.

От кеудеңде Ешкі Өлмес туған жер,

Сағыныштың сазын төккен асыл ән!

Алғырлығың ісін жасап ғажаптың,

Үні болып зобалаңда азаттың.

Туған елді аялаумен тер төгіп,

Түрксибті, Сібірменен жалғапсың .

Ғасырлардан жарып шығып із салған,

Алғаш, тұңғыш инженері қазақтың.

Жүздесуге кең әлемге жол ашып,

Сырласуға көршілермен ұзақ күн.

Ойламапсың жеке пайда ақырын,

Тот баспаған сынығы асыл алтынның.

Болашағын ойлауменен Алаштың,

Дәнін себіп парасатпен ақылдың,

Келер ұрпақ көкірегін ашуға,

Жазып бердің шежіресін халқымның.

Адаспауға бабалардың жолынан,

Сөндірмеуге жарық шамын салтымның!

Шөл даламды суаруға біліммен,

Бұлақ тартып имандықтың өрінен.

Туған елдің тік көтерген еңсесін,

Өзің едің даналықпен көрінген

Әттең залым кіші Октябрь көсемі

Қаймағымды жұту үшін төрімнен

Адал ұлды халық жауы-деп, атап,

Айырғаны қалың орман елімнен.

Иіскей алмай туған жердің қыр гүлін

Құрбаны боп зұлмат қанды қырғынның.

Сен қалғанмен қызыл құйын ішіне

Сәулең қалды мәңгі өшпейтін күн нұрым

Азаттықтың жырын жазып ол бізге

Күнде сүйген туған елін тұғырың,

Жылуымен жүректерді жылытқан,

Бізге өнеге өшпес ерлік ғұмырың!

ХАЛЕЛ ДОСМҰХАМЕДҰЛЫ

Туған елдің босағасын от шалып,

Арыстармен даналарым тапталып.

Түрмелерде күйзелгенде аштықтын

Намыс ардан үндеу салып көпке анық,

Исатай мен Махамбеттің жырларын,

Тарту қылдың теңіздердей ақтарып!

Бар Алашым жету үшін теңдікке,

Сен шақырдың бірлікпенен елдікке.

Тәңір сыйы әділдікті жыр қылып,

Қанат беріп самғау үшін кеңдікке.

Мұрат ақын жырларынан ой тастап,

Мәңгі өлмейтін жасампаздық ерлікке!

Өз жұртыңның қамын ойлап сезіммен,

Тілім-жаным, дінім-нұрым дедің сен.

Тілім өлсе, елімнің де өлгені

Қанды жасым аққаны ғой көзімнің.

Бас көтермей әділдіктің жолында,

Құмға айналған көнбестіктің жүзімен,

Отансыз жан кімге қажет сірәда,

Дербестігі болмаған соң өзінің.

Баққан дұшпан бетке перде байлаған,

Алаш жұртын құрту қамын ойлаған,

Даласының байлығына қызығып,

Мысы құрып азу тісін қайраған.

Бар ойыңды ұрпағыңнан жасырып,

Жанын ұрлап ләззат алған айладан.

Әл жетпесін білгеннен соң өзіңе,

Абақтыға оралмасқа айдаған!

Зұлымдықтан басқа әсте жол жоқтай,

Қойғанымен нар халқыңа жолатпай.

Алты Алашын ардақтаған азамат

Тіл қатасың өз үніңді жоғалтпай.

Таңданарлық ерлігіңмен жол сілтеп,

Алға бізді жетектеген бұлақтай!

Батырлық пен елдікті айтып жар салып,

Мәңгі өшпейтін алаулаған шырақтай!

ТҰРАР РЫСҚҰЛОВ

Дауылдарда қызыл тұман қаптаған,

Қан жаудырып аштықпенен қапталдан.

Зар жылатып еңіретіп халқымды,

Жер бетінен жоқ қылуға оқталған,

Қарсы шығып қанды тырнақ тажалға,

Сескенбестен қарлы құйын оқтардан.

Белді будың құтқаруға еліңді,

Отаршының табанында тапталған!

Шешіп тастап темір шынжыр бұғауын,

Еркіндіктің ұран қылып толғауын.

Азаттықтың ақ жолы үшін күресіп,

Ақиқаттың алаулаттың алауын!

Сыйға тартып алғаш шаттық бақ құсын,

Ашып беріп өмір атты тынысын.

Кеңейтуге жасыл желек өрісін,

Сынға толы ең қауіпті шақтарда,

Бабалардың жаңғыртырып игі ісін,

Жасай біліп қайсарлықтың үлгісін.

Бел бүкпедің дұшпанымның алдында

Тонатпауға туған елдің ырысын.

Жолатпауға құлдың қорлық таңбасын,

Сен бастадың даналықпен көш басын.

Жиырма жаста ел басқарған қаһарман,

Ұлылығың қалай есте қалмасын!

Қалмас үшін тас түнекте адасып,

Ел тұтқасы бостандыққа жол салып.

Сен көрсеттің таңғажайып ерлікті,

Жалаңтөстей қалың жаумен айхасып.

Жалт ойнаттың жау күмбезі үстінде,

Ел жылатқан Тирандарға от шашып.

Прометейдей аңыз болған қалаулы.

Сен үйреттің елді қалай қорғауды.

Былғамастан адалдығын жүректің,

Жолатпауға алауыздық от дауды,

Бабалардың даңқын сақтап ежелгі,

Көк Бөрілік тектілікті сақтауды.

Қастерлеуге Алты Алаштың бірлігін,

Өрге тартып өмір атты ақ тауды!

Қас батырым, алғаш көсем кемеңгер,

Тірек болып ата жұртқа сүйенер.

Қуат құйдың даналықпен жанына,

Қуансын-деп, шаттансын-деп, сүйген ел!

Ұрпақ үшін жолын жалғап ұлы істің,

Озбырлармен аянбастан алыстың.

Ленинбе, Сталинбе жасқанбай,

Өз халқыңның арын жақтап айтыстың!

Қолдау тапқан бар Түркістан елінен,

Сескенген соң Рух толы үніңнен.

Азияның жарық төккен жұлдызын,

Атқылады ағызуға көгімнен,

Айыруға тектіліктің тегінен.

Бірақ бәрі бос үміт ғой үгілген,

Құрта алмады жеңісіңді өлім де,

Келер ұрпақ тапты архивтер түбінен.

Есіміңді ұран қылды жар салып,

Ұландарың айнымаған өзіңнен!

Шыдай білген тағдыр салған сынаққа,

Айналдың да күн сәулелі ғажапқа.

Ұлылықпен азаттықты ұрандап,

Шуағыңды төге біліп жан-жаққа!

Адамзатты ақыл ойға шақырдың,

Жол бермеуге қызыл қырғын апатқа,

Имандықтық алтын тағын бүлдірмей,

Жету үшін бақыт көзі мұратқа!

СҰЛТАН ҒАЛИЕВ

Жолдарында Гулаг, Карлаг із қалған,

Қуғын сүргін заманыңда зобалаң.

Келешекке алдын-ала ой салып,

Жетпіс жылда не боларын болжаған.

Таңданасың ойшыл дана шешенге,

Тайсалмастан қанды балақ көсемге.

Россия диктатура көзі-деп,

Кесіп айтқан ем іздеуге кеселге.

Зорлықпенен қаланған соң іргесі,

Ол өтпелі күнін кешер өлмеші.

Шығыс қалар солған сорлы күйінде,

Жем қылған соң қызыл иттің бүргесі.

Жасқанбастан жалтақтамай ешкімге,

Ол сәулесін төкті түнек тас күнде.

Адамзатты ізгілікке шақырып,

Орнау үшін Теңдік жердің үстінде.

Құрсаудағы мұзды жарған кемедей,

Оны үні ұмтылғанда күнге өрлей.

Қасіреттің қайғы бұлты түнеріп,

Алдын кешті әділдікке жол бермей.

Сарқылмасқа еркіндіктің қайнары,

Жету үшін ұрпағыңа ойлары.

Қайран сабаз көріпкелді данышпан

Ел есінде мәңгі алауға айналды.

ҚҰЛАГЕР АҚЫН

(Ильяс Жансүгіров рухына)

Құлагер ақын түстің де қызыл құйынға,

Жүйріктігің үшін тағдырың салды қуғынға

Бабамнан қалған қоңырауым едің киелі,

Заманың қиып итерді қалай құрдымға.

Қимады-ау саған уақытында тіпті азырақ,

Еңіреді елің өзіннен ерте ажырап.

Сен кеттің үнсіз жұлдыздардың ішіне,

Көгіне елдің жырыңнан жағып сан шырақ.

Сәулесі оның шуағын төгіп әлемге,

Құлагер болып жүйткіп-ақ жетті әр елге.

Әділдік іздеп Ақаным болып сыр шертіп,

Айналып ғажап Махамбет атты өлеңге.

Сол өлең жырлап қазақтың байтақ даласын,

Сендіріп жұртқа өнердің мәңгі солмасын.

Жеткізіп тегіс аманат қылып баршаға,

Азаттық үшін күрескен елдің көз жасын.

Тыңдады әлем таңдайын қағып таңданып,

Азапқа төзген жау жүрек неткен нар халық.

Ұлдары батыр бабалар жолын жалғаған,

Ақындары қандай шуақты күндей жап-жарық.

Ал сен болсаң құрбандығы халықтың,

Ерлігін жасап ертедегі алыптың.

Құс жолымен жұлдыздарды аралап,

Құлагеріңді мініп із тастап қайда ағылттың!

Білемін жаның қалған соң туған еліңде

Үзбестен қосып сағыныш сазды әніңе.

Тәңірден сұрап бақыттың нұрын ел үшін,

Үлестіріп бүгін жүргендейсің бәріне.

Сол нұрыңмен жүректің отын маздатып,

Айтылмай қалған өзіңнен назды сырды айтып.

Азаттық үнін ұран қып келем ұрпаққа,

Жалының бойда лаулату үшін молайтып!

ШӘКӘРІМ

Әлемге нұрдан құйған өшпес жарық,

Құрандай жаттаған соң жырын халық.

Бұл өзі Құнанбайдың ұрпағы-деп,

Қалмады қыр соңынан ізін бағып.

Аңдыған ГПУ-ның құлақтары,

Қолжазба кітаптарын мың ақтарды.

Ішінде тек әділет ардың жолы

Терең ой даналық жыр бар тапқаны.

Қалайда сөгу үшін ел іргесін,

Қазбалап қазақ-түрік шежіресін.

Ұрпағы білмеу керек тарихын-деп,

Лақтырып отқа жақты өшіккесін!

Адамның құлыптаған ойын тіпті,

Көріппе-ең мұңдай сұмдық зұлымдықты.

Жаламен құрық салып ұстау үшін,

Ақынға қарсы қойған тағылықты.

Жетуге өркениет нұрлы асуға,

Адамзат туыс болып сырласуға.

Сөйлеткен Европаны ана тілде,

Данаға болама екен құм шашуға!?

Жоқ, жоқ түсінбеді көкжалдарың

Қанына тойынбастан абзалдардың.

Қылығын жалғастырып арандатқыш,

Мойнына жүктеп алды қан базарын.

Қарамай әділетті иман жүзге,

Келместен құлақ түріп ақыл сөзге.

Қашқынмен хабарласып жүрген жау-деп,

Құлдыққа жықты талап суық күзде.

Көмілді тарихым да, шежірем де,

Шер жұтып қасиетті өскен елде.

Басында ұрпақтары тұрды өксіп,

Бас иіп елім- деумен өткен ерге

Сездірмей ыза кегін еш пендеге.

Шындықтың келешекке жолын іздеп,

Айналды түп атасы Көк Бөріге!

ШАХАН МУСИН

Жауап берші ұлы көсем данышпан,

Елім менің өлді неге аштықтан.

Ашынғаннан тіке қойған сұрақты,

Қайран Шақаң дара туған арыстан.

Октябрьде болғанымен кіл мықты,

Біреуі де айта алмады шыңдықты.

Діңке құрып он алты жыл жыр үшін,

Ойлауменен болды зорлық сұмдықты.

Ар намысын ашып айтып ой нәрін,

Аяғына басқаннан соң заңдарын.

Қайран аға, Магаданмен Сібірге,

Халық жауы атандыңда айдалдың!

Таланумен қызыл қырғын бүргеге,

Он сегіз жыл өтті күңгірт түрмеде.

Мойымадың азабына сен бірақ,

Әділдіктің туын тігіп іргеңе!

Ұлылығын жырлауменен халқыңның,

Темір торда жарық іздеп алқындың

От жырларын шекарадан кетті өтіп,

Шамын жағып ата-дәстүр салтымның!

Жігер беріп ұрпағына, еліме,

Бөлеген ол сағынышты сезімге.

Көп кешікпей ерлігіңді серік қып,

Оралғансың туған жерге өзің де.

ЖАЛАУ МЫҢБАЕВ

Қилы заман қызыл тұман шағында,

Адай Ревком елдің бітіп бағына

Өрге сүйреп өжеттікпен нар халқын,

Қолын созған болашақтың таңына.

Алаусыздық билік үшін бақталас,

Албастыдай жармасса да жалаңаш.

Қиып түсіп көктен түскен жасындай.

Жақсылықты тасыған ол жоғалмас.

Өмір сырын терең түйіп көңілге,

Құшақ ашты күндей сұлу білімге.

Ұмытпады арбакештік шақтарын,

Тұз тасыған азап шегіп кезінде.

Үзім нанды құрдасымен қақ бөліп,

Жүрді қанша тіршілігін бақ көріп.

Оның жазған жүрек жанды жырларын,

Төске сақтап айтатұғын жатқа өріп!

Сол бір жылдар мәңгі халық есінде.

Ел аңсаған бостандықтың көшінде.

КАЗЦИК-ігіме төраға боп көш бастап,

Қызыл жұлдыз таққан дала төсіне.

Жетелеумен ізгілікті арманы,

Елім үшін тер төгуден тынбады.

Жеткізсем- деп,молшылыққа ырысты,

Қырандардай биік ұшып самғады.

Қызықпастан билік даңқ атаққа,

Былғанбастан даңғойлыққа атаққа.

Дүниенің тұтастығын тіледі ол,

Ата жұртпен тұра біліп бір сапқа!

Күрес толы асулардан асарда,

Ана тілім қалмас үшін тасада.

Алтын заңға құдыретін жаздырды ол,

Даналықпен келешекке жол сала.

Бар қуатын ана сүтпен қоса алған,

Тілім біреу,дінім біреу қашаннан.

Оны сақтау бар қазақтың борышы,

Осы ұранмен ол баршаға жар салған.

Оның үні өзгелерден бөтенді,

Жалт – жұлт етіп қырға сәуле төселді.

Желбіретіп тәуелсіздік жалауын,

Дәуір ұлы ғасыр нұрын төске ілді.

Бабалардай терең оймен алымды,

Кең әлемге қақты жаңа дабылды!

Жетсінші деп жан айқайым ұрпаққа,

Болашақта сөз арнады жалынды.

Езіп қайғы тұрса да іші қан жылап,

Ол көрмеген еңсе жығып қалжырап.

Белді буып шыққан ашық күреске,

Жаға біліп ақыл ойдан шамшырақ!

Кіші Қазан дауылымен от өрген,

Зұлымдықтың улы шаңын көтерген.

Ол алысты Голощекин ку жақпен,

Елім аман өтуі үшін өткелден.

Тиран көсем жол салғанмен озбырға,

Басын иіп жем болмады құзғынға.

Жауы барда қайрап жүрді қылышын,

Қастық қылса алысуға әл барда!

Мансап қуып ойламастан елдігін,

Әттең бірақ қандас сатты бір – бірін.

Оза шапқан тұлпарына ор қазып,

Күншілдіктің кере созып белдігін.

Езділерден ақылдылар қорланды,

Пәршаланды парасатты ой мәнді.

Өз көсемін өздеріне аңдытып,

Зымияндар естілерді торға алды.

Кім бар озған жазмышынан тағдырдың,

Тоқтата алмай қанды қасап тасқынын.

Отқа түскен жолбарыстай күй кешіп,

Келешекке үмітпенен тосты үнін.

Әділдіктен семсер тағып беліне,

Жалау десе жалау болып еліне,

Дем біткенше шаң тигізбей алысты ол,

Қазағымның шаңырағы төріне.

Армандаумен азаттық нұр ақ таңды,

Сүйді шексіз әлдилеген Отанды.

Сыйға тартып ерлікпенен елдікті,

Әруақты Адай бабам ұрпағы!

ОРАЗ ЖАНДОСОВ

Мұндай сұмдық ешбір елге бермесін,

Қызыл терор қамау қылып түрмесін.

Бейбіт жандар түнегінде тұншығып,

Өмір жатты қармен көміп іргесін.

Жұрт бұралып ісіп кеуіп аштықтан,

Зілзала боп тұрғызбастай басты шаң.

Жарасынан ағып жатты қанды ірің,

Қарақшылар салған азап қырсықтан.

Сол бір қыспақ зобалаңда түнектен,

Отан үнін тыңдай біліп жүрекпен.

Еркіндікке жол іздедің көш бастап,

Бабалардың жолын жалғап ерлікпен.

Бар қылмысын бетке басып залымның,

От кеудеңде басылмастан жалын үн,

Ақиқатты желбіретіп ту қылып,

Өзі болдың түнек кескен жарықтың.

Елің үшін қуғын көрдің, жол көрдің,

Өтті қанша басқа қатер төнген күн.

Кең Жылыойда ізің қалды жан көке,

Ақтара айтып мұңды сырын кеудеңнің.

Айрылмауға баба жолы елдіктен,

Сен күрестің қас жауыңмен ерлікпен.

Арпалыстың соңғы демің біткенше,

Құтылуға қанды балақ жендеттен.

Елің үшін жасап адал қызмет,

Бола білдің жаны жомарт күн жүрек.

Ой салады келер толқын ұрпаққа,

Бойыңдағы данышпандық құдірет!

1937 ЖЫЛ

Қанды шеңгел тырнағы,

Қалың елге қол салып.

Бар байлығын тонады,

Өн бойынан қан сасып.

Халық жауы атанды,

Елім-деген ерлерім.

Түнек басты ақ таңды,

Қуғын-сүргін көргенім.

Бар қаймағын сыпырып,

Жалаңаштап қазақты.

Аштық жылан ысқырып,

Салды нәубат азапты.

Жұтты миллион ұл-қызын,

Айдаһарың аямай.

Жала жапқыш сұм-құзғын,

Қосылды оған тажалдай.

Толып кетті тыңшылар,

Нарын аулап із кесер.

Бұл қорлыққа кім шыдар,

Өз күшігің үрсе егер.

Далам толды түрмеге,

Қарлаг, Гулаг атанып.

Өлім төнген үңгірде,

Шындық жатты тапталып.

Әділдігім жасырын,

Түкпірінде көмілді.

Бәрі, бәрі астыртын

Қиып жатты өмірді.

Үкіміңе қол қойған,

Бүлк етпеді көсем де.

37-қан жауған,

Айналды мұң, кеселге.

От құшағы қаңырап,

Қаусатқан соң зобалаң.

Құлап сансыз шаңырақ

Жетім қалды боз далам.

Қан жосыған ізінен,

Шошып өксіп шыңғырып.

Үміттер-ай үзілген,

Сағымдарын сындырып.

Сақ-сақ күліп жүрді өлім

Қара табыт көтеріп.

Таратуға у гүлін,

Күрк-күрк жөтеліп.

Қайғы жұтты өскен ел

Қыранынан айырылып.

Торда жатты Сәкендер,

Қанаттары қайырылып.

Жалындаған ұраным,

Бар Алашқа жаралған.

Оққа ұшты Тұрарым,

Жазықсыздан жаладан.

Жапа шеккен асылдар

Мұнда қанша мұң кешкен.

Өтсе дағы ғасырлар,

Кетпес олар бір естен.

Миллиондардың қазалы,

Миллиондардың азалы

Қаныменен Азаттық

Егіліп жыр жазады.

Қаламыздан, таулардан

Ауылдардан баулардан

Өксігімен ол үнсіз,

Назарыңды аударған.

37—қан құйлы,

Қаралаған бабы бар.

Шермен қозғап мұң күйді,

Күңіреніп ағылар.

Мұнда зары халықтың,

Келер ұрпақ ұғып ал !

ҚОЗҒАРА МЕН МАХАМБЕТ

Қаншама іздеп қажытқанмен жол атын,

Мен атамның таба алмадым зиратын.

Қай түкпірде қайда қалды белгісіз,

Қансыратып қыран тектес қанатын.

Білетінім халық жауы атанып,

Жазықсыздан қолға түскен аты арып.

Аманатын сыйға тартып кейінге,

Жүрек сырын ұрпағына ақтарып.

Бір түрмеден бір түрмеге асырып,

Оны ұстапты тас түнекте жасырып.

Айырмастан қолындағы кісенін,

Зомбылықтың қара тасын бастырып.

Бекет болып қасиетті ұраны,

Бар жазығы Адай тектен туғаны.

Сүйінқара, Досан батыр, Еснияз,

Кеудедегі күмбірлеген жыр әні.

Сүйе біліп өзі туған халықты,

Мойындамай Совет- деген алыпты.

Дінім өшсе, тілім өшсе кіммін-деп,

Шекседе азап өз ойында қалыпты.!

Өтті жылдар өтті қанша қыспен күз,

Оған деген сағынышым өлшеусіз.

Бабалармен ұқсам жаны бірге жүр,

Жұмақ жақта егер маған сенсеңіз!.

Тастемірден Қалдымерген ұлдары,

Қаратайлап сезем сәлем жолдайды,

Сырым аян қызым қалай десемде,

Туған жерде тоғысады жолдары!

Ата мекен махаббатқа бөленген,

Құшағынан бабам ізін көрем мен.

О, ҚОЗҒАРА, МАХАМБЕТ-деп, дауыстап,

Бір ескерткіш қойдым өшпес өлеңнен!

МАҒЖАН АҚЫН МЕНЕН АДАЙ ШАЛЫ ТУРАЛЫ ЖЫР

Қыспаққа алып бейбіт күнгі тынысты,

Қызыл терор аямастан қан ішті.

Сұмдығынан қара түнек шошынып,

Көр тозаққа айналғаны жер үсті.

Кең далама доңыздарын қаптатып,

Жасап жатты небір ауыр қылмысты.

Шыдай алмай мұз құрсаулы азапқа,

Халық босты пана іздеп жан-жаққа.

Бар қаймағын алды жауы сыпырып,

Балта сілтеп қыран тектес қанатқа.

Тағдыр салса ауыр зілін лаж қайда,

Дінсіздерің айналдырды мазаққа.

Тас лақтырып ұлттық сана өр үнге,

Шоқыдырмақ кәпір қылып бәрінде.

Мәңгүрт қылмақ ұлылардың ұрпағын,

Бар байлығын игеруге мәңгіге.

Адамзаттың қарсы шыққан заңына,

Не айтасың Тиран тектес әлдіге.

Ойран етіп таж-тақытын талайдың,

Сүйрелеген сұм ажалдың көріне.

Далам қаусап ұмытылып жаз әнім,

Қайғы шермен жұтып мұңның азабын.

Ғұн ұрпағын жырлай білген ерлікпен,

Бір-ақ шықты Магаданнан Мағжаным.

Аяқ қолы шынжырлаулы кісенмен,

Кім ұғынар елім –деген от жанын?!

Темір тордан күн сәулесі сығалап,

Туған елден жолдағандай салем хат.

Жатса дағы тар қапаста талықсып,

Бишара боп басын бағу оған жат.

Ыза кектен өрді жалын жырларын,

Өз қанынан сия іліп қаламсап.

Алған беті қайсарлықпен осындай,

Тіке қарап өлімге де жасқанмай.

Жүрек сырын ақтаратын ашылып,

Адай жігіт тағдыры бір досындай.

Түрмедегі сүйенініші еді ол,

Мінезі бар көкте ойнаған жасындай!

Тыңшысы деп, елге жеткен Жапонның,

Тас түрмеге оны әкеліп жапқан кім?

Оның сыры белгілі ғой белгілі,

Ақиқаттан келешекке жетер үн.

Кең Жылойын олда айтатын сағынып,

Қошағылдың елестетіп көктемін!

Тарыққанда демеу болып бақ тілеп,

Адал жанды әркімге де дос керек.

Тіршіліктің күші сонда ұғынсаң,

Қияметті жарып шығар тілгілеп.

Бірін-бірі түсінетін үн-түнсіз,

Мейірімнен шуақ төгіп қос жүрек.

Ауыр азап жаншысада жандарын,

Магаданның кешіп батпақ саздарын.

Таңсық болып ұмтылды олар ерлікке,

Үмітпенен күтіп азат таңдарын.

Бұйырса-деп туған жерден топырақ,

Көрмесек-деп, енді қорлық зардабын.

Тырнағына түсіп қанды тажалдың,

Қанша жайсаң тапты мұнда ажалын.

Озбырлықтың құрбанының шегі жоқ,

Табыт қылған қылдай дұзақ шырмауын.

Оған куә көмілмеген сүйектер,

Бар ғаламға жеткізе алған зарлы әнін.

Қарғыс айтып жауыздықтың заңына,

Көк зеңгірге көтергендей қолдарын!

Жалбарынып күндіз- түні Тәңірге,

Еркіндіктің самғау үшін көгінде.

Аңсауменен туған елдің құшағын,

Өтеп жатты қызыл қанмен бәрінде.

Келер ұрпақ түсінер-ау өздері-ақ,

Тартып туса Көк Бөрілік тегіне!

Қорғамаса азаттығын ерлікпен,

Қан төгіссіз қайғы келер еліне!

Құлап түсіп мұнарасы даңқтың,

Күл талқан қып бар сенімін халықтың.

Мансап қуған билік келер басына,

Шаңда қалар ақиқат -нұр жарық күн,

Көр тышқандай қазынаңды тонаумен,

Түрін жасар кемірумен қорлықтың!

Тәңір басқа ондай қайғы бермесін,

Туын ұста ұлттық намыс алыптың!

Тиран құлап сасыған соң тезегі,

Саясаттың лас ауасы өзгерді.

Адай жігіт жазықсыз боп ақталып,

Ең қиын сәт қоштасатын кез келді.

Аманатқа тапсырды ақын дәптерін,

Сәд жасаурап мұңға толы көздері.

Құлы болған айдаһардай қызылдың,

Маңдайына таққан қарғыс жұлдызын.

ОГПУ-ің ұрлап алды бірақта,

Өзі болып сұрқиялы құзғынның.

Қай кезде де топас ойлы надандық,

Ақиқаттың сорға салған жүзігін!

Ой маржанын ұйқы көрмей тергенде,

Ақын сірә сезімсіз сыр өргенбе?

Бәрі, бәрі келер ұрпақ сен үшін,

Не жетеді асылыңды білгенге.

Мағжан атам исі бар-деп, бойында,

Адай шалын құшақтаймын көргенде!

ДАНЫШПАН МҰҚТАР ӘУЛИЕМ

( Мұқтар Әуезовтың рухына) Телегей ойдың теңізін, Тереңнен бойлап інжуін. Тергенде кесте тоқыған, Тамсандырып жер жүзін. Шоқанды дана пір тұтып, Сүрлеуін мәңгі жаңғыртып. Көгімде жанған жұлдызым, Дүниені түгел жарық қып. Толқындай тербеп жас жанын, Ынтымақ,бірлік,туыстық. Достарға жайған құшағын. Алатауымдай нұр құшып. Абайдан алып өшпес от, Даламды дархан жырлаған, Халқыма алтын көпір боп, Әлеммен түгел жалғаған! Бабамның алтын сынығы, Алаштан туған асылым, Елімнің даңқын асырған, Үні боп өшпес ғасырдың. Европа қағып таңдайын, Таңданып берен алыпқа. Жеткізген ұлы Абайын,

Теңеген күндей жарыққа.

Алғысын айтып сүйсініп, Туғызған оны халыққа! Әлемге ортақ ай,күндей, Шуағын шашып бас иген. Халқыммен мәңгі жүргендей, Данышпан Мұқтар әулием!

ЖҰМАБЕК ТӘШЕНОВ

Менің елім шын құдірет емеспе,

Қанша қырғын кешті бастан егесте.

Азап көрді, қуғын көрді сұрапыл,

Бәрі, бәрі сақталар-ау мәңгі есте.

Қызыл терор қанын бүркіп шошытқан,

Екі миллион көзін жұмған аштықтан.

Ал қаншасы шет ел асты пана іздеп,

Сағынғанда туған елін жас сыққан!

Көтертпестен еңсесін мұң қорғасын,

Тауға тасқа соққан халқым өр басын.

Сол қорлығы аз болғандай Кремль,

Зорлықпенен төкпек тағы көз жасын.

Алтын тұнып көрінгендей жер асты,

Қызықтырған байлық толы даласы.

Айырып тынбақ түп тамырдан қалайда,

Қызыл айдар таққан қара албасты.

Бар қулығын саясатпен есептеп,

Жерін бөлмек өзге жұртқа бөлшектеп.

Түрікменге сыйға тартып батысын,

Оңтүстүгін Өзбектерге қажет деп.

Сұлулығын Тәңір соққан көрмедей,

Солтүстігін өзі алмақ түгелдей.

Сұмдық ойлы Тиран тектес Хрущев,

Тың даламның бетін жыртқан түрендей.

Көпіргенде түкірігі шашырап,

Елді былғап уға айналып түскендей.

Қапы болып қалмас үшін өкініп,

Қажет еді жүрек жұтқан өткірлік.

Мың қазақтан алға шықты Жұмабек,

Жауға ұмтылар Көк Бөрідей ұмтылып.

Ресейдің кең деуші едік құшағын,

Кім ойлаған жұмсайды деп пышағын.

Арам ниет үлкен қылмыс емеспе,

Талапайлап Қазағымның ошағын!

Не айтасың бүкіл әлем алдында,

Тіке айтып пысын басты дұшпанның!

Қырандардай қос қанатын кең қағып,

Азаттыққа аман жетті ер халық.

Күнде маған елестейді нар қазақ,

Мінбелердей ой салғандай сөз алып.

Ар намысын туған елдің қорғауға,

Бабалардай ерлікпенен жан салып!

БАУЫРЖАН Кір шалдырмай азаматтық арына, Адалдықтың ие болған тағына. Жасықтарды жолатпаған жанына,

Бой бермеген қанға құмар тағыға, Ұлттық рухын сақтап ыстық қанында. Арыстандай жауға атылған айбарлым. Сендей батыр туарма екен тағы да, Көсем болып әділдікпен қол бастар, Туған елдің маңдайының бағына. Сілкіндірген ерлігімен шың құзды, Алты Алаштың жарық төккен жұлдызы. Сенің рухың жалау болып желбіреп, Бастайтындай жеңістерге ұл-қызды. Есіміңді дауыстаймын ұрандап, Елестетіп өткір алмас жүзіңді.

Сескенбестен қанды дүлей дауылдан, Тәңір қолдап халқым үшін туылған. Ерлігімен соққан мәңгі ескерткіш, ӘРУАҒЫҢНАН АЙНАЛАЙЫН БАУЫРЖАН!

ЕРМҰХАН БЕКМАХАНОВ

Озбырлықпен қанды қылыш тағынған,

Сескенбестен империя тағынан.

Улы бұлтын серпіп тастап ерлікпен,

Айрылмасқа ұлттық рух танымнан.

Құрбан болған ұлт азаттық жолында,

Сыр ағылттың Кенесары ханымнан!

Шермен шертіп шежіресін елімнің,

Жоғалғанын қайта жинап төрімнің.

Елестетіп аққан жұлдыз Шоқанды,

Қырандардай биік самғап көріндің.

Көркі болып кең пейілді халқымның,

Алға тартып тау қопарар екпінің.

Тарихымның шындығы боп арманың,

Ғасырлардың кезіп қалын орманын.

Бабаларды туған елге оралтып,

Қақыратып қызыл дүлей қорғанын,

Шар болаттай шамырқанған шабытпен,

Бар күшіңді ақиқатқа арнадың!

Талай дарын шаң жұтса да тұншығып,

Бұл қазақты өлтірген ғой күншілдік.

Шулап жатты жандайшаптар ұлардай,

Бұл не деген текке тартқан ұлтшылдық?!

Шағымдарын жаппай жазды дүрліге,

Түрме таптың жиырма бес жыл кесіліп!

Ниетіңе жақтас болып бір Алла,

Майыспадың өжеттікпен онда да.

Өз жаныңа қуат беріп жүргендей,

Риза болып әр бір таңда қолды ала.

Байсейітпен Саурық батыр Сұраншы,

Тылсым күшпен елес беріп жүрді алда!

Танымастан өз болмысын келбетің,

Иттер көп ғой айнаға қарап үретін.

Не айтады өз тарихын білмесе,

Ұрпағына ұясынан өретін.

Мәз боп жатты тұзақ құрған құзғындар,

Өз асым- деп, доңыздардың улы етін.

Уран шашып тас түнекте бас салып,

Жасалса да небір сұмдық қастандық.

Озбырлықтың азабына шыдадың,

Үмітіңе сенімменен көш артып.

Өрт салса да қас дұшпаның қатыгез,

Тағдыр жазды мандайыңа бостандық!

Құн жоғалтпай бойыңдағы тектілік,

Қайта шықтың сын күреске бекініп.

Отан сүйдің жарды сүйген секілді,

Жарқын оймен болашаққа серпіліп.

Ғылым іздеп тыным таппай шарқ ұрдың,

Мақсат болып асқақ арман еркіндік!

Көтерумен ел сенімі бар жүкті,

Көрсете алып мәрт мәртікпенен нарлықты.

Тарихымның бар шындығын ақтарып,

Төге білдің сәулесі мол жарықты.

Орын алған жүрегінен халқымның,

Кім ұмытар сендей асыл алыпты!

ҰЛЫЛЫҚ (Илияс Есенберлин рухына) Сескенбей қызыл дауылдан, Жетсе де тозақ азабы. Ата жолдан жаңылмай,

Құлқынның болмай мазағы, Адаспас үшін қазағы.

Ойлауменен ел қамын,

Шындықтың жағып шырағын, Шүберекке түйіп от жанын,

Ақиқаттан іздеп тұрағын,

Намыстың мініп пырағын,

Ел үшін аңсап көгалды, Келер-деп, алда жаз әлі.

Тарихымнан іздеп ерлікті,

Сілкілегенінде тозаңды.

Бабалар жазған қанымен,

Шежірем төрден сөз алды! Түнерген бұлтты қақ тіліп,

Көк бөрілі туды көкке іліп, Төккендей шуақ далама, Көшпенділер сырын ұқтырып, Ой салдың таным санаға!

Ғасырлардан тау жарып,

Қиямет зілін аударып.

Ұран салып бабалар,

Ұрпағына нұр жарық,

Біз бармыз деп жар салып,

Үн қатқандай ғаламға.!

Еркіндік сүйген адамдар,

Тебіренбей сірә қаларма?

Келгендей көктем гүл алып

Шаттанды халқым қуанып,

Бұлағынан мөлдір сіміріп, Бойына қуат сіңіріп. Жеткендей рухы оралып, Бар бөгетті сындырып. Сезініп өтеу борышын, Бабалар рухы алдында.

Еске алып сансыз арысын,

Сақтады ұрпақ жадына.. Із тастап өткен жолдармен, Ұмтылды биік асуға. Намысты өрлік жырымен, Жаңартып ерлік жасауға.

Ынтымақта ғой ірілік,

Жаныңа жігер беретін, Көрдіңбе мұндай ұлылық,

Омырауына күнді іліп,

Сүйдірген елге маңдайын!

Жаңғыртып байтақ жер –көкті,

Ұлы көш жетті сәулетті,

Ғасырлардан жүк артып.

Ақындар тегіс жыр төкті,

Сұлулығына құмартып.

Жетелеп намыс мұратқа,

Жеткізіп ізгі тілекті.

Аққу боп қонды қыратқа,

Ақша бұлттар көктегі.

Салғандай хабар жан-жаққа,

Жүректі тербеп жетті үні.

Жазмыштан сыйын мол алған,

Өзгеше өр боп жаралған.

Айтпайын қалай жеңісін,

Тар қыстауда жол салған.

Отқа түскен ел үшін,

Қаһарман ер ғой сол ағам!

ҚАСЫМ АҚЫН ЗИРАТЫ БАСЫНДА

Бас иген Бауыржандай батырың да,

Жырлайтын ақ береңдей ақының да.

Өр жырын кейінгіге мұра қылған,

Қасымы Аманжолдың жатыр мұнда.

«Өкінбе бір күн босқа өлемін деп,

Өкінем ұқсата алмай келемін деп,

Күніне жүз ойланып,мың толғанам,

Өзіңмен бірге өлмесін өлеңім деп»,-

Деп жазған асыл жырын құлпытасқа,

Ой тастар тебірентіп әрбір жасқа.

Өмірде өшпейтіндей сөз қалдырған,

Даналар әрқашанда ұмытылмас та.

Мен келіп Жеңіс күні тізе бүктім,

Жалғасы болсам-ау деп ізгіліктің.

Елестеп көз алдыма солдат Қасым,

Өлеңін оғы қылған зеңбіректің.

Жүрегім жыр өлкесін қалаған шын,

Болармын бәлки мен де дана Қасым,

Әкелген Атыраудан қойдым гүлді,

Еске алып ардақтаумен ел ағасын.

Өтер-ау талай күндер тізбектеліп,

Жанына ішкі сырын жүз бүктіріп.

Қош аға!Топырағың торқа болсын,

Тағы да бас иермін іздеп келіп.

ХАЛҚЫНЫҢ ҰЛЫ ПЕРЗЕНТІ

(Дінмұхамед Қонаевтың рухына)

Даналықпен серік қылып пәк арды,

Заманының қайсар өжет адамы.

Қызыл тұман құрсауында адаспай,

Жасай білдің болашаққа қадамды.

Жетсе дағы талайларға әмірің,

Маңдай термен өтті мәнді ғұмырың.

Бар тілегің елің болып жүректе,

Гүлденгенін көрсем деумен төріңнің!

Әділдіксіз қай мекенге құт қонбақ,

Шашылмадың жалған сөйлеп көпті алдап.

Қиналғанға қолдың ұшын бердің сен,

Жығылғанды сүйей білдің қос қолдап.

Асқақ оймен келе біліп тоқтамға,

Берілмедің даңғойлықпен мақтанға.

От жаныңның бар жалынын арнадың,

Азаттығын аңсап күткен Отанға!

Дүние қуып алтын таққа таянбай,

Халқың үшін қызмет қылдың аянбай.

Көз жіберіп қарапайым жандарға,

Пана болып алынбайтын қамалдай.

Іштей тұнып мақсат толы арманың,

Ақиқатты жан тәніңмен қолдадың.

Жоғалтпауға имандықты төріңнен,

Айнымадың ақ жолынан Алланың!

Арды сүйдің сүйгеніңдей анаңды,

Сүйдің байтақ шетсіз-шексіз далаңды.

Содан таптың үмітіңнің жарығын,

Сол емдеді жандағы дерт жараңды.

Ойлар кешсең бабалардың дауысы,

Шар болаттай қайрап бойда намысты.

Қуат құйып тебірентіп толғантып,

Шақырғаны жалғау үшін ұлы істі.

Іштей ұғып әруақтарымен сырласып,

Бір жұтқансың тереңінен тынысты!

Бақыт шамын ұрпағына сый қылған,

Ұлылықты қабыл алып олардан.

Ел ішіне жоламасқа дүрараз,

Айрылмадың бабам өткен жолдардан.

Ақтасам –деп, нар халқыңның сенімін,

Ізгіліктің соқтың тынбай көрігін,

Іздеріңде имандықтың гүлдері,

Ұрпағыңа үлгі болар ерлігің!

Ел қамымен күндіз-түні көз ілмей, Көш бастадың қиындыққа дес бермей. Сен соқтырдың бесжылдықтар балғасын, Кең даламда тау жаңғырып көшкендей. Асу бермес сан қырларда тоң тіліп, Қанжығасын милиард пұтқа толтырып. Танытқансың қазағымды әлемге, Омырауына көктен жұлдыз тақтырып!

Негіз қылып Фарабидің ілімін, Өрге тартып өнер менен ғылымын. Мұқтар менен Қаныштарды ұлғылап, Кең әлемге Абай жолын сый қылдың.

Түсінгенге өмір қысқа көрген түс, Мәнді қылар ізгілікпен ұлы күш. Адамзатқа даналықпен ой салған, Және қойдың ұлы Абайға ескерткіш!

Зиялылар ұлттың туы қашанда, Онсыз қоғам алға сірә басарма. Қамқорладың талаптыны нұр жауар. Қалмас үшін күңгірт тартып тасада. Өзің десе лаулап қалай жанбайын, Сен тіледің оты бардың самғауын,

Айнымастан ақыл-ойлы мұраттан,

Жалғасам-деп, бабалардың жолдарын.

Тыңдай біліп оңашада толғанып, Ұлы дала қобыз үнін сазды әнін

Көрмесін-деп, келер ұрпақ сары уайым,

Жеткізгендей ізігілікпен жаз айын.. Ұлттық үнін танытсын деп әлемге, Салып бердің Өнер атты сарайын!

Данышпандық даңқта жас дәуренде, Салмас үшін күншілдері әуреге. "Аз и Я"-сын қорғаштадың Олжастың, Шомылдырып мейірім шуақ сәулеңе. Шаң тигізбей өзің тұрған шағыңда, Қанат бердің еркін ойлы танымға. Жатқа соқтың Жұбан ақын жырларын, Мен Қазақ-деп, поязия бағында!

Шындықты айтып шыға білген уәдеден, Ұмытпастан ұстазыңды дем берген. Қия баспай қиыстырдың қиынды, Шаяахмет Жұмабайдың үнімен.

Өн бойыңда жатқан ғажап ұлылық, Ақиқаттан аттамадың пір тұтып. Ұлттық рухтан сына қаға білдің сен, Жұлдыздардай төгіп елге жылулық!

Сезсең дағы саясаттың ызғарын, Ата салттан әдеп сақтап озбадың. Ана тілдің құдіретіне сүйсініп, Тамырынан іздегенсің гүл бағын. Тәңір сыйлап әулиелік шекпенін, Жеткізе алған хикметпен өткенін. Алыс сапар жүреріңде алысқа, ЯССАУИГЕ соқпай әсте кетпедің!

Атыңа сай сүйдің таза дініңді,

Ішке бүгіп кеудеңдегі мұңыңды.

Жыйнағаның ғұламалар кітабы,

Жарқыратып күндіз қылған түніңді,

Қазақ әнін бірдей санап дауамен,

Әуендерін бірге жұттың ауамен.

Құйқылжыған күйлерімен бір соқты,

Кеудеңдегі от жүрегің ар емген.

Басы балда арты толы өкініш,

Бұл өмірде ақ пен қара екі түс.

Минут сайын амал жасап шытырман,

Бітіспеске соққан күнде бекініс.

Сол майданда ұстай біліп өзіңді,

Серік қылып қара тастай төзімді.

Ақымақтармен де әл жеткенше алыстың,

Өткір сынап құлдық құмар езгіні.

Табиғаттан өзі солай жаралған,

Қай заманда иттер үрмей тұра алған.

Абай айтқан өзің баққан күшігің,

Үнсіз қауып болып шықты қабаған.

Көрсең дағы талай залым әлегін,

Тілемедің есіркеуін біреудің.

Тиіспедің дәулет қуған сорлыға,

Кісіліктің сақтап көркем өрнегін.

Сол баяғы қарапайым калпыңда,

Сезім толы жан дүниеңмен нұр өрдің.

Ата жұрттың болып берік тірегің,

Не көрсең де елмен бірге түледің.

Заманыңның болдың адал перзенті,

Ақыл ойдан терең салған түренін.

Өкпе артпай қысымы мол заманға,

Күйінбестен жоққа мынау жалғанда.

Кір іздеген тырнағыңның астынан,

Жабыққаныңды білдірместен жаманға,

Қанғатапен бағалаумен барыңды,

Құлаш ұрдың ел аңсаған арманға.

Көрген жоқсың билік үшін қалтырап,

Әділдікпен ашық күндей жарқырап.

Жүре білдің иілмей де бүгілмей,

Тірлігіңнің берген сыйын артып ап.

Өзің барда құшағы сыр ақтарған,

Өндіріске өріс берген көп қалам.

Қарағандым көмірімен от жағып,

Қара маржан ақтарылды Ақтаудан.

Әруақтар қысқандай кең арқасын,

Күмісінен шашу шашып Балқашым.

Кең әлемнің мыс қазаны атанып,

Адамзатқа ашқан алтын қақпасын.

Риддерде еңбек жолын басталған,

Қазынасынан құйып алтын тостаған.

Пейілмен мөлдіретіп ақ құйып,

Қуаныштың шаттық әнін қостаған.

Шөлейт құмды айналдырып абатқа,

Мақтаралды ақ бұлт болып ақ мақта.

Кең әлемнің әр еліне қонақтап,

Сәлемдерін жеткізгені қазаққа.

Жырлай берсем ұшаң – теңіз еңбегің,

Жалғасындай жалын өрген терменің.

Халық өзі мақтан тұтқан қашанда,

Қорған болған Алатаудай перзентін!

Жүрек сырын бір – біріне ақтарып,

Атыңды атап әнге қосып шаттанып.

Ерлігіңді өрлігіңді жаттатып.

Жеңісің боп қарсы тұрған өлімге,

Үлкен бақыт ие болу сенімге.

Болғандықтан жаның таза кіршіксіз,

Ұлы атандың өзің туған еліңде!

Жолын ашып жас керуен көшінің,

Бір кездері сәні болып кешінің.

Ақ тілекпен ақ батаңды беріп ең,

Болашақтың айқара ашып есігін.

Сол ақындар жастық өтіп от тайған,

Бұл күндері жас ұлғайып қартайған.

Еске алады көздеріне жас алып,

Дауысыңды естігендей қайтадан!

Қуат алып сусындайтып қайнарым,

Халқың сүйді бір бөлісіп ойларын.

Озбыр күштер тудырғанда ашу кек,

Желтоқсанның жалауына айналдың!

Ойнаса да Ресейден жалын бұлт,

Ереуілге шықты халқың ағылып.

Талап етіп еркіндігін,теңдігін,

Ұлтын сүйген өз көсемін сағынып.

Жатса дағы әскер жауып жаныштап,

Есіміңді ұран қылып дауыстап.

Жас ұрпағың көрсете алды ерлігін,

Ел бастаған ұлы адамға осы бақ!

Ғасырларға жасағаның мәңгілік,

Көз тіріңде бағаласа ән қылып.

Жүргендейсің бұл күнде де көз ілмей,

Ақиқаттың алтын шамын жандырып.

Қаның тулап бар жүректе тамырда,

Сыр шертесің рухыңмен халқыңа.

Сақтандырып сатқындықтан ездіктен,

Адалдықтың күйін шертіп шалқыма.

Ұғынсын деп,елдікпенен ер жайын,

Елеместен жолдың алыс шалғайын.

Кең Жылойдан немеремді жетектеп,

Келем саған бас иіуге жыл сайын!

ЖЕТІНШІ БӨЛІМ

ШОҚ ЖҰЛДЫЗДАР

ӨЗБЕКӘЛІ ЖӘНІБЕКОВ

Ел сүйген асқақ сезім армандардай,

Жүрмедің қара бастың қамын ойлай.

Бабалар басып өткен іздерінен,

Қастерлеп саз балшықтан соқтың сырнай.

Бас болып әрдайымда ардақты іске,

Ата-салт қағидасын салып еске.

Жинадың мол мұрасын ата-жұрттың,

Күйі боп күмбірлеген ұлы көште!

Қорған боп бар күшіңмен Отаныңа,

Бәрінде жеткізсем-деп,ұрпағыңа.

Әйтеуір ұлтың үшін көз ілмедің,

Сескенбей жүзе біліп қарсы ағынға.

Бас имей зомбылықтың өткелінде,

Шарпылмай қызыл дауыл өрттеріне.

Ой салдың тектілікпен жалын құйып,

Дауылда қорқақ құстай үрпигенге!

Бар Алаш қадір тұтып бас иетін,

Ерекше болды өзіңдік қасиетің.

Жол тартып түп тамырдан келер күнге,

Жатқа айттың әулиелердің өсиетін!

Әрдайым таза болсаң ар алдында,

Тылсым күш қуат бермей тұра алдыма.

Халқыңды өзің сүйген сағындырып,

Айналдың Арыстан Баб шырағына!

Бауырым бара қалсаң дұғаңды оқы,

Алаштың асыл ұлы жатыр мұнда!

ЖҰБАН АҚЫН ЖӘНЕ КОЛБИН

Кремль жұлдыз тағып алтындаған,

Ей, Колбин қарғалардай қарқылдаған.

Сен неге көкірек боп басынасың,

Не жазды кең пейілді халқым саған?!

Шындықты айтпай үнсіз тұрам қалай,

Ұл-қызын танкіменен таптайтындай,

Соншама зұлымдыққа бардың неге,

Көрмеи ем қан майданда сұмдық мұндай.

Қысым сап ұландардың ерлігіне,

Ініңе көртышқандай кірдің неге.

Биліктің әділетсіз жолы қысқа,

Ақылмен ойлап соны білмедіңбе?!

Тірліктің әлде байтақ әлеміне,

Тар жан боп ізгілікке келгеніңбе.

Қайда айтшы комунистік адалдығың,

Не үшін басшы болдың біздің елге?!

Қақталып қызыл құйын алау желге,

Бұл халық түскен талай сергелдеңге.

Кемсітіп езе берсең есерлікпен,

Сескенбей бас көтерер керіп кеуде.

Үрікпей қатеріңнен қауіп төнген,

Қырандай ағып түсіп зеңгір көктен.

Басыңды домалатар қанға малып,

От алып бойындағы тектіліктен!

Білмейтін бабалары жалтақтауды,

Аударған ашу қысса небір тауды.

Намысын қорғау үшін тұрар тегіс,

Киелі Көк Бөрінің ұрпақтары!

Арлыға қажет емес мансап тағы,

Азаттық еркіндігі аңсағаны.

Мың өліп, мың тірілген Қазақбыз біз,

Тізерлеп күн кешпеспіз өлсек дағы!

Ұғар-ау, бул сырымды намысты ұлдар,

Әркімге тізгін берсең ел жоғалар.

Ақиқат шариғатпен сорға батып,

Шұбар тіл, шұбар жылан төрге шығар!

Аналар жанарына мұң ұялап,

Қайда деп,қорғанышым өксіп жылар!

Болмаса ұлттық намыс, ұлттық сана,

Қалың жау кең далаңа кіріп тынар!

ШЕРХАН АҒА!

Аянбастан қызмет қылған халқына,

Қайталанбас жау жүректі нар тұлға.

Әр сөзінде жанға қуат жалын бар,

Оған жетпес байлығың да алтын да.

Өз ұлтының қорғай біліп мүддесін,

Ол көрсеткен ерлік жолдың күресін.

Әр ізінде алаулаған шырақтай,

Еркіндіктің өрлік жырын көресін!

Сезе тұра дүниенің рахатын,

Іздеместен дүние байлық ләззатын.

Отан үшін отқа түсіп ар қолдап,

Сыйлай білген қайнар бұлақ ой жарқын!

Халқым десе басын иген тік тұрып,

Оған Тәңір берген кие тектілік.

Жан бітіріп алтын дана қаламмен,

Тұрарымды қайта әкелген тірілтіп!

Айнымастан ақыл ойлы мұраттан,

Ол әрдайым ақиқаттан тіл қатқан.

Елге қажет ізгіліктен жаңылмай,

Бола біліп інілерге жарық таң!

Ата жолға түспес үшін қаяусыз,

Жоғалтпасқа имандықты ұямыз.

Нажағайдың оты болып шашырап,

Азғындықты түйреген ол аяусыз!

Табиғат ана өзі бөлек туғызған,

Нар ағаның өмір жолы нағыз ән. Қанша қыран ұясынан ұшты оның, Айнымаған көкте туған жұлдыздан?!

Ақын інім сәні болар көркімнің,

Жетсін десең туған елге отты үнің.

Қасиетін ұрпағыңа жырлай біл,

Халқың үшін қорған болған тектіңнің!

Біліп жүрсін Шерхандай данасын,

Ұран қылған ар- намысын ел-жұрттың!

ЗАМАНБЕК

Даналардың ұлағатын ұғып кеңдікпен,

Сіресіп қалған сеңдерді бұзып өрлікпен.

Алты Алашты шақырған қайта ерлікке,

Ер еді ол аянбастан тер төккен.

Көсемде еді батырлықпен көш бастар,

Еркіндік сүйген ел жұртты қолдар елдікпен.!

Болаттай берік ата-баба салтына,

Ертеңін ойлап қызмет қылған халқына.

Сол барыстай тарпаң мінез қайсар ұл,

Тап болғаны зілзала соққан толқынға.

Зиялы қауым болғандай бәрі тас керең,

Бұлыңғыр шақта ел ішінен қашты ірең.

Запыран жұтып жалғыздықты да көрді ол,

Өз қандасы ұрғандай қара таспенен.

Құба жаққа бұрылған жолын сан бөгеп,

Тағдыры қатал сын шақтарда салды әлек.

Тынбады бірақ әділдіктің үнінен,

Алатаудай айбатыменен күркіреп.

Қан қасап кешіп әділдіктің таңы үшін,

Жоғалтпастан ар-иманын намысын,

Соңғы демі біткенінше алысты ол,

Сақтамаққа еліме қонған бақ құсын.

Ұлтымның өзі Рухтан соғар қамалы,

Адалдық еді, әділдік еді арманы.

Бірақта әттең қарақшы түнді жамылып,

Айламен атып сый қылды азап ажалды.

Ақылмен ойға таразылай білсең сараптап,

Туған ұлтсыз кімдерге қажет дара бақ.

Ұлпадай жаны ақша бұлттарға айналып,

Алматысын қимай көгінен жылжып жүр қарап.

Қолымен басып оқ тиген қанды жараны,

Айтады кейде сағыныш толы мұңды әнді.

Есінен кетпей қызғалдақ гүлі нәп-нәзік,

Күрсініп ауық көз жасын сығып алады.

Өтті ғой өмір жұлыздай аққан жарқырап,

Жан жары қалған көктемде атқан таңдай-ақ.

Сақталған бәрі ұмтылмастай жадында,

Көз алдында бабалар жаққан шамшырақ.

Сезімтал болсаң жаңғыртырған тау ішін,

Нажағайлардан естисің оның дауысын:.

«Нұрқаділұлы Заманбек атты ұлың ем,

Көтерші басты бауырмал қазақ туысым.

Көріп ең талай сұрапыл жылдар бейнетті,

Тұрмысың құлдық өртеген от боп өзекті.

Сол сұмдық тағы аждаһа боп жетердей,

Бақытың үшін сілкінетін бірге кез жетті.

Ойлан, ойлан әруақтарды сыйласаң

Мен өзіңе адал ұлмын сыр ашқан.

Өкінерсің у ішерсің кеш қалып,

Әділетсіздікке жұмыла қарсы тұрмасаң!

АЛТЫНБЕК

Нар еді ол! Елдің жүгін көтерген,

Қайсарлықпен шындық үшін от өрген.

Сескенбестен билігіңнен патшаңнан,

Әділетсіздікке Махамбеттей кектенген!

Өтеу үшін ел алдында парызын,

Ашық айтып ел шағымын арызын.

Көктемдердің тынысындай дем беріп,

Күмбірлеткен ақиқаттың шың құзын.

Келешекте шырқалатын әніңдей,

Оның үні елмен үндес мәңгідей.

Балғын жастан өсіруге қаһарман,

Жол іздеді аянбастан көз ілмей,

Қасиетті елін-жұртын қорғауда,

Баба жолын ерлікпенен жалғауға.

Үйреткен ол адаллықты ту қылып,

Қырандарша биіктерге самғауға!

Байлығымды көк аттыға тонатқан,

Кең даламды бассыздықпен улатқан,

Тұншықтырып қара орманды жылатқан,

Өн бойынан имандығын жоғалтқан,

Дүниеге көзі тоймай құмартқан.

Жемқорлары көр тышқандай түн қатқан.

Ұры-қары жыйнап алып жанына,

Қара бастың шебер болып қамына

Сәуегейсіп қара бұлтты торлатқан,

Әділдікті тұзақ құрып орға атқан,

Жазықсызды торға тығып сорлатқан,

Түзелуге икемсізге бас салып,

Әшкерелеп ел алдында жар салып,

Бел сыбанып күресуге тіл қатқан.

Жалғау үшін аманатын бабамның,

Асыл оймен нұрландырып арманын.

Сабыр сақтап адал жасап тапжылмай,

Батыл басып келер күнге қадамын.

Болашаққа тебірене хат жазып,

Ақиқатпен ұштап алтын қаламын.

Топтан безіп дүние қуған жалтырақ,

Ол майданға шыққан еді жалғыз-ақ.

Қарамады күңкілі көп тобырға,

Түбі шіріп қалатұғын қаңсырап.

Құл болмасқа арын қорғап елімнің,

Бет пердесін жыртып тоймас перінің.

Ерлікпенен еркіндікке жол жасап,

Ақтай біліп ата-жұрттың сенімін.

Самғауменен өршеленіп жеңіске,

Көрсете алып сын күресте өрлігін.

Бой бермеді сатқындарға опасыз,

Жалбаңдаған иесіне төрінің!

Кешсе дағы бастан небір бейнетті,

Таңырқатты ізгі ойымен жер көкті.

Табынбады бір Тәңірден басқаға,

Қалап алып ұлттық намыс өжетті.

Бабалардың жеңіс іздеп ізінен,

Күреске үндеп, ерліктерін үлгі етті.

Залымдықтан қорғай біліп нар халқын,

Қастерледі өнегелі ел салтын.

Ұран қылып тілім менен дінімді,

Содан ұқты өсер елдің өр даңқын,

Ардақты істің тайсалмады жолында,

Сезімі биік ойшыл тұлға ақжарқын!

Адамзаттың сеніп ақыл ойына,

Қарсы тұрып дүлей дауыл құйынға.

Талап етті әділ заңын халқының,

Қан жүгіртіп шындығымның бойына.

Арылуға азғындықтың кірінен,

Тас лақтырып құзғындардың қойнына.

Қоқыс қоқым жаман жәутік жинаған,

Боқтықтарын тастауға да қимаған,

Күш зорлықпен әлсіздерді қинаған.

Көңілі соқыр менмендерді сынады ол,

Қиып түсер шындықпенен шырқап ән.!

Қараңғыны қақ жаруға үмітпен,

Арқа сүйер халқын сүйіп жүрекпен.

Тарихының аршу үшін алтынын,

Ұлттық рухын ақ ту қылып өрлікпен.

«Алаш»- болып қасиетті ұраны,

Қуат іздеп бірлікпенен елдіктен.

Айнымай бір құлқын үшін тағыдан

Қолын сүйіп жеке басқа табынған.

Сорлыларды адал өмір сүруге,

Шақырды ол, жарық сыйлап жалыннан!

Бұл тірлікте танығанын, білгенін,

Адалдықпен, әділдікпен сүйгенін.

Көкірегіне зерделеумен түйгенін,

Жұтса дағы сан азаптың кермегін,

Өзі болып бабам төккен терменің.

Қылмыстарын биліктегі кереңнің,

Ақтарды да бұқарадан жасырмай,

Жан аямай жеткізді ой тереңін.

Дұшпандарын сорға тірі батырып,

Құрсауларын найза тілмен қақ тіліп,

Шаң тозаңын жәдігөйлердің қақтырып,

Нажағайдай көктен түскен атылып,

Көк бөрідей жауын жерге батырып,

Жасай білді қайсарлықпен батырлық.

Еркіндігім алу үшін кең тыныс,

Барша жұртты парасатқа шақырып.

Қайсарлықпен серпіп қара бұлтыңды,

Қаһарман ұл алға тынбай ұмтылды.

Белін буды бас болуға ұлы істе,

Бірақ әттең,

Құлегердей жығылды!

Өліп кетті!

Қарақшыдан жол тосқан,

Бірақ ісі келешекпен жалғасқан.

Кең даламда өршіп Рухы кезіп жүр,

Болашақты армандаумен тынбастан.

Туған елін сүйе білер жас Алаш.

Қадірлей біл бұлақ көзін ол ашқан!

Өз қолыңда ұлы мекен тағдыры,

Кешірмейді Отан анаң адассаң.

Таңғажайып ерліктерді жасай біл,

Елің үшін қанаттарың талмастан,

Саған үлгі Алтынбегім оққа ұшқан!

АЛТЫНБЕКТІҢ СОҢҒЫ СӨЗІ

Ей, қанішер!

Шайтанға ерген қатер сын,

Түзелмесең қара бет боп өтерсің.

Менің адал оттай ыстық қанымды,

Мойныңа жүктеп,айтшы босқа қайтесің?!

Сескенбеймін қасқырлардан ұлыған,

Есіргеннен жұлған жұрттың өкпесін.

Тапсырыс берген қорқау итке салем де,

Өзі ұғынсын сұрқиялық қатесін!

Адалдығын тілеп дархан төрімнің,

Мен күрестім бақыты үшін елімнің,

Қайғысына ортақ болып бөлісіп,

Ақ кемесін алға тартып білімнің,

Айхара ашып тұман басқан түндігін,

Ақиқаттың ұран қылып ілімін,

Дауылдарға кеуде тосып тайсалмай,

Мұңын жоқтап туы болып тігілдім.

Ер намысын, ел ажарын сақтауға,

Бабалардың өнеге қып өрлігін.

Аянбастан қызмет қылдым алдында,

Қорғау үшін армандаған теңдігін.

Адамзатқа адал істей іс жасап,

Жеткізуге кие толы өр үнін.

Ал ол болса сайхалдықпен түрленіп,

Қара бастың соқты қызыл көрігін.

Көкірек боп алды елді танымай,

Өзі болып жан ұрлайтын перінің!

Ұры қары жыйнап алып жанына,

Кесек атып туған елдің бағына.

Әділеттің ақ таңына оқ атып,

Айналғаны қанға тұмар тағыға.

Қолын созып арсыздықтың тағына.

Адамдардың ойын ұстап құлыптап,

Шырылдатып түрмелердің торында.

Кімді көрдің тұсаулаған ақылды,

Ұлы көште асқақ арман жолында!

Құдай барын ұмытқандай сол сорлы,

Даңқ қуып өзіне-өзі қазды орды.

Тойынған соң ессіздіктен тайраңдап,

Ит аяғын ас құйғаннан қызғанды.

Танымады асыраған иесін,

Зұлымдықпен талап жеуге бас салды.

Армандады патша бағын жас жаны,

Арыстандандай құтырынып асқынған,

Айға шауып бағындырмақ аспанды.

Кім сүйеді даңғойлықпен тасқанды,

Әуейлікпен теріс басқан қадамды.

Күнәкәрдің ел шошытар қылығы.

Елестетер іштен шыққан дұшпанды.

Қатыгездік жауыздықпен тапталса ар,

Құлдық құрған қорлығына кім шыдар.

Мені атқанмен таусылама нар қазақ,

Әділеттің туын биік тік ұстар,

Мені іздейтін жаны таза перзентер,

Мынау жарық дүниеде бар шығар.

Солар келер белді буып күреске,

Соны ұғыңдар қанішерлер жауыздар!

БІР ТАЛ ЖУСАН

(Зейнолла Қабдоловқа)

Әрбір сөзі жыр болып,

Әлдилеген халықты.

Академик Қабдолов,

Сырқаттанып қалыпты.

Мереке інім жол бастап,

Көңіл сұрай барғанда.

Ұлы ұстазым жаны асқақ,

Ұқсап кетті Абайға!

Қарсы алдымда әулием,

Кестелеген сөзден зер.

Мен алдында бас ием,

Өз ұлың ғой өскен ел.

Не сыйласам данаға,

Жарасар-деп,қысылдым.

Жылойдан-деп,жан аға,

Бір тал жусан ұсындым.

Жарқ етіп нұр жанары,

Сәуле шашқан таңымдай,

Қуанып бір қарады,

Көңіл оты жалындай.

Исін-ай!-деп,әкелген,

Жұпарын кең даламның.

Ой әлемін көтерген,

Сырын ұқтым дананың.

Тапқандай боп бір емін,

Алыптың нар жанына.

Тулағаны-ай жүрегім,

Шапағатқа малына.

Әрбір ізі гүл болып,

Әрбір сөзі жыр болып,

Үні болған халқымның,

Мәңгі жасар Қабдолов!

ЗАМАНЫНЫҢ ЗАҢҒАРЫ

Елдің жүгін қара нардай көтерген,

Ағалар бар орақ ауыз от өрген.

Қазақ Рухын асқақтатып әлемге,

Сұлулығын соғып берген « Үркерден».

Асыл туып әуел бастан анадан,

Ақ сүтімен баба үнін жалғаған.

Қыдыр келіп тәй тәй басқан шағында,

Беттен сүйіп ақ батасын жолдаған.

Есімі елге жыр болса да жатталып,

Көрген емес жұрт алдында мақтанып.

Сол баяғы қарапайым мінезі,

Инабетпен өрнектелген ап анық.

Бар болмысы кең даламның өзіндей,

Ғұмыры пәк мөлдіреген сезімдей.

Игі еңбегі аян барша Алашқа,

Тереңдігі аласұрған теңіздей.

Сескенбеген дауылдардан селдерден,

Қаншама сыр іздерінде ол жүрген.

Сәби еді ау кеткенде әке соғысқа,

Жетімдіктің қасіретін мол көрген.

Алшоңқойдан дәм татқызып жоқтығың,

Азап салып қанша тозақ өтті күн.

Шаңырағын әкесінің құлатпай,

Жастайынан терген ойдың шоқтығын.

Зарлап қалған жалғыз ана жанында,

Мұңға батып қолын созып таңына.

Оқпантауда бабам жаққан алаудан,

Шырақ алып айналған ол жалынға.!

Қанат қағып қиялына әлемнің,

Анаға оқып тұңғыш отты өлеңін.,

Бабалардың даңқын ұққан жас жүрек,

Өзі болған ақ желкенді кеменің.

Мәңгі күрес өмір керуен көшінде,

Еліктемей, жалтақтамай ешкімге.

Жасасам деп жер бетінде жақсылық,

Жар салған ол боз төбенің үстінде.

Сол дауысы құдіретке көктегі,

Естілдіме оған көзі жетпеді.

Бір ұққаны «Иә Бекет « деп бабалар,

Түсіне еніп сыйға тартқан көктемді.

Әруақтар тік көтеріп еңсесін,

Кеудесіне құйып жалын термесін.

Ақпа күймен дүниені теңселтіп,

Ұлғылаған өлмес өнер кемесін.

Маңғыстауда маңғаз өлке басынан,

Тәңір өзі талант беріп жасынан.

Періштелер тербеп алтын қаламын,

Маржан сөздер шашу болып шашылған.

Оңды ауылдан оңды басып қадамын,

Халық үшін арнаған ол арманын.

Нақ сүйгені туған елдің намысы,

Ту қып ұстап көтерген бар салмағын.

Ерлікпенен елдікті айтып ұланға,

Ынтымақты ұран қылып ғаламда.

«Шыңыраудан» сусындауға ой тартып,

«Күйі»еркін күмбірлеген даламда.

«Елең Алаң « түсінгенге тағдырым,

Дана айтпаса кім біледі нар құнын.

Әбілхайыр бабам қайта оянып,

Жайып салған жұмбақ сырдың барлығын.

Шақырған ол еркіндікке, теңдікке,

Жұдырықтай жұмылуға елдікте.

Құтылуға бодандықтан, құлдықтан,

Жолын тауып ақылменен тірлікте.

Ойлай білсең неткен ғажап ірілік,

Шежіреңді құмды жатқан көміліп.

Аршып алып сыйға тартып ұрпаққа,

Қорған болған қабырғасы сөгіліп.

Сәл қозғалсаң жауап алар бәрінен,

Тайсалмастан социалдың кәрінен.

Ұлттық мүде жырын айтып дауыстап,

Үн тастаған ой гүлінің дәнімен.

Күннің нұры түссе екен деп, көпке тең,

Бар айтарын өріп сұлу көктемнен.

Ізгіліктің ұлы мақсат жолында,

Жан аямай өткен талай өткелден.

Атар таңның шуағына бөлемек,

Ұлы көшке арманыңды жетелеп.

Үйреткен ол жұрт тағдырын ойлауға,

Сабырлықпен ақыл ойды зерделеп.

Өрнектесең өмір жолын өлеңмен,

Ол ғажайып нұрын төккен сырлы әлем.

Кекілбайұлы Әбіш атты есіммен,

Сүйсіндіріп адамзатқа сән берген.!

Ойы орамды сезім толы сөзі алтын,

Қуанта алған даналықпен нар халқын.

Парасатты кемеңгердің әр үні,

Соғылғандай жақұтынан жәннаттың.

Заманымның шыңы биік заңғары,

Сахарадай ұлан байтақ жан жағы.

Шындық сөздің құдіретімен тас тіліп,

Атқылаған ыстық қайнар бұлағы.

Тәңір берген туған елдің бағына,

Қуанасың асыл ағаң барына.

Ұлы Абайды жалау қылған әулием,

Әуезовім бір жүргендей жанында.

Дем біткенше өзі тынбай жырлаған,

Сөз гауһарын арнап шашып халқына,

Ізін басқан шәкіртіне елжіреп,

Өнегесін бағалап саһ алтынға.

Қуаныштан күйді кешіп шалқыма,

Тіл қатқандай қоңыр үнмен жалпыға:

«Аман болсын айбыны асқақ азамат,

Аянбастан қызмет қылған ұлтына.»!

ЖАРЫҚ ЖҰЛДЫЗ

( Мұқтар Шақановқа)

Биігінде Абай атты шың құздың,

Өзіндей боп жарқыраған жұлдыздың.

Жырларымен жылу төгіп халқыма,

Өрге тартып болам деген ұл-қызын.

Қанаттарын қияға еркін қақтырып,

Таңдандырған ерлігімен жер жүзін.

Әр ізінде баға жетпес ерлігі,

Отан сүйгіш қасиеті,кеңдігі

Жолдар ашып алып шығар жарыққа,

Тебірентіп Түркі тектес әлемді

Қара шаңырақ кие толы төрінен,

Ол оқиды «Алаш» атты өлеңді!

Ана тілім – бақ нұрымнан ту ұстап,

Желтоқсанда мұзды жарып қол бастап.

Мыңның ісін ізсіз көкке көтеріп,

Адамзаттың ақылына ой тастап,

Бабам салған ізгілікті жолменен,

Айта білген ел тілегін ең асқақ!

Сескенбестен қызыл дауыл бұлтынан,

Мәскеуіңнің мінбесінен жұрт тұнған.

Көкте ойнаған нажағайдай жарқылдап,

Әділдіктің шырақ жағып отынан.

Қара жаққан кең пейілді халқыма,

Құзғындарға жебе болып атылған!

Жоғын жоқтап әлдилеген елімнің,

Мұның айтып жеткізе алып өр үнін.

Ауыр жүгін иығымен көтеріп,

Орда бұзған отты сөзбен ер ұлдың,

Бар болмысы намыс кектен жаралып,

Алты Алашқа аян қылған ерлігін!

Жүрегінен жарып шыққан жыр екпін,

Өзі дерсің құшақ ашқан көктемнің.

Бас иесің абызыңның алдында,

Бабалардың жеткізе алған өрт демін,

Елестейді көз алдына Көк Бөрі,

Ой салады аңыз болған Күлтегін!

Дабыл қағып елім деген арыстар,

Естіледі ғасырлардан дауыстар.

Шақырады ерлікпенен елдікке,

Бақыт құсын туған елге табыстар.

Тыңдай білсең еркіндік ғой бар әні,

Омырауы тұнған ұлттық намыс-ар!

Адаспасқа келер ұрпақ жолынан,

Өрт өлеңді өре білген жалыннан.

Тамшылатып қан құяды қаныңа ол,

Тәңір берген ақындықтың тағынан.





Жоғалтпауға тарих-ана киеңді.

Арылуға рухсыздықтың сорынан!

Ұға білсең алғыр ұғым ойы анық,

Оза тапқан тізгін үзіп топ жарып.

Серпілтеді жасық ойдан жаныңды,

Халқым үшін аянбаған Шаханов!

Маңдайына туа біткен қазақтың,

Жарық жұлдыз сәуле төгіп жап-жарық!

ФАРИЗАСЫ ҚАЗАҚТЫҢ

Жыр қанжары найзағайды боратып, Тайсалмастан әділетсіздерге оқ атып. Масыл болып айықпаған дертінен, Қалғығандарды селк еткізіп оятып. Көртышқандай бар маңайын жалмаған, Құныққандарды жұлып тартып жағадан, Намыс туын асқақтатқан қайсар қыз, Қайда кеттің інілерге жүк артып? Шәһерлік боп жүрген жандай жырақта, Оның жыры көмейде емес парақта. Жауға шапқан бабалардай дауыстап, Үн тастайды келер толқын ұрпаққа. Өн бойында ер жүректік өжеттік,

Қызықпаған мінбелерге атаққа. Шындық үшін жамандықпен алысып, Айналғандай мәңгілік алау шыраққа! Қасиет бар, құдірет бар тегінде, Тек ақиқат Тәңір оған өмірде, Табиғатпен жастық шақты ән қылып, Қыран болып қалықтайды көгіңде. Сұлулықтан сәуле тартқан сезімдей, Ақтарылып күй төгеді теңііздей, Шаттық сыйлап кең пейілмен төріңе, Таңданасың жұдырақтай жүрегі, Айналғандай жыр әлемнің өзіне. Қош бол апа, жараланып қайғыдан, Бұршақтаған жас қалды ғой көзімде!

ҚОҒАБАЙЫ ҚАЗАҚТЫҢ

Бабаларға ұқсас жарқын жүздері,

Ағалар бар аңыз болған іздері.

Ізгілікті істерімен елді ойлап,

Жетелеген өрге тартып біздерді.

Қару қылып қара тастай төзімді,

Өрт өлеңмен өріп өршіл сезімді.

Жеткізбесем ерліктерін ұрпаққа,

Күнәлідей сезінемін өзімді.

Мәртікпенен үлгі болған әрқашан,

Кім боласың асылыңа тартпасаң.

Ойып тұрып орын алған тарихтан,

Қоғабайын қазағымның айтпасаң!

Дақ түсірмей бабалардың даңқына,

Қызмет қылған аянбастан халқына.

Нар ағаның өршіл қайсар дауысы,

Бастау болған ерлік толы ән жырға!

Биік мақсат жолдарында күй тұнған,

Адал жасап тайсалмастан қиыннан.

Нажағайдай серпіп түнек бұлттарды,

Шөл далаға ақ жаңбыр боп құйылған.

Кең даламның сусынын бір қандырып,

Жуып шайып тазартуға таңды іліп,

Өту үшін жаралғандай тағдыры,

Жомартықтан шырақ отын жандырап,

Жалықпаған ізденуден қашанда,

Жақсылықтың жаршсы боп ән қылып.

Алқынбастан атақ қуып дауласып,

Ел ісі үшін дауыл кешіп тау асып.

Уақытында айта біліп шындықты.

Әділдіктен тауып көркем жарастық.

Әрбір күнін үмітпенен сабақтап,

Кемелдікке көш бастаған жол ашып.

Тәңір өзі жаратқан соң өнерге,

Ақиқаттан жеткізген ол хат тасып.

Болашағын ойланумен ұлтымның,

Үні болған ұлы қазақ жұртымның.

«Айқап» менен «Қазақ» атты егізін,

Ол тірілткен алмай әсте бір тыным.

Тоқсан жеті жыл өтсе де арада,

Ем іздеумен бітеу біткен жараға.

Алаш туын желбіретіп көтеріп,

Ойлар салған ұлттық таным санаға!

Бір кездері бастан кешкен қан майдан,

Ұлт ұясы торға түсіп шайқалған.

Намысты ердің арқасында жарқырап,

Оқырманмен қауышқаны қайтадан.

Төрге шықты арыстары Алаштың,

Тылсым күшпен оралғандай шалғайдан!

Азаттықтың ақ жолында ерлікпен,

Ажалменен айхасқанды көріппе-ең.

Естіледі мұнда аштық мұң-зары,

Қызыл құйын улы зәрін бүріккен,

Бодандықтың құлдығында шырмалып

Қара құзғын үймелеген өліктен.

Қасиетін қара нанның ұғуға,

Имандықпен, ынтымақпен елдікпен.

Өткен жанса кім тұрады қуанбай,

Бірге болып бар Алашпен туғандай.

Ел тілегін жеткізгені әр үйге,

Қосарланып бағым үшін туған ай.

Тарихымның тереңінен сыр шертіп,

Елім үшін жауға шапқан бабамдай.

Болса дағы жауабы мол ауыр жүк,

Ақаңдардың жолын жалғап алысып.

Ғасырларға өшпес мәңгі жол салу,

Түсінгенге жалаңтөстік батырлық.

Қалай толғап жырламассың игі ісін,

Бой бермесе асау шабыт ақындық.

Өрлігімен шаңын серпіп азаптың,

Өнегесін көрсете алған ғажаптың.

Дүбірлеткен тұлпарлардай даламды,

Нар тұлғасы Қоғабайы Қазақтың!

ТӨЛЕГЕН АЙБЕРГЕНОВ

Жырларында нажағайдың жарқылы,

Жүрегінде Отанының отты үні.

Сезімінде кең даламның ақ гүлі.

Рухында өр Алтайдың шыңдары,

Сағынышы сұлулықтың аққуы,

Адалдықпен көркемдіктен құралған,

Бар байлығы өлең- күміс алтыны,

Ерлікпенен махаббатты жырлаған,

Көңілінде Ақ Жайықтың толқыны.

Шырақ жаққан мұнаралар басынан,

Көріппе едің мұндай ғажап ақынды?!

Өзектесіп күрес толы өмірмен,

Терең оймен тіршіліктен гүл ілген.

Тумысынан ар намысын ту қылып,

Дарынымен сыйға алған Тәңірден

Тірі дүние тамырындай дірілдеп,

Қасиетін таныта алған кеңінен.

Айбергеннің Төлегені еді ол,

Тектілікпен биіктерден көрінген!

Тазалығы тозаң түспес айнадай,

Төзім күші қайнап шыққан қайнардай.

Оны көрсем елестейтін таулардың,

Шыңдарында тіке өскен қарағай.

Асау Барақ бабам өзі қол жайып,

Ақ батамен тілек айтып тұрғандай!

Кәусар бұлақ туған жердің төсінен,

Нәр алғандай боз жусанның исімен.

Жыр нөсерін құйып өтті дамылсыз,

Көз жұмғанша халқым қалмай есінен.

Таңдайларын тақырлардың жібітіп,

Жалғасқандай көшпенділер көшімен!

Отаныңнан барма артық ырыс –бақ,

Еркіндікпен жүрсең бақыт тыныстап.

Сол мақсатты арман қылған дауылпаз,

Кеткенімен арамыздан алыстап.

Бір тойым бар тарқамасы сөзсіз-деп,

Ала таңнан үн қатады дауыстап!

ДҮНИЕДЕН ӨТТІ

(Қадір Мырзалиевтің рухына)

Туған елге жарық төгіп тұратын,

Дүниеден өтті бүгін ұлы ақын.

Жанарында үйірілген тамшы жас,

Соңғы өлеңі сезім болса ұғатын.

Аянбастан қызмет қылып халқына,

Жанын қиды адал таза қалпында.

Түгендеген ұлттық арман мүдесін,

Жыры қалды мәңгілікке артында.

Оқып оны шыға алмайсың ойлардан,

Замананың бетке ұстары ойлы адам.

Көкірегіне бар түйгенін ақтарып,

Мырза-Әлі, Қадырмын – деп, қол қойған!

Жаздырмастан келер күнге сағатын,

Қайдан білген соңғы соғар сағатын.

Қаламсабы құлап жатыр жанында,

Қалдырғандай аманатқа сом алтын.

Еріксізден күрсінесің қия алмай,

Поэзия көші тоқтап қалғандай.

Шын махаббат сезіміне көндірген,

Еңбегінен тебіреніп көз алмай.

Талай балғын жас дарынға берген қол,

Елге керек тапжылмайтын ер еді ол.

Жұлдызы еді даналықтың ерліктің,

Сыр шертеді ақын өткен қиын жол.

Музасына ғашық болып арбалып,

Ішкі мұңын айтқан емес тіс жарып.

Сыйға тартты шындық ойды көркемдеп,

Бар сенгені өзі сүйген нар халық.!

Қайран ақын аласұрған теңіздей,

Қызыл тұман азабына езілмей.

Өлгенде де жоғалтпай өз мендігін,

Көрсете алып жомарт мінез кеңдігін.

Ойға батып жатырғандай көз ілмей.

Өрлігіне өзің қайран қаласың,

Жүрегінің емдемек боп жарасын.

Іздеуменен жыр дария арнасын,

Оның жаны елес болып кезгендей

Өзі туған шексіз - шетсіз даласын.

Ата жұрты көшкен жерге таңданып,

Боз жусанды жасыл қырда дем алып,

Сүйген жүрек сезімдерін жырлауға,

Келетіндей ертең қайта оралып!

ҰМТЫЛМАС МҰҚАҒАЛИ МАҚАТАЕВ

Тірліктің ұлан байтақ әлемінде,

Ой тастап ақыл ойдың тереңіне.

Шындықты шырқай біліп өр дауыспен,

Тебірентіп бас идірген өнеріне.

Жырлаған туған елін, кең даласын,

Ғасырлар үні жатыр өлеңінде!

Тіріде кешкен талай азап отын,

Ту қылып адалдықпен қазақ атын.

Қаншама жыр қалдырды ұрпағына,

Ақиық Мұқағали қайсар ақын.

Әлі де даңқы оның арта бермек,

Барында кең пейілді асыл халқым.

Тәңірім сыйға тартып әу басында,

Өлеңнен дем салған соң қолқасына.

Өр рухы қанат жайып әлем шарлап,

Тойланар тоқсаны да, жүз жасы да.

Жазылар әлі талай естеліктер,

Тілдесіп келешекпен жалғасуға.

Ерітіп мұз құрсауды сөгілдіртіп,

Жаныңдыі ойға бөлеп егілдіртіп,

Маздатып сиқыр жалын тылсым күшпен,

Көзден жас моншақтатып төгілдіріп.

Тулатып сезімдерді жүректерде,

Сағыныш сазды әуенін төріңе іліп.

Оятар соқырды да қалғып кеткен,

Үмітпен имандылық дәнін беріп,

Сонда ғой түсінгенге ажар көрік,

Жүректі таза ұстасаң нағыз ерлік!

Ол жүрер әрдайымда бізбен бірге,

Жетелеп ігіліктің іздеріне,

Сыйлаумен отты өлеңін гүлден өріп.

Бұзылмас ескерткішке соғып көрік.

Әлемнің ақ сарайын қоныс қылып,

Бар елді жақсылықпен туыстырып.

Жыр оқыр қол жетпеген мінбелерден,

Тапқандай жоғалтқанын күліп тұрып.

Өкпе айтпас қабақ шытып ешкімге де,

Жанынан шуақ төгіп жылындырып,

Бабамның кең пейілін ұғындырып.

Қалды-деп,інілерге Оразақын,

Киелі қара өлеңін үлгі қылып!

Өткенмен көшкен жұрттай мынау фәни,

Ұмтылмас таудай алып Мұқағали!

Ұлғылап кие толы аманатын,

Бауырым оқып жүр сен, терең тани!

ЖҰМЕКЕН НӘЖІМЕДЕНОВ

Көз алартып айнымай иіс сасықтан,

Туған елді бөлшектеуге асыққан.

Қарсы тұрып Хрущевтей есерге,

Қайран ақын жаратылыған намыстан.

Келмесін-деп, қайғы пәле төріме,

Оттай маздап ыза кегін тасытқан.

Терең оймен уақытпенен бір түлеп,

Нажағайдай көкте ойнаған күркіреп.

Менің елім, менің жерім әнімен,

Дауыс салып қаһарман ер- жаужүрек,

Қуат берді тірек болған халқыма,

Тәңірімнен әділеттік нұр тілеп!

Адамзатқа үндеу болып шырқалған,

Ұлы дала мінбесінен самғады ән.

Қанатқа іліп күнге ұмтылса аққулар,

Қыран біткен тау жаңғыртып қосылған.

Ән еді бұл мәңгі өмір сүретін,

Дауылдарда жарып шыққан ғасырдан.!

Көктемдердің гүлдеріндей жайқалып,

Құлап қалған рухымызды қайтарып.

Тегіс шарлап ұлан байтақ жер үстін,

Ақиқатты адамзатқа айта алып,

Бұлбұлдардың үндеріндей күй сандық,

Көңілдерді әсем сазға толтырған,

Осы жырда ғажап сыр бар қаншалық?!

Бүкіл әлем тыңдайды оны ертемен,

Еркін ойлы ұл-қызына таңданып..

Қайталайды қосылып бір ішінен,

Келісімде болса екен-деп, бар халық!

Мақтау жетпес жан едің.

(Қабиболла Сыдиықұлы рухына)

Тәнің аға өлгенменен,

Алатаудың үстінде.

Рухың өршіл өлмес өлең,

Керуен өмір көшінде.

Тіл қатады ұрпақтарға,

Сыйға ұсынып ой нәрін.

Шежіре боп қосып жырға,

Ғасырлардың қойнауын.

Құмда қалған бабалардың,

Қазынысын аршумен.

Жанкештікпен тасқа жаздың,

Бабам жәйлі жақсы өлең!

Жетті бізге сіз арқылы,

Ақпа жырлар не түрлі.

Елжіреткен нар халқыңды,

Бұлбұл үні секілді.

Мақтау жетпес жан едің сен,

Өткен кішік қалпыңда.

Дем біткенше қызмет еткен,

Киелі асыл халқына.

Ізгіліктің жыршысы едің,

Серік қылған төзімді.

Әлдилеген қалың елің,

Ұмытпас-ау өзіңді.

Туған жерге маңдай тіреп,

Қаз баяғы қалпыңда.

Тұрғандайсың күлімсіреп,

Қариялардың алдында.!

Қайран Хабем жүзі жарқын,

Інілерге дем берген.

Өн бойыңнан ата-салтым,

Үлгі болып гүл өрген.

Ой салады күнде маған,

Өзің болып сырласып.

Жетпісіңде елге келіп,

Қақ төрінде жайғасып.

Қос аққу-ең жеңешеммен,

Жұбын жазбай самғаған.

Жалғыз келді өксідім мен,

Жоғалтқан соң сыңарын!

Өмірзақ Қалбайұлы

От кеудеңді тербеп нәзік сырлы ағын,

Теңіздердей буырқанып тынбадың.

Прометейдей шырақ тасып еліңе,

Азияда шалықтады жыр әнің!

Таңдандырған бүкіл байтақ ғаламды,

Сізді көрсем, көргендеймін даламды,

Шетсіз-шексіз талантыңа бас иіп,

Марғұландар беріп кеткен бағаңды!

Шежіремен жұрт алдында еңбекпен,

Өзіңсің ғой ақ жауындай жыр төккен.

Біздер үшін бастау бұлақ көзісің,

Жүрек қылын тебірентіп тербеткен.

Жаңғырттырған Маңғыстауда тау ішін,

Сенде оты ар ожданмен намыстың,

Жырларыңнан естіп күнде толғанам

Бабалардың ерлік толы дауысын.!

Иә, Бекет-деп, тұрады олар тіл қатып,

Түсінгенге даналықпен сол бақыт,

Қалың Адай, Алты алаштың қорғаны,

Тәңір өзі батыр қылған жаратып.

Ерлік даңқ асқан емес олардан,

Іздерінде інжу маржан ой қалған,

Ұлылығың келер толқын ұрпақты,

Сусындаттың сол бір мөлдір қайнардан !

Кім ұмытар бұл өрлікті абызым

Адайларға дара біткен жұлдызым,

Жарығымен нұрландырып ұл қызды,

Талпындырған биігіне шың құздың.

Сезем бәрін бастан кештің талай сын,

Өткен жолға ойға батып қарайсың.

Маңғыстаудың баға жетпес абызы,

Мәңгі өшпейтін ізгі ісіңмен, жарайсың!

Менде жалын жырыңды оқып өскенмін,

Құтты болсын асқар шыңды сексенің.

Бабалардың тәбәрегі киелім,

Кел құшақтап еміреніп иіскейін!

Шапих Ізбасұлы

Қайран Шаке! Алатаудай асқағым,

Бүгін менің биіктеді-ау аспаным,

Өз атыңа халқың берген көшеде,

Даналықтың көргендеймін бастауын.

Кең Жылойым, қимастықтан құшаққа ап,

Есіміңді төске жазып асқақтап.

Төккен тердің көріңдер – деп, жемісін,

Келер күнге ой салғандай үн тастап.

Ақын жүрек бәрін қалай сезбесін,

Кеңдігіңмен көшең тауып үйлесім.

Мен емес-ау өзі жырмен жазғандай,

Ізгіліктің мәңгілікке өлмесін!

Сыр да жоқ ғой өзіңізден жасырар,

Әруағың ұлылығын асырар.

Ақыл ойдың жібін жалғар біздерге,

Көбейсе екен сендей дана асылдар!

Бесіктен соң, тосар табыт бәрінде,

Нағыз бақыт өміріңнің мәнінде.

Өшпес ізің өз көшеңнен қол созып,

Жетелейді даналықтың тәжіне!

Шапағаты көпке ортақ жақсының,

Есіміңді жалау қылып жақсы інім.

Сенен қалған нарымызда, барымыз,

Жолдарыңды жалғарма екен Мақсымым!

Топты жарып сөз сөйлесем шешенде,

Бақыт нұры толғандай-ау кесемде.

Өзіңді айтып парызымды өтеп бір,

Кең Жылой – деп, ән салайын көшеңде!

Алтын қазық жұлдызым

( Зейнолла Серікқалиұлына)

Қасиеттің жаққан сансыз шырағын,

Кеудең сенің күмбірлеген жыр ағын.

Жараланса ақын жаным, жан аға,

Ішем сенен сұлулықтың бұлағын.

Көк аспаным нұр төккендей арайлы,

Бойымнан мұң, әлі кетіп тарайды.

Қанаттанам-қуат бітіп бойыма,

Құшақтардай көгімдегі күн-айды.

Тағы іздеуге өлең-жырдың шың-құзын,

Аттанамын белді буып ақтаңда.

Қуанумен, алтын қазық жұлдызым,

Бағыт сілтер сендей ағам болғанға.

БОЛАТХАН ТАЙЖАН

Дақ түсірмей киелі ата - салтына,

Дем біткенше қызмет қылып халқыңа,

Ерліктердің жасап бердің ғажабын,

Қайталанбас болмысы кең нар тұлға!

Іштен қайнап елім – деген арман ән,

Ұшқып атып намыс атты жалыннан,

Адал жасап қиындықтардан сескенбей,

Тайсалмадың биік мақсат жолыңнан!

Тура қарап ақиқаттың бетіне,

Ем іздедің қоғамыңның дертіне,

Жан кешті боп жолын аршып шындықтың,

Берік болып елге берген сертіңе.

Арды қолдап отқа түстің ел үшін,

Армандаумен кеңге тартқан өрісін,

Отты санаң Отаным – деп алаулап,

Қайсарлықтың көрсете алып үлгісін!

Ұры – қара алаяқтар жақтырмай,

Шаң боратып,тас атсада шапқылай,

Сен қайтпадың ерлік – өжет мінезден,

Кісілікке бірде-бір кір жұқтырмай.

Бойыңдағы сарбаз көрік талғаммен,

Сен алыстың дүние қуған жандармен,

Ойлар салдың санасына ұрпақтың,

Бар ғұмырды ізгілікке арнаумен!

Ойлауменен нар халқыңның мүдесін,

Жол іздедің ақиқаттан ел үшін,

Даңқ қуып менменсінген тірлікке,

Жәдігөйлердің тілгілеумен кеудесін!

Сан қақталған талай дауыл төсінде,

Сене біліп қара халық күшіне,

Парызыңды өтей біліп ерлікпен,

Азамат боп қалдың елдің есінде!

МҰХТАР ТАЙЖАН

Адалдықпен егіз туып өскендей,

Дүние құмар тойынғандарға дес бермей.

Мұнайлы Өзен қан жұтқанда қайғыдан,

Қолдың ұшын ұсындың сен сескенбей.

Ұландарын оққа жығып мастанған,

Озбырлардың өтірігіне еш сенбей!

Залымдардың айтып бетке қылмысын,

Ақиқаттың қолына алып қылышын.

Ұран салдың өр шындыкпен әлемге,

Көрсете алып азаматтың ер ісін.

Бірге болдың күйзелген нар қалқыңмен,

Үмітпенен іздеп алдан жеңісін!

Жақсылықтың үзбеу үшін жолдарын,

Аямадың жомарттықпен қолдағын.

Қиналғанда сүйеніш боп туғандай,

Мейіріммен нұрландырдың жандарын.

Пейіліңнің кеңдігімен түн серпіп,

Сыйға тарттың тектіліктің арлы әнін!

Бірге өткеріп қасірет мұңын дәуірдің,

Жаста болсаң бастан кештін ауыр күн.

Келешегін туған елдің ойлаумен,

Жеткізсем-деп,әділдіктің жарығын.

Ұмтыларма кемеңгерлік бұл еңбек,

Аман жүр сен тіл көздерден бауырым!

МАЙРА МҰХАМЕДҚЫЗЫ

Жүзе біліп ағысы мол тереңді,

Қазақ қызы мойындатқан әлемді.

Ой салады еріксізден жаныңа,

Пейілі оның айтшы неткен кең еді.

Өшпейтұғын өнерінің шуағы,

Жалын өріп жаныңа нұр құяды.

Бұлбұл қылып жаратқанба Тәңірім,

Қуантуға Отан-Ана ұямды.

Сыр ақтарып ұлы көштен өткеннен,

Ол өткен ғой небір асу өткелден.

Таңданасың өрлігіне арудың,

Қайсарлықпен қиындықты қақ тілген.

Елемейтін жердің жақын алысын,

Шалсаң түнде эфирлердің ағысын.

Алаш үнін асқақтатқан биікке,

Сен естисің оның аққу дауысын.

Жүрсем дағы еленбестен қиянда,

Бар үмітім ұлт намысым Тұранда,

Қазағымды мойындатқан әлемге,

Әнші Майрам сірә есімнен шығарма!

Ізгі ісіңмен ұлысың

( Төкен Танайұлына )

Арқалаған сан алғысын талайдың,

Сізді көрсек елестейді арай күн.

Атақ-даңқың гүрілдеген теңіздей,

Марқасқасы кіші жүзде Адайдың!

Інілерге біткен жарық шамдайын,

Сәл қиналса демеп, аға, қол жайдың.

Борыштымыз бәріміз де алдыңда,

Өзің барда болған емес сары уайым.

Егіз біткен ерлігің мен өрлігің,

Кең даламдай шетсіз-шексіз кеңдігің.

Саған айтар тілек көп қой біздерде,

Алпыс таудың басқан шақта кіндігін.

Қуат алып Кең Жылойдай ұяда,

Қанат қақтың абыроймен қияға.

Басқан ізің қай жерде де гүлденіп,

Ел үмітін ақтай білдің, жан аға!

Бірегейсің әуел бастан жаны асқақ,

Отызыңда орда бұзып жол бастап,

Маңғыстауды мекен еттің қанша жыл,

Түсірместен биіктерден ту ұстап.

Еңбек жанып, құт қадамың өркендеп,

Әр жолыңа із тастадың көркемдеп.

Сол еңбегің ұмытылған жоқ, жан аға,

Інілерің қол соғады Төкең деп.

Ұстазы боп ақ желкенді жастардың,

Өскен сайын тәкаппарсып таспадың.

Көз алдымда өткен жылдар сан жолдар, ,

Өзің демеп өрге қадам басқаным.

Нар халқыңның ұққан жүрек тынысын,

Жаратылған жансың ғой сен жыр үшін.

Пір Бекеттің Ақмешітін салдырған,

Ізгі ісіңмен, асыл аға, Ұлысың!

ӨТЕЖАН НҰРҒАЛИЕВ

Бөлек біткен жаратылыс күмбезі,

Ақындардың ақыны еді ол өзі.

Сыймай кетті кең дүние тар болып,

Әділетсіздікке шоқтай жанып өзегі.

Сүйе біліп өзі сүйген халықты,

Ол үйретті еркіндікті даңқты.

Ар-намысын биік ұстап кірлетпей,

Жырлай біліп Отан атты алыпты!

Нар еңбекке табындырып жүректі,

Шақырумен жарқын жаққа желекті.

Отты өлеңнен соғып әсем сәулетті,

Шырақ жағып дарындылар жолына,

Аямады қолдан келер көмекті.

Терең оймен дариядай ағыла,

Ие болып ер азамат тағына.

Нажағайдай көкте ойнаған шатырлап,

Бағынбады озбыр билік заңына!

Жағынумен жөндеп алып жағдайын,

Менменсумен кеуде соққан талайдың.

Бетін тіліп ақиқатты айтқан ол,

Өрлігімен тура біткен Адайдың!

Тазалықты алған әбден бекініп,

Қас жауы еді алдау-арбау өтірік.

Жоламайтын маңайына арсыздар,

Тастайтындай тұншықтырып өлтіріп!

Қажет етпей тіршіліктің арзанын,

Шарқ ұратын іздеп ойдың маржанын.

Табиғат- ана өзін бөлек туғызған,

Дауыл еді мәрт мінезі жайсаңның!

Өзі сыйлап туғанынан дарынды,

Жаратқаннан болған туыс жақыны,

Ел бақытсыз сыйламаған ақынын.

Шаңға апарып лақтырғандай алтынды,

Басқасалса кім көтермес тағдырды.

Қоқыс толы,қорқау толы қоғамның,

Шеңберіне кірмей кетті ақыры!

Ақиқаттан іздеп биік арманын,

Досы болып жаны таза жандардың.

Үміт артып інілерге дарынды,

Сыйлап кетті қолдан дана қаламын!

ҚАРА НАР

(Нәсіпқали Марабаевқа)

Ассалаумалейкум!

Мұнайдан өскен киелім,

Кеудемдегі күмбірлеген күй ме едің,

Сәлемдерін қарттарымның арқалап,

Сағынышпен өзіңді аңсап келемін!

Көз алдымда өмір жолың сыр шертіп,

Өн бойыма құйып жатыр өжеттік.

Шағыл басқан Прорваның төсінен,

Мұнараларды тоғай қылып көтертіп.

Бұлаң қағып,ойнақ салып қиялға,

Маңқыстаудай қасиетті ұяңда

Сенің жалын лапылдаған жастығың,

Жетелейді желкен құрып қиянға.

Бір кездері от жалыны сөнбеген,

Сәлем айтып өзіңізге Теңгеден.

Ерлігіңді тізгіндеген жыр қылып,

Сөйлеп жатыр дана дала мінбеден.

Маңдай терің тамған жері бұлақтап,

Өткен күннен ой түйіндеп сабақтап.

Бозашыда жар салады Нәкең-деп,

Мәңгілікке аңыз қылып мадақтап.

Жан бабамның ақ батасы дарыған,

Қарап тұрсам әрбір басқан ізің ән.

Қаражанбас,Қаламқас пен Өзеннен,

Абылдайын ағыл-тегіл ағылған.

Маңқыстауым!Ақжарма жыр,өлеңдей,

Жұлдыздармен сен келер-деп,елеңдей.

Көк аспанға зерлеп жазып қойғандай,

Марабаев Нәсіпқали дегендей.

Жырға қос-деп,қайталайды кең далам,

Мен қуанып,ерлігіңе танданам.

Туған елдің түсірмеске бағасын,

Колбиндерді ала білген жағадан!

От кеудемді кетті-ау менің жыр кернеп,

Сәуле төгіп өнегелі нұр өрнек.

Қызыр баба шалған Ата төріне,

Халқым үшін тудырған ғой Пір Бекет!

Әрбір ізің аңыздарға пара-пар,

Естен қалай сен кетерсің қара нар.

Өзің сүйген Кең Жылойдан келдім мен,

Ақыныңның отты жырын қабыл ал!

РАХЫМЖАН ОТАРБАЕВ

Кең әлемге қазағымды танытқан,

Дара туған тума талант жарық таң.

Шуақ төгіп адамзатқа ой салып,

Сөз маржанын дариядай ағылтқан.

Рахымжан-деп,өз қолымен қол қойып,

Бабалардың ізгі жолын жаңғыртқан,

Сүйсінбессің қалай дарын тұлғаға,

Ақын болсаң тереңдікке құмартқан!

Тағдыр қинап сынаса да қаншама,

Басын бұғып қалмастан ол тасада.

Пана қылып жалғыз ғана Тәңірді,

Көкжал селді ағыстарды қарсы ала

Сескенбестен дауылдардан қайсар ұл,

Алға тартып ұлтым деген ой сана.

Мәңгілікке соға білген ескерткіш,

Сұлулыққа қарау үшін тамсана!

Қас өнерден көтерген көк күмбезді,

Тылсым жұмбақ әлемдей ғой бір өзі.

Қуанасың ойларына даналық,

Елестеткен буырқанған теңізді.

Шақырады ерліктерге ізгі ісі.

Тану үшін дауылдарда өзіңді,

Ұғу үшін асқақ арман сезімді!

ТАБЫЛДЫ ДОСЫМОВ

Оны ұғады ақын жанын түсінген,

Жүректегі ыстық әннің күшімен.

Сүйді байтақ шексіз-шетсіз даласын,

Шығармастан әрбір қырын есінен.

Қуанумен қазақ болып туғанға,

Қуат алып ана тілі күшінен.

Мүмкін емес сүймеу туған жеріңді,

Туып өскен айдын шалқар көліңді.

Соның бәрі сұлулықпен сыр шертіп,

Оның ақын жүрегінен көрінді.

Тәңір берген дарындықтың сәулесі,

Гитарадан жырға айналып төгілді.

Туған елмен егіз бітіп тынысы,

Қалап алып өнер атты ырысты.

Бар азапқа шыдап бақты тоңса да,

Өзгертпестен жүректегі қағысты.

Толқындарын Ақ Жайықтың билетіп,

Аққулардың үніменен табысты.

Бір қосылып қайталанбас дауысы.

Беттен соққан дауылдарға қарамай,

Ғылым шыңға өрмелеген данадай.

Өнер десе ішкен асын қойған ол,

Әуел бастан соның үшін туғандай.

Асықты ол барын елге берерге,

Тауды жарып алға ұмтылған бұлақтай!

Қалмау үшін қолын бұлғап жырақта,

Әсем сазбен әнін құйып құлаққа.

Сұм ажалмен Ер Төстікше адысып,

Айналғаны алаулаған шыраққа.

Көз алдымда оның жарқын бейнесі,

Сапар кешіп кеткендей ол бір жаққа!

МҰҚТАР АРЫНОВТЫҢ БАТАСЫ

А,Құдай!

Аңсатып берген азаттығымды сақта,

Ата –бабанан қалған қазақтығымды сақта.

Қайта оралған Науырызымды сақта!

Қайта түлеген ұл-қызымды сақта!

Жазықсыз жабылған жаладан сақта!

Жеріме көз тіккен пәледен сақта!

Елдің бағын байлайтын,

Қара бас қамын ойлайтын,

Әділетсіз биліктен сақта!

Тілінен безген тексізден сақта!

Ізеттіліктен жұрдай бетсізден сақта!

Елді сыйламаған есерден сақта!

Нанды басқан кеселден сақта!

Ынтымағы жоқ туыстан сақта!

Қайырымы жоқ бастықтан сақта!

Қасыңнан шыққан қастықтан сақта!

Парасатсыз ғылымнан сақта!

Сырты жылтыр залымнан сақта!

Ақпақұлақ шәкірттен сақта!

Атасын білмес мәңгүрттен сақта!

Ниеті бұзық діндардан сақта!

Тентек су ішкен жындардан сақта!

А,Құдай!

Халқымның даналығын,

бойымызға дарыта гөр!

Жеріміздің қазынасын,

игілігімізге жарата гөр!

Елеміз есейіп берекелі болсын!

Ит жылы несібелі берекелі болсын!

Жаңа жыл халқыма жан саулығын,

Тән саулығын сыйласын!

Өрге бассын жас ұрпағым,

Мықтап ұстап тағдырының бұйдасын!

КЕЛЕШЕК ИЕЛЕРІНЕ

Көтеруге ел сенімі мол жүкті,

Ұғындыңба азаматтық міндетті.

Болашаққа қандай жолды таңдадың,

Шырақ қылып кеудеңдегі жүректі,

Жырлай біліп ұлан байтақ далаңды,

Шарламаққа ғылым атты ғаламды.

Қандай мақсат қойып едің алдыңа,

Бұл тірлікте сарп етуге санаңды.

Ер жігітке талап болмай сән қайда,

Қырандайсың жаратылған самғауға.

Бойыңдағы жалын оты лаулаған,

Тасқын күшті жұмсамақсың сен қайда?

Айнымаған биік заңғар тау шыңнан,

Қорған болып туған елге бас ұрған.

Әзірмісің аманатын ақтауға,

Бабалардың саған сеніп тапсырған?

Ата жолы кие толы сыршыл бақ,

Рухсыз елге қайдан сірә қонсын бақ.

Қан жүгірткен тамырына халқыңның,

Қайнарыңнан алдыңба әбден сусындап?

Билігің жүр еліктеумен әр көшке,

Дайынбысың әділетсіздікпен күреске,

Намысыңды желбіретіп ту ғылып,

Серт бердіңбе ар алдында сөнбеске?

Алтын шамың жарқыратып дініңнің,

Құдыретін сезінумен тіліңнің

Қамал қылып талабыңды нұр ілген,

Шың құзына талпындыңба білімнің?

Имандықтан бастау алар сын нағыз,

Қандай күйде дүние таным санаңыз,

Таба алама ізгіліктің жалғасын,

Бабаларың ерлікпенен салған із?

Жат елдіктер үнін буып жасырған,

Тарихыңды қолға алдыңба жас ұлан.

Қазақ үнің қашан шығар өзіндік,

Кең әлемге даналығын асырған?

Айта біліп ақ тілегі ел сөзін,

Қорғай біліп ұлттық рух мүддесін,

Әзірмісің болмысыңды жоғалтпай,

Қаласуға сара жолдың іргесін?

Жауап күтем үмітпенен өзіңнен,

Көрмек болып ақиқаттың жүзінен,

Ұғындыңба Абай бабам жыр қылған,

Имангүлін жүректегі сезіммен?

Сыр қалмасын жасырынып қойныңда,

Қандай мақсат жатыр айтшы ойыңда,

Жыйнадыңба ақылменен сіңіріп,

Пайғамбардың өнегесін бойыңа?

Жетсем деумен даналықтың бағына,

Тек шындықты серік қылып жаңына,

Дидарына қарап күнде тамсанып,

Жол таптыңба бір Аллаһты тануға?

Жоғалтпастан инабаттық құныңды,

Тұлпар қылып уақыт досты ғұмырлы,

Талпындыңба игеруге қазірден,

Адамзаттың игілігі үшін ғылымды?

Жүрегімді елжіретіп жаз үнің,

Көргендеймін жүздеріңнен таң нұрын,

Жауап берші келешектің иесі,

Қолға ұстамақ ертең елдің тағдырын!

ӨМІР ДЕРЕК

ЛҰҚПАН СИСЕКЕНҰЛЫ БЕГАЛЫТЕГІ 1947 жылы 11 қыркүйекте қазақ мұнайының астанасы,киелі кіндік көзі-Кең Жылой өңірінде,Құлсары қаласында туған. Еңбек жолын Атырау қаласындағы аяқ киім фабрикасында бас инженер болып бастап,кейін партия-комсомол жұмыстарында, ал 1974 жылдан бастап Атырау обылыстық Обком партиясының жолдамасыменен ұзақ жылдар Жылой аудандық ішкі істер бөлімінің бастығының орынбасары,кейін тергеуші, бөлім бастығы болып 1994 жылға дейін аянбай адал еңбек етті. Жұмысының ауырлығына қарамастан, Тәңір берген талантын шыңдап қолынан қаламын тастамастан,небір қиындықтарға төзе білді.Ақиқат шындық үшін алысты.Ақынның тұңғыш тырнақ алды өлеңдері мектепте оқып жүрген кездерінде1963-1965 жылдары «Қазақстан Пионері «газетінде жарияланған. Содан бері Лұқпанның жиырмадан астам өлең жинақтары, поэмалары,прозалық шығармалары жеке кітап болып шықты. Ақын, Жамбыл Технологиялық институтын ( 1970),жылы ал КАЗМУ-дің заң факультетін ( 1982) жылы сырттай оқып бітірген.Ақынның бұған дейін «Тіршілік толқыны»,(1974) «Атырау Айдыны» (1982), «Жылой қаламгерлері» (2005) атты кітаптарға топтама өлеңдері енген.Ал өзінің жеке «Теңіз»(1994), «Адамзат жер Анаңа табын енді»(1995), «Ақ бесігім кең Жылой»(1995), «Иә Бекет»(2000), «Кең Жылойдың Иманқарасы»(2002), « Кең Жылойым - әулиелер мекені» (2002) «Лұқпан»(2002), «Байбақты Ата »(2003), «Мәдинада Мұхаммед»(2004), «Түркстанда Қожа Ахмед»(2005),» Маңғыстауда Пір Бекет»(2005), «Мәңгілік Рух Махамбет»(2005), «Төремұрат- ата бастауы және замандастары»(2006), «Құдіретке тағзым» (2006), «Өнегемен өрілген ғибратты ғұмыр»(2006), «Қызым Менің» (2007),» Сүйе біл Отан анаңды» таңдамалы жинағы(2007), «Наурызғали Бешимов» (2008), «Жапырағы Жайылған Кең Жылойым»(2008), «Қарапайым солдаттан генералға дейін»(2008), Көріпкел-әулие Адай Ешман Ата(2009), Ерлігі күйге айналған әруақты Төремұрат ата (2010)» Ұлы Абайдың рухыменен сырласу» (2010), «Ұлттық Рухын ту қылған» (2013), «Аққудай сұлу жан еді»(2013), «Із кесумен өткен ғұмыр» (2013) «Бабалар салған жолменен» (2014), «Бабалардың алтын сынығы» (2016), «Қасиетті парыз»(2016) атты кітаптары жарық көрген.Ақынның өлеңдері Қазақ ақындарының он томдық поязиялық антологиясына енген.

Лұқпан Бегәлі 1986 жылдан бері Қазақстан Жазушылар Одағының мүшесі.

Ішкі Істер қызметінің ардагері. Подполковник.Ақын ұрпаққа ұлттық рухымызды ту қылып мол мұра сыйлай білді.Оның шығармашылық еңбектерін насихаттау келер толқының ел алдындағы азаматтық міндеті.

МАЗМҰНЫ

Кітапқа барар жолда

Бірінші бөлім

Менің қазақ елім

Екінші бөлім

Ұлы даланың ұлы перзенттері

Аттила

Ғүн патшасы Аттиланың өсиеттері

Күлтегін

Тұмар қыз

Бейбарыс

Шыңғыс Хан

Сарайшық

Жезді

Қорқыт баба

О,Шәуілдір

Арыстанбаб Баба

Қожа Ахмет Иассауи

Сұрарым

Бұхар жырау

Төле би

Қазбек би

Айтеке би

Бөкен би

Абылай

Кенесары ханның жүрегі

Қайдасыңдар түріктерім

Абат Байтақ

Отырар

Қырық қыз туралы аңыз

Әл-Фараби

Шоқан

«Елім-ау!»әні туралы жыр

Сырым баба

Абай бабам

Қызыл қала

Дүйсеке ата мешіті

Адай бабам

Адай жылқысы

Балжігіттің киіз үйі

Ақмешіт

Мөңке би Тлеуұлының рухыменен сырласу

Ақтөбе және Қарасай батыр

Ұлы қолбасшы Табын Қараұлы Бөкенбай батыр

Әбілқайыр хан

Жағалбайлы Тайлақ батыр

Сүйінқара

Бергеніңнен айырмай

Мен қазақтың ұлымын

Үшінші бөлім

Мәңгілік рух-Махамбет

Маңғыстау

Адайлар

Әруақты ата-Ер Қосай

Батыр бабам

Ер Қосай ұрпақтарының әні

Иә,Бекет

Отман тау

Сүйіндік баба

Ағатай әулие

Исатай батыр

Есет баба

Жарас Мерген

Ұлытау

Табын Досжан Қазірет

Нұрпейіс Қазірет

Оспан батырдың соңғы сөзі

Дауылпаз жырау Сүгірім

Адайдың жүйрік Ақтаны

Нұрым ата басында

Абыл ақын

Абыз аға

Алаш ұраны

Желтоқсан

Той күнгі тілек

Хазар патшасы туралы ой

Жоғалған ел

Ата рухыменен сырласу

Бабалар салған жолменен

Төртінші бөлім

Менің сүйген Отаным

Бесінші бөлім

Кең Жылойым-әулиелер мекені

Алтыншы бөлім

Арыстары Алаштың

Әлиханы Алаштың

Ахмет Байтұрсынов

Жүсіпбек Аймауытов

Мұстафа Шоқайұлы

Алаштың жарық жұлдызы

Азаттық жаршысы

Аққу ақын

Ғұламасы елінің

Халел Досмұхамедұлы

Тұрар Рысқұлов

Сұлтан Ғалиев

Құлагер ақын

Шәкәрім

Шахан Мусин

Жалау Мыңбаев

Ораз Жандосов

1937-жыл

Қозғара мен Махамбет

Мағжан ақын менен Адай шалы туралы жыр

Данышпан Мұқтар әулием

Жұмабек Тәшенов

Бауыржан

Ермұхан Бекмаханов

Ұлылық

Қасым ақын зираты басында

Халқының ұлы перзенті

Жетінші бөлім

Өзбекәлі Жәнібеков

Жұбан ақын және Колбин

Шерхан аға

Заманбек

Алтынбек

Алтынбектің соңғы сөзі

Заманының заңғары

Жарық жұлдыз

Ақын аға

Ақын жары

Фаризасы қазақтың

Қоғабайы қазақтың

Төлеген Айбергенов

Дүниеден өтті

Ұмтылмас Мұқағали Мақатаев

Жұмекен Нәжімеденов

Қара нар

Рақымжан Отарбаев

Мұқтар Арыновтың батасы

Келешек иелеріне

Өмір дерек





