МОГИКАННЫҢ СОҢҒЫ ТҰЯҒЫ

(Роман)

Ι ТАРАУ

1755—1763 жылдарғы қиян-кескі қырғын соғыстың ізі Гудзонның басы мен сол маңайдағы көлдердің айналасында сайрап жатыр.Тегінде, сол соғыстың мұндай куәсі Теріскей Америкадағы ағылшын отарларын француз қоныстарынан бөліп жатқан ұзын-шалқар шекараның дәл осы арасынан басқа жерден табыла да қоймас.

Бұл атырап көп әскердің жүріс-тұрысына қолайлы-ақ еді. Шампленнің ұзын айдыны сонау Канададан басталып, Нью-Йорк жеріне сұғына кіріп жатыр; осының арқасында француздар дұшпанмен екі аралықтың жарым-жартысын көл бетімен оп-оңай жүзіп өте алар еді.

Түстік жағынан Шампленге мөп-мөлдір таза сулы Горикан көлі — «Киелі көл» келіп қосылады.

Киелі көлдің беті быжырқаған ұсақ аралдарға толы, қос өкпеден онша биік емес тау сілемдерінің қыспағында қалған. Өстіп ирелеңдеген қалпы түстікке қарай ұлан-ұзақ созылып барып үлкен жон қырқаға тіреледі. Одан әрі таусылмастай көрінетін сүйретпе жол кетеді. Қайығын жетегіне алған жолаушы арып-талып Гудзонның жағасына жеткенде өзен беті де өткел бермес «табалдырық тастардан» тазарып, жүзуге де жағдай туады.

Жаугершілікке басқан француздар біз жаңа ғана суреттеп өткен атыраптың жер ыңғайын пайдаланып, Аллеган тауының небір қияндағы алыс шатқалдарына табан тіремек те болды. Содан, ұзамай-ақ бұл ара екі жақтың отар дауынан туған кескілескен қан майданға айналды.

Жан-жақтағы жол-соқпақтарды бақылауға оңтайлы дөң-дөңестерге ірілі-уақты қамалдар орнады; олар біресе ана жақтың, біресе мына жақтың қолына алма-кезек ауысады; дұшпан алса — бұзады, иесі алса — қайталады.

Бейбіт егінші қауым тау қойнауының қатер-қаупінен бойларын аулаққа салып, ежелгі қоныстарынан ұзап шыға қоймаса, жаугершілік жолына түскен әскер жасақтары жан баспаған ну орманға құмартып тұрады. Қайта оралатындары некен-саяқ: азып-тозып, әбден жүні жығылып, жігері кұм болғандар ғана.

Дегенмен қырсық шалған осынау өлкенің қара орманына тіршілік тынысын әкеп жатқандар да сол адамдар.

Қалың тоғайдағы тақырлар мен алаңқайлардан әскери керней дабыл үн қатады; тау жаңғырығы біресе жаралы жандардың сарнаған сұңқылын жеткізсе, біресе ойын-қызыққа берілген қаперсіз жастардың жарқын дауыстарын қайталайды.

Біз айтқалы отырған оқиғалар да тап осы қантөгіс майдан үстінде болған еді. Біздің әңгімеміз Франция мен Англия арасындағы соғыстың үшінші жылын қамтиды. Екі жақ қанша қырқысқанымен ақырында бұл елге ешқайсы да түбегейлі қожалық етіп қала алмады ғой.

Бір топ француздар мен үнділер ойда жоқта ағылшын әскерлерін тас-талқан етті де, шекараның көп жері қорғаусыз қалды. Қорыққанға қос көрінеді дегендей, басқа түскен бақытсыздыққа қауесет пен үрей қосылып, қайдағы жоқ қауіп-қатер кеулеп кетті. Онсыз да зәрелері ұшқан жатақтар ұшы-қиыры жоқ қара орманнан соққан ескек желдің әрбір екпінінен жабайылардың адам айтқысыз қаһарлы айқайы мен құйқа шымырлатар ащы үндерін естігендей болады.

Қорқыныштан құты қашқан жандардың кезіне неше түрлі сұмдықтар елестеп, естері шықты. Ең мықты, жүректі, батыр деп жүргендердің өзі бұл шайқастың жеңіспен бітеріне күмәндана бастады. Ездер мен қорқақтардың саны дүркіреп өсіп берді. Америкадағы ағылшын қоныстары көп ұзамай-ақ түгелдей француздардың қолына өтеді, я болмаса бұл өңірді Франциямен одақтас үнді тайпалары тып-типыл етіп талап бітіреді, деп ойлады олар.

Соңдықтан да Шамплен маңына маркиз Монкальм келіпті және де бұл генералдың жасағындағы әскердің саны «ормандағы жапырақтардан аз емес екен» деген алып-қашпа сез Гудзон мен қос көлдің аралығындағы қырқаның күнгей бетінде еңсе көтерген ағылшын қамалына келіп жеткенде бұндай қорқынышты хабарды ондағылар үрейлі бағынышпен бас көтермей қарсы алды. Монкальмнің жорыққа аттанғаны жайлы хабар жадыраған жаз айында жеткен-ді; осы жаңалықты айта келген үнді жігіті қамалға кіргенде күн ұясына қонақтайын деп қалған шақ болатын. Қорқынышты жаңалыққа қоса шабарман лагерь басшысына Киелі көлдің жағасындағы екінші бекіністің коменданты Мунроның көмекке тоқтаусыз қосымша жасақ жіберуді өтінген сәлемін де жеткізді. Бекіністен қамалға дейінгі орман тұрғыны екі-ақ сағатта жүріп өтетін жолды жүк тиеген арбаларын сүйреткен әскер жасағы күн шыққаннан кеш батқанша әрең тауысар еді. Ағылшын тәжіне нақ берілген қауым әлгі қорғандардың біреуін Уильям-Генри бекінісі, екіншісін Эдуард қамалы деп атайтын. Көнекөз жауынгер шотланд Мунро сол Уильям-Генри бекінісін басқаратын. Оның қол астында тұрақты әскерлердің бір полкы мен отаршыл волонтерлердің1 шағын жасағы бар болатын; әлбетте бұндай аз күшпен Монкальмнің самсаған қолына төтеп беpiп қарсы тұру қиын-ақ.

Екінші қамалдың коменданты қызметін генерал Вэбб өзінің әр жерде бытырап жүрген жасақтарын түгел жинаса, жауға қарсы пысық француздікінен екі есе көп солдат шығара алар еді.

Алайда тауы шағылып, талайы қайтып қалған ағылшын генералдары мен олардың сужүрек әскерлері құрсанып келген қалың жауға қасқая қарсы шығып, Монкальммен бетпе-бет белдесуге батылдары бармай, қамал сыртына аттап баспады.

Қатерлі хабар келгенде туған алғашқы дүрбелең басылды. Қамал алдындағы қалқан іспетті, Гудзонды қуалай салынған көп бекініске орнаған лагерь терең траншеялармен қоршалған. Осы арадан таңертең Уильям-Генри қамалына бір жарым мың адам арнайы жасақ боп аттанады екен деген сыбыс тарады.Ұзамай бірнеше жасақ жорыққа дайындалсын деген бұйрық та шықты. Күбір-сыбыр су сепкендей басылып, жұрт жорық қамына кірісіп те кетті. Абыр-сабыр, арылы-берілі шапқылап, есі кеткен жас сарбаз; ол асығам деп жүріп амалсыз қол байлау болғанын байқамайды. Ал көпті көрген көнекөз жауынгер аспай-саспай сабырмен жиналуда. Оның қатулы өңі мем қамыққан көзқарасынан қара ормандағы қанды шайқасқа онша құнығып тұрмағанын айқын аңғаруға болады.

Ақыры күн де батыстағы тау сілемдеріне барып қонақтады. Лагерь түн көрпесін жамылып, аттанысқа дайындалғандардың дабыр-дүбыры да басылды. Бөренеден қиған офицер үйшіктеріндегі соңғы жарық та сөнді. Топырақтан үйген қорғандар мен сарқыраған өзен қалың ағаштың қараңғы құшағыңа шомып, енді бір сәтте лагерь үстін айналадағы қара орманның қапас тыныштығы басты.

Сұр тұман жамылған сұрқай таңда дігір салған барабандардың дүңгірлеген дабылы шырт ұйқыда жатқан жауынгерлерді жұлқып оятқандай болды. Бұлтсыз аспан бозамық тартып, алаулап келеді. Сабалақ шыршалардың қарауытқан бұлдыр тұлғасы да айқындап, анық көріне бастады. Енді бір сәтте лагерь түгел оянды; небір жалқау солдатқа дейін орындарынан тұрып, жасақтың қалай аттанатынын өз көздерімен көруге құштар боп тұр. Әне-міне дегенше солдаттар сақадай сайланып, сап құрап тұра-тұра қалысты. Жарқылдаған король жалдамалылары оң қанатқа шығып, олардан көрі жұпынылау волонтерлер тәжікелеспей сол қанатқа барып тұрды.

Міне, шолғыншылар да көрінді. Жорықтың керек-жарағын тиеген арбаларға ерген күзет мықты екен. Қатарласқан жасақшылар күн шыға тізбек түзеп, аттанып та кетті. Лагерьден шығарда бұл тізбектің сырт кескіні қаһарлы да сұсты еді. Жорыққа шыққан жауынгерлер де қостан әбден қара үзіп кеткенше сұсты кескінмен қоқилана айбар шегіп бара жатты. Әскери музыканың ақтық әуені бірте-бірте талмаусырап барып, ақырында үзіліп тынды. Жасақ орман құшағына еніп, көзден ғайып болды.

Енді лагерьде қалған тыңдаушылардың құлағына ең ащы, ең күшті дыбыс та жетпестей еді. Соңғы сарбаз бұталы қалыңға кіріп, көрінбей кетті.

Алайда офицер барактарының ішіндегі әне бір еңселі де сәулеттісінің алдына жиылған шағын топқа қарағанда жорыққа тағы да біреулер аттанатын сияқты. Вэбб үйінің алдында әдемілеп реттелген бірнеше ат тұр; екі сәйгүлікті бұл маңайда онша жиі кездесе бермейтін жоғары мәртебелі әйелдерге дайындаған тәрізді. Үшінші ердің қасына офицер тапаншалары ілініпті. Қалған аттар үстеріндегі артылған жүктеріне, жұпыны жүгендері мен қарапайым ер-тұрмандарына қарағанда төменгі шендегілерге тиесілі болса керек. Шынында да, жорыққа сақадай сайланған қатардағы сарбаздар аттарына қарғып мінуге бастықтың бұйрығын ғана күтіп тұрғанды. Шеткеріректе қолы бос қызықтаушылар тобы көрінеді; біреулері офицер сәйгүлігінің таза тегіне тамсана көз тастаса, екіншілері жолға жиналғандардың абыр-сабыр әзірлігін көруге құштар.

Дегенмен көрермендер арасында тұрпайы да, жүріс-тұрысы да көзге ерекше шалынатын бір жан бар. Құбыжық дей қоймағанмен, дене бітімі қолапайсыз-ақ. Тік тұрғанда бойы басқалардан биік болғанымен, отырғанда шөгіп, өзгелермен теңесе қалады. Басы қазандай, екі иығы сөлбірейген қушық кеуде, жіңішке білекті, әлжуаз қолдары ұп-ұзын. Сырықтай сидиған қос сирағы өркештене біткен домбық тізеге тірей салған қурай сияқты. Үстіндегі киімі де дуананікіндей. Аспан түстес бешпетінің қысқа жағасы қылқиған жіңішке мойныңа жетпесе, шапанының шолақ етегі анау сидиған сирақ тұрмақ тізесін де жаппай тұр. Сары нанкадан2 тіктірген шолақ шалбарының балағын тізесінің тұсынан түте-түтесі шыққан ескі ақ бантикпен байлап тастаған. Одан төмен сұрғылт шұлық, башмақ киіпті. Бір башпағында күміс қапталған өкше темірі бар. Өңіріне бастырған күміс оқасы қарауытып кеткен, кір-кір, көнетоз көкірекшесінің апандай қалтасынан әлдеқандай белігісіз аспан көрінеді. Бұдан отыз жылдай бұрын пасторлар киетін үш бұрышты үшкіл қалпағы әпендінің бет әлпетіне әжептәуір айбар беріп тұр.

Қатардағы жауынгерлер Вэббтің үйіне жақындамай, анадайдан төңіректеп жүрсе, әлгі кісі генерал жалшыларының арасына именбей араласып кетті. Аттардың о жақ, бұ жағына шығып, жасқанбай қарап, біреуін мақтаса, екіншісіне көңілі толмайтынын да айтады.

— Мынау бір текті жылқы екен тегінде, өзін сырттан алдырған-ау, бәлкім, тіпті сонау көк теңіздің арғы жағында жатқан алыстағы аралдан әкелген шығар,— дейді ол сондай бір құлаққа жағымды биязы үнмен.— Мақтағаным емес, мен мәселеге жетік жанмын. Екі айлақтың3 екеуінде де болғанмын: Темзаның сағасындағы көне Англияның астанасы атымен аталатын айлақты да, жай ғана Нью-Хевен — Жаңа айлақ атанатынын да көргенмін. Жануарларды топан судан құтқарғандай кемелерге тиеп-тиеп, Ямайка аралына апаратын да, саудаға салатын яки айырбастап жіберетін. Бірақ дәп мынадай жылқыны көрген емеспін. Інжіл кітабында қалай деуші еді? «Жануар тұяғымен жер тарпып, өз күшіне қуанып тұр; ол адамдарға қарай тартты. Күңіренген көп дыбыстың ішінен оның «ох-хо!» деп оқыранған дауысы естіледі. Жануар соғыс дабылын да, сарбаз үнін де алыстан сезеді». Текті тұқымның тұяғы-ау, солай емес пе, достым?

Сөзіне жауап ести алмаған соң әпенді басын көтеріп, өзі қазір ғана лебіз қатқан адамға қарады. Сөйтсе лагерьге суық хабарды жеткізген тіп-тік денелі, әдеміше келген жүрдек үндінің алдында тұр екен.

Әлгі үнді айналадағы абыр-сабырға шыбын құрлы селт етпей, тастай қатып қалғанымен түрінде суық ызғар бар. Қаруына томагавк4 мен қанжар асынса да өзі пәлендей қас жауынгерге ұқсамайды. Жабайының бетіне жаққан әскери бояулары баттасып кетіпті де, онсыз да айбарлы жүзіне айрықша сұсты, қорқынышты рай беріп түр. Екі көзі бұлт арасынан жарқыраған жұлдыздай жанады. Бір сәт тұнжыраған желаяқ әпендінің өзіне тесілген таңырқаулы көзқарасын байқап қалды да, жүзін дереу басқа жаққа, әлде қайда алыс аспанға бұрып әкетті.

Сөйткенше жалшылар тобы жарыла жол беріп, сыңғырлаған күміс күлкі естілді. Офицер сәйгүлігіне сұқтанып тұрған әпенді кенет кері бұрылып, анадайда қу шөпке жайылып жүрген, құйрығы шарт түйілген аласа бойлы атының қасына барды; барды да, ер орнына жаба салған көрпешеге шынтақтап сүйеніп, жолаушыларға көз салды. Сол кезде бұның қарны жер сызған мәстегіне қарсы жақтан бір құлын жүгіріп келіп, еме бастады.

Офицер мундирін киген жап-жас жігіт ерттеулі аттарға уылжыған екі қызды ертіп әкелді. Үстеріндегі жол киімдеріне қарағанда қалың ормандағы қиын сапарға аттанатын осылар сияқты.

Күтпеген жерден үп ете қалған жел жас бикештердің сырт көзге кішілеу көрінгенінің басындағы шляпасына жапсырылған жасыл түсті үлбірек бет пердені көтеріп жіберді; торғын жамылғы астынан сұлудың айдай ақша жүзі, сары алтындай сарғыш шашы, мөлдіреген көкшіл жанары көрінді. Қыз қымсынған жоқ, желбіреген торғынды да жимады, бетін де жаппады, өзін ерге қондырып жатқан бозбалаға арналған күлкісін де жасырмады.

Офицер беті торғынмен бүркеулі екінші бикешке де соңдай ықылас-ілтипат көрсетті. Әпкесі сіңлісінен гөрі аздап толықтау сияқты.

Қыздар атқа қонысымен, жігіт те ер үстіне қарғып мінді. Жолаушыларды шығарып салайын деп есік алдына шыққан генерал Вэббке үшеуі де бас иіп қоштасты да, лагерьдің терістік қақпасына қарай шоқыта жөнелді. Соңдарына үш-төрт төменгі шендер ерді. Күре жолға жеткенше ешқайсысы ләм деп үн қатпады. Тек кіші қыз ғана қасынан желаяқ үнді зу етіп өте шығып, майдан соқпағымен жайлап басып адымдай жөнелген шақта үрейлі үнмен дауыстап қалды. Әпкесі сабыр сақтап, сыр бермеді. Бірақ қолынан торғынның бір ұшы шығып кетті де, беті ашылып қалды. Жүзінде әлде қандай әбігерлік, өкініш нышаны мен қорқыныш табы бар екен. Шашы қарғаның жүніндей жылтыр да қап-қара; аққұба өңді, дөңгелек шырайлы жаратылысы нәзік; инабатты да ибалы жан екені танылып тұр. Езу тартып еді, албыраған қызыл еріннің арғы жағынан маржандай тізілген аппақ сұлу тістері көрінді. Піл сүйегінің небір асылы да ондай болмас, тегі.





ΙΙ ТАРАУ

Кіші қыз тұла бойын дір еткізген жаңағы бір үрейден есін тез жиып алды да, аяқасты қорқынышына күліп қойып:

–Айтыңызшы, Дункан,—деді, қасында келе жатқан офицерге, мына орманда жаңағыдай құбыжықтар көп пе? Олай болса, Кора екеуміз Монкальмнің кәріне ұшыраудан бұрын талай сұмдықты көреді екенбіз ғой?

–Бұл үнді біздің жасақтың жолбасшысы,— деді жас офицер,– аталастары оны батырға балайды. Бізді көлге жұрт білмейтін төте жолмен бастап апарамын деп жаяу да болса өз еркімен тіленіп шықты. Осының арқасында біз көздеген жерге қарулы жасақтан әлдеқайда бұрын жететін боламыз.

–Ұнамсыз екен өзі,— деп жас қыз өтірік сескенген кісі тәрізденіп иығын дір еткізді, ал расында оның жүрек түкпірінде қорқыныш бар-ды.— Сіз оны жақсы білесіз бе, Дункан? Әйтпесе оған сенбес едіңіз ғой.

– Иә, мен бұл үндіні жақсы білмесем, жолбасшы етіп алмас едім, әлбетте, оның үстіне дәл мынадай кезде. Жұрт айтады: Могаук Канадада туған дейді, сөйте тұра бұл өзі одақтас алты тайпаның5 қатарына кіретін бізбен дос могауктардың сойылын соғатын көрінеді. Және де өзі мұнда сіздің әкеңізге қатысы бар қызық істің нәтижесінде келіпті, деген сөз естідім. Тегінде, генерал бұл үндіге үлкен қатыгездік жасаса керек... Жә, жай-жапсары түгел есімде қалмапты. Әйтеуір бүгінде ол бізге қас емес дос.

–Әкеме жауыққан жан болса, бізге де жақсылығы тие қоймас,–деді күдігі күшейе түскен қыз.— Өзімен дауыстап сөйлеңізші, майор Хейворд, үні қандай екен, тыңдап көрелік. Бәлкім, мұным балалық болар, бірақ мен адамдарды әманда дауысына қарап ажыратамын.

–Бұл екеуміздің әңгімеміз үйлесе қоймас,— деді Хейворд. Бір сөзбен жауап қайтарады да қояды. Меніңше, Магуа ағылшынша түсінетін тәрізді, сырт көзге ғана білмегенсиді. Сонымен қатар ол өзінен көсем жауынгерліктің күллі өнегесін көрсетуді талап ететін дәп мынадай қатерлі жорық үстінде менімен мылжыңдасып тұруға ынтыға қоймас... Анаң қараңдар, жолбасшымыз тоқтады. Шамасы, біз іздеген жасырын сүрлеу осы арадан басталатын шығар.

Дункан дұрыс айтыпты. Әскери күре жолды жағалай өскен қалың бұтаны нұсқап, үнсіз қалшиып тұрған үндінің қасына жеткенде, салт аттылар жаңғыз аяқ сүрлеуді көрді.

—Осы жолға түсуіміз керек, — деп сыбырлады Хейворд. — Сезігімізді сездірмейік, әйтпесе көңілге алған күдік шынға шығып жүрер.

—Кора,—деді алтын шаш Алиса әпкесіне,—қалай ойлайсың, жасақпен бірге-ақ кете бергеніміз жөн емес пе?

—Алиса, сіз жабайылардың әдет-ғұрпын жақсы білмейсіз,— деді оған Хейворд, — қандай жағдайда қорқу керектігін білмейтініңіз де содан. Егер дұшпан сүйретпе жолға жеткен болса, біздің скальптерімізді жаппай сыпырам дейді де, сөз жоқ, жасақты қоршауға түсіреді. Жасақ кеткен жол баршаға аян, ал біздің сүрлеудің жөні бимәлім, өйткені бұлай кетерімізді бұдан бірер сағат қана бұрын шештік қой.

—Біз соңда мына кісіге жүріс-тұрысы бізге ұқсамайтындықтан ғана, ал өңі өзгеміздікінен қара болғаны үшін ғана сенбеуіміз керек пе? — деп Кора да реніш білдіре сөйледі.

Алиса одан әрі ойланып тұрмады: астындағы нарраганзетін6 қолындағы жас шыбықпен салып қалды да, қалың бұтаға бірінші боп кіріп, жаяу жолбасшының соңынан жалғыз аяқ, тар сүрлеумен тарта жөнелді. Хейворд болса Кораға қызыға қарап қалған; тіпті ақсары қыздың ну тоғайға жалғыз өзі бойлап кеткенін де байқар емес. Ерудегі малайлары алдын-ала берілген әмір бойынша орманға бұрылмай, жасақ кеткен жолмен кете берді. Бұның өзі айлакер үндінің кеңесі бойынша сақтық мақсатында әдейі істелген қулық екенін Хейворд жас бикештерге түсіндірді. Бұл араға канадалық тайпалардың шолғыншылары келе қалса, іздің неғұрлым аз қалғаны жөн, деп тауыпты сақ үнді.

Әңгіме атаулы бірнеше минутқа тоқтап қалды.

Аздан соң жолаушылар қалың ескен бұтасы кеп орман шетін артқа тастап, аспанмен тілдескен алып ағаштардың астындағы қараңғы нуға кеп кірді. Сүрлеу де жөнделді; қыздардың да енді ат басын еркінірек ұстай бастағанын байқаған үнді адымын жылдамдата түсті. Кора мен Алиса нарраганзеттерін тебініп, желіске ауысты. Хейворд артына бұрылып, қаракөз Кораға бірдеме демекке оқтала беріп еді, сол сәтте алыстан жолдағы тарам-тарам тамырларға соққан тұяқ тарсылы жетті құлаққа. Жас жігіт тізгін тартып, тұра қалды. Кора мен Алиса да ат басын тежеді. Үшеуі де ұмсына үңіліп, тосып тұр.

Сәлден кейін олар қалың шыршаның арасымен бұғыдай бұлдырап, шауып келе жатқан құлынды керді; оның соңынан біз алдыңғы тарауда суреттеп өткен дуана шалыс әпенді кісі шыға келді. Астындағы арық мәстегін өлгенше тепкілеп, асығып-ақ келеді. Қабырғасы ырсиған қыршаңқысын бір бүйірден өкше темірмен түйіп-түйіп қалғанда, әлгісі екі санын соза сілтеп ұмтылғанмен алдыңғы аяқтары тұсалғандай текіректеп, жем түскендей тоңқаңдап жөнейді. Бір шауып, бір желген бұл текірегі сырт көзге шапшаң көрінгенмен жүрісі өнер емес. Бір қапталын өкше темір тескен бишара жануардың қандай аллюрмен7келе жатқанын Хейвордтай атбегі адам да ажырата алмай тұр.

Астындағы «сәйгүлігіне» сай әлгі әпендінің атқа отырысы мен қимыл-қозғалысы да таң-тамаша еді. Аттаған сайын үзеңгіге екі бүктетіліп, әрең тіреп тұрған сырықтай сирағын біресе соза көтеріліп, біресе жиыра шөгіп, қопаң-қопаң етеді. Егер бұған мінген атының бір бүйіріне қадалған өкше темірдің әсерінен сол жағы жүрдегірек көрінетінін, ал өкше темірдің қай қапталға қадалғанын шыбжаңдаған шолақ құйрығы сілтеп тұратынын қоссақ, көтерем бие мен оған мінген шабандоздың күллі бейнесі көз алдыңызға айна-қатесіз келе қалады.

Хейвордтың әлгінде ғана тарс түйілген қабағы ашылып, батырға лайық кере қарыс ашық маңдайының қыртыстары жазылды, езуіне күлкі үйірілді. Алиса сықылықтап қоя берді. Тіпті Кораның қоңырқай ойлы көздері де күлімдеп тұр.

Келеңсіз шабандоз қастарына тақап кеп атының басын тартқанда Дункан одан:

–Біздің біреуімізге жолықпақсыз-ау, тегі?—деп сұрады — Әйтеуір жаманат жеткізуден аман шығарсыз?

–Тап солай,— деді әлгі кісі қапырық ауаны үш бұрышты шляпасымен желпіп. Бірақ ненің тап солай екенін анықтап айтпады. Тершіген бетін біраз желпіп, салқындатып алған соң әпенді сөзін одан әрі жалғады:— Сіздер Уильям-Генри бекінісіне барады дейді ғой. Мен де сонда барамын. Содан да бәріміздің бірге барғанымыз ақыл шығар деп тұрмын.

—Ақылыңыз қызық екен,— деп кекетті Хейворд.— Біз болсақ үшеуміз, ал сіз болсаңыз, тек өзіңізбен ғана ақылдасыпсыз.

—Тап солай. Ең алдымен қара басыңның қам-қажетін анықтап алу керек, ал оны білген соң дегеніңе жету сөз емес. Мен сіздерді сол себепті қуып жеттім.

—Барар жеріңіз көл болса, жазым басқан екенсіз, ардақтым,— деп Дункан паңдана

сөйледі:—күре жолдан кем дегенде жарты мильдей шығып кетіпсіз.

—Тап солай,— деп қоштап қойды оны әлгі әпенді, жақтырмай тұрғанын байқамағандай.— Мен Эдуардта бақандай бір апта болдым. Ал қай жолмен жүру керектігін тек тіл-ауыздан айырылып қалғанда ғана сұрамас едім. Ал мылқаулық дегеніңіз менің кәсібім үшін өліммен тең,-деп шиқ-шиқ күліп алды да, ол сөзін қайта жалғады:— Менің кәсібімдегі адам өзі тәлім-тәрбие беретін жандарға тым жақын жұғыса бермегені жөн; жасақтың соңынан өкшелей шаппауымның себебі, міне, осында. Оның үстіне мен сіз сияқты джентльмен жолаушыларды әлбетте басқалардан гөрі әлдеқайда жақсы басқаратын шығар деп ойлаймын. Мені сіздердің орталарыңызға жетелеп әкелген де осы ой. Ең соңғы айтарым: сіздермен бірге жүрсем, іш пыспас деген есеп, әңгіме-дүкен құрып дегендей...

—Бұныңыз бір ойланбаған парықсыз іс болды! — деді Хейворд не ашуланарың не күлерін білмей.— Тәлім-тәрбие, кәсібім-кәсібім дей бересіз. Кімсіз өзіңіз? Айыптау мен ақтау туралы ізгі ілімді үйрететін ұстаздан саумысыз? Әлде математикамен айналысамыз деп, ертеден қара кешке дейін тік сызықтар мен бұрыштарды шимайлаудан жалықпайтын жандардың бірімісіз?

Бейтаныс кісі Хейвордқа қатты таңырқаған шыраймен қаpaп қойды да, ешқандай мақтансыз, инабат-салтанатқа толы кішілік үнмен қиыла сөйледі:

—Ақ айтам, айыптау деген ауызға алынбаған сөз, ал ақталу дегеніңіз ойыма кіріп-шықпаған нәрсе, өйткені, құдай алдында ешқандай күнәкарлығым жоқ. Сіздің сызықтар мен бұрыштар туралы тұспалыңызға түсінсем бұйырмасын; жақындарға деген тәлім-тәрбиемді мен қасиетті іске ден қойғандарға ғана арнаймын. Мен псалом айтудың, жаратқан иеме жағымды жырлар мен тәтті уәж мақамдаудың шұғылалы жолына ғана бас ұрған жанмын.

—Бұ кісі, шамасы, Аполлонның шәкірті шығар! — деп күле дауыстады Алиса.— Соған орай мен оны өзімнің айрықша қамқорлығыма аламын!.. Жә, Хейворд, қабағыңызды шытпаңызшы. Менің құлағым әдемі әуен аңсаған екен, бір жолға көніп, мына мәжнүннің біздің қасымызда қалуына мұрсат беріңіз. Ал анау-мынау бола қалса,— Алиса анадайға ұзап, түсі суық үндіні өкшелеп кетіп бара жатқан Кораға асығыс көз тастап қойды,— онда қасымызда тағы да бір досымыз, жақтасымыз болады.

—Алдымызда әлде қандай қауіп-қатер бар екенін білсем, әзім сүйетін жандарды мынадай белгісіз соқпақпен бастап жүруге батылым барар ма еді, Алиса, менің?

—Жо-жоқ, мен олай деп ойлап тұрғам жоқ. Мынау түсініксіз жұмбақ адам іш пыстырмас ермек тәрізді көрінеді маған. Тегі, жанында жыр сазы болса, бетін қайтарып, тауын шықпай-ақ қоялық.

Алиса бейтаныс кісіні қасына ымдап шақырып алды да, нараганзетін шоқыта жөнелді.

–Сізді кезіктіргеніме қуаныштымын, отағасы,— деді ол әзілдеп.–Көзіңе мақтағыш туыстарымның сөзіне қарағанда, мен де қосылып ән салуды жақсы көретін жанмын. Яғни сіз бен біздің сүйікті өнерімізге беріліп, жол қысқартуымызға болады. Оның үстіне сіз секілді жезтаңдай әнші менің даусым жайлы пікір білдірсе қандай ғанибет!

–Рас, псалом айту адамның жанын да, тәнін де жаңартады,– деді жыр ұстазы Алисаға таяп кеп,— әсіресе тебіренген жанды тербететіні қандай оның. Алайда толық үндестік төрт дауыс қосылғанда ғана туады. Шамасы, сіздің үніңіз құлаққа жағымды, сазды сопрано болса керек, ал мен қосылған кезде тенордың шырқау биік ноталарын еңсеріп кете беремін. Соңда бізге контральто мен бас жетпейді. Мені өз тобына талайға дейін қосқысы келмей қасарысқан король армиясының офицері бас партиясын орындай алар еді, әлбетте... Дауысының әлгіндегі бір әуездеріне қарағанда, оның үні бас болса керек.

–Сырын білмегеннің сыртынан тон пішпеңіз, алданып қаласыз,— деп жымиды жас қыз.— Рас, майор Хейвордтың кейде гүжілдеп кететіні болады, ал, маған сенсеңіз, оның әдеттегі дауысы өзіңіз әлгінде естіген барылдақ бастан гөрі тәтті әуезді тенорға көп жақын.

–Адам бойындағы басқа қабілеттер сияқты әсем дауыста оған айналасындағы жақындарына шарапат тигізу үшін беріледі, ақырып-бақырып қорқыту үшін емес.

—Сіз діни елеңдер ғана айтасыз ба?

—Тап солай. Дәуіт пайғамбардың қасиетті дұғалары өзге өлең атаулыдан қандай озық болса, соларға шығарылған әуезді саздар да басқа пендешілік әндерден соңдай асқақ. Қайда қонақтасам да, қандай елді кезіп жүрсем де мен 1744 жылы Бостонда басылып шыққан сүйікті кітабымды жатсам-тұрсам қолымнан бір тастамаймын. Ол кітап былай деп аталады: «Көне өсиет пен жаңа өсиеттің псаломдары, гимндері мен қасиетті үндері, негізінен Жаңа Англияда тұратын хас діндарлардың, қоғамдық және жеке өмірде пайдалануы, дәріс алуы және тәнті болуы үшін ағылшын өлеңімен аударылған».

Осы сөзді айтысымен әлгі әпенді қалтасынан кітапшасын суырып, мұрнына сым темірден иілген көзілдірігін қондырды да, киелі тәбәрікті ұстағандай ұлағатпен ептеп қана ішін ашты. Сосын ештеңе айтып, түсіндірместен аузына әлдеқандай түсініксіз аспапты апарып салды. Жіп-жіңішке, ащы дыбыс шықты. Сол сол-ақ екен, псалом жыршысы әлігі дыбыстан бір октава төмен нотадан бастап, ән шырқай жөнелді. Үні кең, нәзік әуезді екен. Тіпті астындағы мәстегінің тексіз текірегі де әсем әнге кедергі келтірмеді.

О, дүния, еңбекпен

Бауыр басқан — бақ қандай!

Хош иісті жұпар су

Сақалыңнан аққандай.

Псаломшы оң қолын ән ырғағына қарай сермелейді. Төмен түсіргенде жайлап кітап бетіне тигізеді де, көтере бере ерекше сәнмен бұлғап-бұлғап қояды. Қол қимылы ән аяқталғанша тоқтаған жоқ.

Орман тыныштығы бұзылды. Магуа Дунканға қарап ағылшыншаны белінен баса сөйлеп, бірдеме деп күбірледі. Хейворд та бейтаныстың әнін бөліп, Алисамен әңгімелесіп кетті.

—Қазір төніп тұрған қатер жоқ сияқты ғой, дегенмен сақтықта қорлық жоқ, көп дабырламағанымыз жөн. Соңдықтан, Алиса, сіздің көңіліңізге қарамастан мына кісіге, әніңізді сәтті кезең туғанша қоя тұрыңыз, деуім керек.

—Шынында да көңілімді қалдыруыңыз мүмкін,— деп еркелей үн қатты жас қыз.— Бұған дейін мен ешқашан да мағнасыз сөздерден былайша тамылжытып ән салғанды естіген емеспін! Жол серігімізден бұндай ғаламаттың сыры неде екенін сұрайын деп келе жатыр едім, сіздің күндей күркіреген зор үніңіз ойымды бөліп кетті, Дункан.

—Түсінсем бұйырмасын, осы менің даусым неліктен күндей күркіреген дейсіз? — Хейворд өкпелеген сыңай танытты.— Менің білетінім бір-ақ нәрсе, атап айтсам: сіздің қауіпсіздігіңіз бен әпкеңіздің тыныштығы мен үшін Гендельдің8 күллі музыкасынан әлдеқайда артық!

Жас офицер сөзін доғарып, нуға көз тікті, сосын бұрынғысынша аспай-саспай кетіп бара жатқан Магуаға көзінің астынан барлай қарап қойды. Ананың сабырлы қалпын көрген соң өз күдігіне өзі күліп жіберді: жаңа ғана ағаш арасынан жылтырап көрінген орман жидегін қалың жапырақтан жайнаған үндінің жанары ма деп секем алып қалған-ды! Енді майор осындай күдікті ойлар бөлген әлгіндегі әңгімесін қайта жалғастырып, алаңсыз жүріп келеді.

Алайда Хейворд үлкен қателік жіберді. Сақтық сезімін жастықтың өркөкірек батылдығына жеңгізбеуі керек еді.

Жолаушылар иу жыныстан ұзап кетісімен, самсап тұрған қалың бұтаның арасынан бет-аузын соғыс айбарымен айғыздап бояған жабайының ызбарлы жүзі көрінді.

Қаннен-қаперсіз кетіп бара жатқан шағын жасақты көзбен шығарып сап тұрған орман пендесінің түнермелі пішінінде ызғарлы сұс ойнады.

Кербез қимылды, сылаңды қыздар қалың бұтақтардың арасынан қылт-қылт көрінеді; олардан сәл кейін сәйгүлікке мінген майор кетіп барады, ал ең соңында—салақтаған әнші ұстаз. Ақырында қолапайсыз қарағым да қалың орманның қапас құшағына кіріп көрінбей кетті.





III ТАРАУ

Хейворд пен оның серіктері ну орманға бойлай берсін, ал біз әңгімеміздің арқауын бұдан бірнеше миля батысқа қарай аударайық.

Сол күні Вэббтің қосынан бір күншілік жердегі ағыны қатты кішкентай өзеншенің; жағасында екі кісі отырды. Олар әлдекімді немесе әлденені күтулі сияқты. Су жағасынан тік көтерілген керегелей боп тығыз ескен ағаштардың ұйысқан бұтақтары өзен бетіне төне түсіп, қара көлеңке түсіріп тұр. Күннің қызуы қайтып, аптап азайған шақ, ауада сылдыр бұлақтар мен бастаулардан көтерілген қоңыр салқын леп сезіледі. Маужыраған орман тыныштығын тоқылдақтың оқта-текте бір соққан керенау тоқылы, шұбар шымшықтың ащы шиқылы немесе алыстағы сарқыраманың самал жел жеткізген біркелкі сарыны ғана бұзады.

Бірақ бұл тәрізді орман тұрғындарына жақсы таныс, үйреншікті әлсіз дыбыстар олардың әңгімесін бөле қоймады. Сұхбаттасқандардың біреуінің қызғылт түсті тәні мен үстіндегі киімі оның жауынгер-үнді екенін айтпай-ақ танытқандай. Екіншісінің де киімі өте жұпыны, қарапайым. Өңі күнге күйіп, тотыққанмен әлдеқайда ақ жүзді ажары бұның ата-тегі европалық келімсектер тұқымына жататынын растайды.

Қызылтән мүк басқан бөрененің бір шетінде отыр. Аузынан шыққан әр сөзін қолының айқын да айшықты қимылымен қоштап қояды. Лыпасы аз жалаңаш денесі әзірейілдің әшекейіндей: ақ, қара жолақтармен боялған кеудесі өліктің қаңқасындай ырсияды. Тақырлап қырғызған төбесінде желбіреген айдары бар. Шашына қыстырған қыран қауырсыны жабайының сол иығына салбырап тұр; белдігіне томагавк,скальп9 сыпыратын ағылшын пышағын іліпті. Бұлшық еттері бұлт-бұлт ойнаған қара санына солдат мылтығын көлденең тастап қойыпты. Ағылшындар өздерінің қызылтән одақтастарын осындай мылтықтармен қаруландыратын. Мына жауынгердің апайтөс алып бітімі, толықсыған сымбатты тұлғасы нағыз толысқаң жігіт ағасы шағына жеткенің бұл үшін кәріліктің ауылы әлі алыс екенін айтпай танытып тұр.

Ақтың кескін-келбетінен жастайынан қиыншылықты көп көргені аңғарылады. Бұлшық еттері тырсылдаған ашаңдау денесіне ұзын етегін сары шашақпен көмкерген жасыл түсті аңшылардың жейдесін киіпті; басында жаздық жарғақ қалпағы бар. Беліне қанжар тағыпты, томагавк жоқ. Қаратәндердің ғұрпы бойынша аяғына неше түрлі ою-өрнекпен нәштелген мокасин10, бұтына белінен тізеге жеткенше бұғы тарамысымен көктелген тері шалбар киіпті. Мойнына былғары дорба мен оқ-дәрі салған мүйіз асынған; анадайда серейген ұп-ұзын мылтығы ағашқа сүйеулі тұр. Аңшы болса да, барлаушы болса да бұл жанның жанары алыстан шалғыш ақыл иесін аңғартады. Сөйлеген кезде аң қарағаны ма, әлде кездейсоқ шабуылдан сақтанғаны ма — әйтеуір жан-жағына барлай қарап отыр.

—Менің айтарымды өз еліңнің аңыздарынан есті, Чингачгук, — деді ол.

Олар Гудзон мен Потомак өзендерінің аралығын алып жатқан барлық тағыларға ортақ тілде сөйлеп отыр.

—Сенің арғы аталарың күнбатыстағы елден келген, Үлкен өзеннен11 өтіп, тұрғылықты халықпен қантөгіс ұрыстан соң олардың жерін тартып алған. Менің бабаларым алаулаған таң шапағынан шығып, Тұзкөлді жүзіп өткен де, сенің аталарың, істегенді қайталаған. Бұл үшін босқа өңеш жыртып, бекер дауласпай-ақ қоялық.

—Менің ата-бабам тыржалаңаш қызылтәндермен соғысқан, — деді үнді қатқыл үнмен.— Айтшы, Қырғи Көз, сен шынымен-ақ ұшына үшкір тас шанышқан жебе мен өз қолыңнан ажал алып ұшатын қорғасын оқтың айырмашылығын білмейсің бе?

—Жаратылыс үндінің тәнін қызыл түске бояғанымен оны ақылдан ада қылмаған, — деді ақ.— Мен қараңғы адаммын және онымды жасырмаймын. Алайда бұғы мен тиын аулағанда көргендеріме қарап, менің бабаларымның қолындағы мылтық қыран көз үндінің қолындағы садақтан ұшқан тас жебеден қауіпті болмаса керек, деп топшылаймын.

–Бұның бәрі сенің әкең айтқан әңгімелер,— деді қызылтән салқын дауыспен.— Ал шалдарың не дейді? Олар жас жауынгерлерге әңгіме шерткенде ақ жүзділер қолдарына тас балта немесе ағаш мылтық ұстап соғысқан деп айта ма?

–Мен өзімшіл емеспін, — деді аңшы, сіңірі адырайған сүйекті қолына қарап отырып.— Қас дұшпаным — макуас та қаны араласпаған асыл тұқымды ақ екенімді мансұқтай алмайды, соңда да болса мен сүйегімнің асылдығын айтып мақтабаймын. Бірақ мен өз отандастарымның талай-талай істерін қоштамайтынымды да жасырмаймын. Тегінде, өзгелер үшін мен жауап бере алмаймын өйткені кез келген тарихты екі жағынан қарауға болады. Айтшы, Чингачгук, сенің бабаларыңмен менің бабаларымның тұңғыш кездесуі жайлы қызылтәндердің аңыз әңгімелері не дейді?

Үнсіздік орнады. Үнді көпке дейін дыбыс қатпады; ақыры ол айтар әңгімесінің салиқа-салмағына лайық салтанатты мақаммен сөз бастады:

–Тыңда, Қырғи Көз, қисық сөйлеп, жалған айтсам қос құлағың құптай қоймас. Әке аузынан естіген могикан әулеті істеген ерлік жайын шертемін тыңда!

Біз сонау сағымданған құба жондарында табын-табын бизон жортқан, құшағына күн қонақтаған ұланғайыр кең жазықтан аттанып, Ұлы өзенге тірелгенше тоқтаусыз тарта беріппіз. Сол арада біз аллигевалармен белдесіп, қара жерді жау қанына бөктергенше соғысыппыз. Бұдан кейін Ұлы өзеннің жағалауы мен Тұзкөл шағылдарының аралығындағы атырапта бізді алыстан ғана аңдыған макуастардан басқа қарсы келер тірі жан қалмапты. Мынау өлке енді біздік дедік біз. Оны ерлікпен жаулап алдық, ерлерше қорғай да білдік. Макуастарды біз аюлары құжынаған қара орманға айдай тықтық, содан олар тұз табу үшін суы тартылған тұзды қайнарлардың көзін іздеп, табандарынан таусылды. Тексіз туған иттер Ұлы көлден жеке шабақ та ұстай алмай, біз тастаған сүйек-саяқты мүжитін...

—Бұның бәрін де естігем және күмәнсіз сенемін, — деді ақ аңшы үндінің кідіріп қалғанын көріп.— Бірақ бұл айтып отырғаныңның бәрі ағылшындар келгеннен көп бұрын болған ғой.

—Қазір қаштан12 өскен жерлерде ол кезде шырша жайқалып тұратын. Бізге келген ең алғашқы ақжүзділер ағылшынша сөйлемейтін. Олар үлкен қайықпен келді. Біздің әкелеріміз айналадағы басқа тайпалармен бірге томагавкілерін жерге көмген13 кез еді. Сол шақта,— осы арада Чингачгуктың дауысы дірілдеп кетті,— сол шақта біздің баршамыз бір халық болатынбыз. Бақытты болатынбыз. Тұзкөл — балығын, орман — бұғысын, аспан — құсын тартатын алдымызға. Қатын-бала қасымызда, Ұлы Әруаққа сыйынып өмір кештік. Макуастар жеңіс жырымызды естігеннен-ақ қашатын...

—Ал сен өз аталарың сол кезде қандай болғанын білесің бе? – деп сұрады ақ.– Әрине, олар жаужүрек, адал жауынгерлер болатын, от басында алқа-қотан кеңес құрып отырғанда аталастарына адастырмас ақыл-кеңес айтатын.

—Менің тайпам — халықтардың тұп атасы, тұла бойым тамырымда бір тамшы да бөтен қан жоқ, менің қаным—көсем тұқымының қаны, кәусардай таза, асыл қан, және сол таза күйінде қалады... Біздің жағалауға голландтар келіп түсті. Ақтар менің бабаларымды отты сумен суғарды. Олар оны өлгенше ішті. Жер мен аспан астасып кеткендей боп, естері ауғанша ішті. Сол есалаң қалыптары бабаларым отаннан айрылды. Туған жерге табан тірей алмай, түріліп шыға бердік, шыға бердік. Ақыры мына күйге де жеттік: мен, үнділердің кемеңгер көсемі саяқ сагаморы14, күн нұрын ағаш бұтақтарының арасынан ғана көруге мәжбүрмін, бабалар зиратына барып, бас июден де адамын.

—О, шерменде тағдыр,— деп күрсінді Чингачгуктың аптықпасы жоқ азалы әңгімесіне тебіреніп кеткен аңшы.— Ал сенің аталастарың қайда, делавар атырабына арғы заманда келген аталарыңның үрім-бұтағы қайда, соңы айтшы?.

—Өзің айтшы, баяғыда келмеске кеткен жаз күндерінің жайнаған гүл-шешегі қайда? Олар солып, қурап қалғалы қашан. Менің руластарым да солай құрып бітті: могикан әулеті түп-түгел о дүниеге аттанып тынды. Тау төбесінде жалғыз өзім қалдым, ұзамай төмен түсер шақ туады. Меңің соңымнан Ункас та аттанған кезде сагаморлар қаны сарқылады: өйткені менің ұлым—могикан әулетінің соңғы тұяғы. Ункас—ең соңғы могикан!

—Ункас осында,— деген биязы жас дауыс естілді.— Ункасты атаған кім?

Ақ аңшы демде қынынан кездігін суырып, мылтығына қол созды. Чингачгук дауыс

шыққан жаққа мойнын да бұрмады.

Келесі сәтте жас үнді де көрінді; Ол екі достың арасынан сыбыс шығармай, сып етіп өте шықты да, ағыс жағасына барып отырды. Әкесі ләм деп үн қатпады. Олар осылайша тыра етпей тыныштық сақтап біраз отырысты. Әрқайсысы да әйелдерге тән шыдамсыздық, асығыстық көрсетіп алмайық дегендей, үнсіздікті бұзудың қолайлы сәтін күткен сыңай танытады.

Қызылтәндердің әдетін істегені болу керек, ақ аңшы да мылтығын былай тастап, үнсіз мелшиіп қалыпты.

Ақыры Чингачгук көзқарасын жайлап баласына аударды да:

—Мына орманға макуастар із тастағаннан сау ма екен? — деп сұрады.

—Мен олардың ізін көрдім,— деді жас үнді,— өздерінің жалпы саны менің мына екі қолымда қанша саусақ болса, сонша екен. Бірақ қоян жүрек қорқақ немелер қалыңға тығылып, төбе көрсетпей қашады.

—Зұлымдар ну жынысқа жасырынып, скальптерін сыпыратын не тонап алатын біреулерді тосып, торуылдап жатқан шығар,— деді Қырғи Көз.— Анау сұрқия француз Монкальм ағылшын қосына, әлбетте, оз жансыздарын жіберген болу керек, сөйтіп біздің достарымыздың қай жолмен жүретінін біліп алатыны сөзсіз.

–Жә,— деді егделеу үнді батып бара жатқан күнге қарап қойып.— Біз оларды орманнан бұғыдай үркітіп жібереміз... Қырғи Көз, қазір ас қамдап алалық, ал ертең макуастарға қаны қорқақты көрсетерміз.

—Мен келістім. Бірақ ирокездерді құрту үшін алдымен ол сұмдардың қайда жасырынғанын табу керек, ал ас қаужау үшін аң еті керек... Айтып ауыз жиғанша деген, міне өзі де! Қараша қандай үлкен бұғы, осы жазда бұндай ірі аң көрген емен! Көріп тұрмысың, анау төмендегі бұтаның арасында жүр? Бері қара, Ункас,— осы арада барлаушы сыбырлай сөйлеп, сақ адамға тән тәртіппен дыбысын шығармай күліп алды,— бәстесесің бе: мен оны қақ маңдайдан атамын және сол көзінен гөрі оң көзіне жақындау жерден тигіземін. Бір уыс темекінің бәсіне үш қадақ оқ-дәрі тігемін.

—Мүмкін емес! —деп жас үнді бозбалаға тән қызбалықпен орнынан ұшып тұрды.— Қалың бұтадан оның мүйізі ғана, тіпті мүйізінің ұшы ғана көрініп тұр ғой.

—Эй, бала,— деп мырс етті Қырғи Көз,— сен аңның бір мүшесін көріп тұрған аңшы оның денесі қайда екенін айталмайды деп ойлаймысың шынымен?

Ол қарауылын сығалап, мақтанышты өнерін енді көрсетемін дегенде, Чингачгук кенет мылтығын қағып жіберіп, былай деді:

—Қырғи Көз, сенің макуастармен шын соғысқың келе ме?

—Бұл үнділер қалың орманның құпияларын иіскеп білетін болар, тегі,–деді аңшы мылтығын түсіріп, қателігімді мойындаймын дегендей Чингачгукке бұрылып.–Амал жоқ!

Ана бұғыны, Ункас, сен-ақ ат садағыңмен, әйтпесе біз байғұс жануарларды шынында да

ирокез жырындыларына жығып беpiп жүрерміз...

Чингачгук ақтың айтқанын қоштап, қолын бұғыға қарай сермеді. Ункас жерге жабыса жылжып, солай қарай баспалады. Шоқ бұта мен қалың шөпке бірнеше ярд15 қалғанда ол садағының адырнасына сыбысын сездірмей жебе салды. Ажал қатерін ауадан сезгендей-ақ, бұғының мүйізі бұлғаң ете қалды. Келесі сәтте адырна да дықыл қағып, сүйрік жебе жалт етті. Жараланған жануар жыныс арасынан атып шығып, жасырын жауын мүйіздеп өтпек боп, мойнын ішіне ала тұра ұмтылды. Ункас көзіне қан толған бұғының жолынан былай ыршып кетті де, қапжарып мойын түптен бойлата сұғып жіберді. Бұғы бір секіріп, өзеншенің жағасына құлады, қан аралас су қызарып ақты.

—Үндіге тән ептілігін көрсетті,— деді Қырғи Көз әлі де үн шығармай күліп.— Қимылы көз тоймастай екен! Дегенмен жебе жарықтық жақындағыға ғана жақсы, жетегіңде пышақ жүрмей және болмайды.

—һа! — үнді осыны айтты да, секем алған ит құсап жалт бұрылды.

—Құдай ақына, бір топ бұғы келе жатпаса неғылсын, — деді екі көзі жайнап кеткен Қырғи Көз.— Егер бұғылар мылтық жетер жерге келсе, оның даусын алты тайпа одағы түгел естісе де бірді-екілі оқ шығармай қала алмаспын. Не естігенің бар, Чингачгук? Мен онша ажырата алмай тұрмын.

—Жақын маңайда жалғыз-ақ бұғы бар және оның өзі де өлі,— деп үнді құлағын жерге төсей еңкейді.— Дегенмен мен жүріс тысырын естіп тұрмын.

—Бәлкім, мына бұғының соңына түскен қасқырлар болар?

—Жоқ. Ақтар мінген аттардың жүрісі,— деді де Чингачгук белін жазып, бұрынғы байсалды қалпына енді.— Сенің бауырларың ғой, Қырғи Көз. Сөйлес өзің.

—Жарайды. Мен оларға ағылшын королінің өзі де ұялмай жауап қайтаратын ағылшын тілінде сөйлеп көрейін, — деді аңшы, өзі тазалығына тамсанып тұрған тілде.—Бірақ мен жылқы тұяғының да, адам аяғының да дүбірін ести алмай тұрмын, тіпті ештеңе де көріп, ештеңе де естіп тұрғам жоқ... Aһa! Қураған шырпы сытырлайды! Бұта сыбдырын да естіп тұрмын. Иә, иә, біреулер келе жатыр! Мен оны сарқыраманың салдыры деп тұрсам. Әне адамдар да көрінді. Құдай-ау, ирокездерден қорғай көр байғұстарды!





IV ТАРАУ

Барлаушы сөзін аяқтай бергенде, шағын жасақтың алдыңғы аттылысы да көрінді.

Суатқа келген бұғы тұяғымен тапталған тар сүрлеу алаңқайдан ирелеңдей өтіп, өзеннің ақ аңшы мен оның қызылтән жолдастары отырған тұсына келіп тірелетін. Сол сүрлеуге мына қара орманның құшағына қайдан келгені белгісіз жолаушылар шықты жайлап басып. Қырғи Көз оларға қарай бірнеше қадам аттады.

—Кім боласыңдар?—деді барлаушы сол қолымен мылтығын қалт көтеріп, оң қолының сұқ саусағын шүріппеге салып: дегенмен бұл қимылынан қатер сездірмеді.

—Заң мен корольдің достарымыз,— деді алдыңғы салт атты.— Күн шыққалы бері

мына орманның көлеңкелі құшағынан құтыла алмай келеміз, әбден титықтадық тәйірі...

—Е-е, адасып кеткен екенсіздер ғой? —деді Қырғи Көз оның сөзін бөліп.

—Дәл солай. Білмейсіз бе, король бекінісі Уильям-Генри бұл арадан алыс па екен?

—Бәрекелде! — деп ақ аңшы қарқылдап күліп жіберді де, артынан даусымды дұшпан естіп қоймасын деп, тез тыйылды.— Горикан көлінің арғы бетіндегі бұғының ізінен көз жазып қалған бөрібасар секілді, сіздер де жолдан адасып кеткен екенсіздер. Уильям-Генри!.. Құдай-ау! Егер корольдің жақтастары екендеріңіз шын болса және король әскерлеріне қосылғыларыңыз келсе, онда өзен қуалап жүріп отырып, Эдуард бекінісіне барыңыздар да, қылтаға бекінген өркөкірек французға қарсы шығып, басынған жауды Шампленнің арғы жағындағы апанына қуып тығудың орнына қамал паналап, қорғаншақтап отырған Вэббке діттеген шаруаларыңызды айтыңыздар.

Мынадай ғажап ұсынысқа жолаушы ләм деп жауап қатпады, өйткені ағаш арасынан екінші шабандоз шыға келді де, аңшыға таяна түсіп:

—Сіз жөн сілтеп тұрған жерден біз бүгін таңертең аттанған болатынбыз,— деді.

—Онда алдымен көзден айрылып, сонсоң адасқан екенсіздер ғой, әйтпесе ені кем дегенде екі сажын келетін, Лондон тас жолынан жалпағырақ сүйретпе жолдан адасып не көрініпті!

—Сөзіңізге дауымыз жоқ, әскер жолының адастырмасы хақ,— деп жымиды Хейворд.— Бірақ біз жол көзер үндіге сенген едік. Ол бізді қиын да болса қысқа жолмен жеткізуге уәде берген болатын. Алайда өзі де жақсы білмейтін боп шықты, енді біз қайда тұрғанымыздан да бейхабармыз.

—Орманда адасқан үнді дейсіз бе? — аңшы күдікті пішінмен басын шайқады.— Күн тас төбеде тұрғанда, бұлақ суы тартылмаған шақта адасып жүргені қызық екен. Апыр-ау, әр қайыңның мүгінен-ақ кешқұрым туатын теріскей жұлдыздың қай жақта екенін ажыратуға болмай ма? Орман іші бұғы соқпақтарына толы, сол соқпақтардың бәрі дерлік не өзен жағасына, не тұзды шұңқырларға апарады, бір сөзбен айтқанда, әркімге белгілі жерлерге бастайды. Оның үстіне қаздар да Канада суларына түгелдей қайта қойған жоқ. Үндінің Горикан мен өзен иреңінің арасында жүріп адасқаны ғажап екен, өте ғажап. Өзі могаук емес пе?

—Тегі басқа болғанмен осы тайпада өскен. Меніңше, оның туған жері терістікте болса керек, гурон аталмыш үнділер тобынан.

Ақ аңшының қызылтән жолдастары бір кісідей:

—Ә! — деп дауыстап қалды.

Бұған дейін могикандар ештемеге араласпай, қимылсыз отырған болатың ал енді олар көздері жайнап орындарынан атып-атып тұра келді.

—Гурон? — деп қайталап сұрады сұсты барлаушы, тағы да күдігін жасырмай, басын шайқап.— Бұл бір ұрлық-қарлыққа әуес, сатқын тайпа. Гурон кімнің қолында жүрсе де гурондығынан танбаған. Еш әрекетіңізден ештеңе шықпайды, олар сол қоянжүрек қорқақ, кезбе қалыптарынан айнымайды! Бұл пәле сіздерді қалайша ғана осы уақытқа дейін бір топ тонаушылардың уысына түсірмегеніне таңым бар.

—Уильям-Генри бекінісінен бірнеше миль ұзамай жатып ондай қатер қайдан төнсін. Оның үстіне біздің жолбасшымыз бүгінде могаук екенін ұмытпаңыз, ол біздің әскердің қатарында және бізге дос ниетті жан.

—Ал мен сіздерге гурон боп туған жан гурон боп өледі деп тұрмын ғой,— деді Қырғи Көз нық үнмен.— Могаук!.. Адал адам іздесеңіз, могикандарға яки делаварларға барыңыз. Иә, олар әділет үшін айқаста жан беруге бар. Рас, бәрі бірдей айқасқа аттана бермейді, өйткені бірсыпырасы макуастарға дес беріп, қауқары жоқ қатындар қатарына қосылған.

—Жә, осы да жетер! — деп Хейворд дегбірсіздік білдірді.

—Мен өзім жақсы білетін жан туралы айтып тұрмын, ал сіз оны мүлдем танымайсыз. Оның үстіне сұрағыма жауап қайтарған жоқсыз әлі: Эдуард бекінісіндегі негізгі жасақтан біз қаншалық қашықтықта тұрмыз?

—Ол жағы сіздердің қандай жолбасшыға ерулеріңізге байланысты.

—Егер сіз маған Эдуард бекінісіне дейін қанша миль қалғанын айтып, бізді соңда ертіп апаруға келісетін болсаңыз, ақыңызды жемеспіз.

—Олай еткен күнде біздің шепке менің жау жансызы, Монкальмнің шпионын ертіп бармасыма кім кепілдік бере алады? Ағылшынша сөйлейтін кез келген жан бізге шын берілген, адал адам емес қой.

—Егер сіз шынында барлаушы болсаңыз, онда алпысыншы король полкын әлбетте білетін шығарсыз?

—Алпысыншы ма? Білгенде қандай! Үстіме кигенім қызыл күрте емес, аңшы жейдесі болса да корольдің сол полктағы американ жақтастары жайлы сіз маған ез білгенімнен артық не айтып жарыта қоюшы едіңіз.

—Онда сіз сол полктағы майор...

—Майор ма? — деп Қырғи Көз ананың сөзін кілт бөлді де, өзіне-өзі риза тәкаппарлықпен орнынан көтерілді.— Осынау отар өлкеде майор Эффингэмді білетін жалғыз жан болса сол адам сіздің алдыңызда тұр.

–Алпысыншы полкта майор біреу емес. Эффингэм — солардың ішіндегі ең егдесі, ал мен

ең жасы туралы, Уильям-Генри бекінісінің гарнизон командирі жайлы айтып тұрмын.

—Иә, иә, естігенмін, ол орынды оңтүстік аймақтардың бірінен келген дәулетті, жас джентльмен алыпты ғой. Бірақ тым жас көрінеді, ақ басты адамдарды басқаруға балаң офицерді қоюдың қажеті жоқ еді. Дегенмен өзі іске жетік, асқан ержүрек жігіт деседі.

–Кім болса да, жұрт ол жайлы не десе де, дәп қазір ол сізбен сөйлесіп тұр, және де сіз оған әлбетте сенуіңіз керек.

Барлаушы Хейвордқа таңырқай қарады. Сосын шляпасын шешіп, едәуір жұмсарған, бірақ әлі де күдігі арылмаған үнмен:

—Эдуард бекінісінен көлге қарай бүгін таңертең бір жасақ жолға шығады екен деп естігенмін,— деді.

—Естіген хабарыңыз дұрыс. Бірақ мен төте жолға түстім де, әлгі үндінің тәжірибесіне сеніп қалдым.

—Ал ол ғой сіздерді алдап, сосын тайып тұрды ғой?

—Жоқ, ол бізді алдаған жоқ, тастап қашқан да жоқ, өзімізбен бірге, қасымызда.

—Көрсетіңізші өзін маған! Шын ирокез болса, мен оны жылтыңдаған айлалы көзқарасы мен жағынған бояуларынан бірден танимын,— деді барлаушы.

Хейвордтың аты мен псаломшының мәстегін айналып өткен соң, ол бұта жағалап жүріп отырып, анадай жерде әңгіменің немен тынарын едәуір қобалжи күтіп тұрған жас қыздардың жанына келді.

Кора мен Алисаның арғы жағында ағашқа сүйеніп тұрған жолкөзер үнді барлаушының өзіне қадалған көзқарасын қаймықпай қарсы алды. Түрі адам шошырлықтай боп түнеріп, мүлде бұзылып кетіпті.

Көз ақысы қанған Қырғи Көз қызылтәнді жайына тастап, жас аруларды сүйіне қарап біраз тұрды да, Алисаның жайдары күлкімен бас изеген ізетіне қуана жауап қайтарды, сосын псаломшының құлынын емізіп тұрған биесіне жақындап, үстіндегі шабандозға тесілді, кім екенін тапқысы келгендей біраз тесірейіп тұрып-тұрып, ақыры басын шайқады да, қайтадан Дунканға бұрылды.

—Минг қайда жүрсе де минг,— деді ол бұрынғы орнына келіп.— Егер сіз жалғыз болып, астыңыздағы арғымағыңызды қасқырларға жемге беруге келіссеңіз, онда мен сізді Эдуард бекінісіне бір сағатта ертіп апарар едім, өйткені ол бекініс бұл арадан бір-ақ сағаттық жерде. Бірақ сіздің жаныңызда әйелдер бар екен, олар бұл жортуылға жарамайды.

—Неге? Рас, шаршаған шығар, бірақ тағы бірнеше мильге шыдаса керек.

— Жо-жоқ, мүмкін емес,— деп барлаушы жолатпады.—Қолыма отар жерлердегі ең жақсы мылтықты берем десе де қараңғы түскен соң, мына жолбасшыға бір табан ермес едім өзім. Мына қалыңның арасы құжынаған ирокездерге толы, ал сіздердің могауктеріңіз олардың қайда жасырынатынын әбден жақсы біледі, оған ілесіп жолға шығып жын ұрып па мені!

—Апырай, ә?! — деп сыбырлады Хейворд еңкейе түсіп.— Өзім де сезіктеніп едім. Бірақ қасымдағы аруларды босқа қорқытпайын деп, түк білмегенсіп, күдігімді көрсетпеуге тырыстым. Үндіні алға жібермей, соңымызға еру ғып қойғаным да соңдықтан.

—Суайттығы бір қарағаннан-ақ көрініп тұр ғой,— деді аңшы.— Жымысқы мингтің жас үйеңкіге жабыса қалғанын қарашы; сұмпайының оң аяғы қарауылға ілініп-ақ...— Қырғи Көз мылтығына сұқтана қарап қойды.— Қызыл асығы мен тізесінің қақ ортасынан атып, сирағын сындырсам, кем дегенде бір ай аяғын аттап баса алмас еді. Жақынырақ баруға болмайды: сұрқия неме секем алып, тұра қашады да, үріккен бұғыдай құйрығын ұстатпай кетеді.

—Жоқ, жоқ, өйтуге болмайды. Мүмкін оның ешқандай айыбы жоқ шығар, бекер жаралап

керегі не, обал ғой. Ал егер шын сатқын екеніне көзіміз жетсе...

—Пәлі, оған шүбәңіз болмасын: ирокез сатқындық пен зұлымдыққа әркез әзір тұрады,— деп Қырғи Көз мылтығын көтеріп, Магуаны көздей бастады.

—Тоқтай тұрыңыз,— деді Дункан оны бөгеп,— атпаңыз. Қызылтәннің мені алдағаны анықталып тұрғанымен, одан құтылудың басқа бір жолын табыңыз.

Қырғи Көз жолкөзер үндінің сирағын сындыру райынан қайтты; сәл ойланып алды, сосын қолын бұлғап, могикан достарын шақырып еді, аналар қасына дереу барды. Үшеуі де делаваршылап сөйлесе бастады. Сабыр сақтап, байсалды үнмен ақырын кеңесіп тұр. Ақ аңшының анау жас үйеңкі жақты әлсін-әлі сілтеген қол қимылына қарағанда, сөз саптауы сатқын жайлы сияқты. Аңшының өздерінен не талап етіп тұрғанын оңай ұққан жолдастары мылтықтарын тастап, қалыңға кіріп жоғалды. Біреуі — оңға, екіншісі — солға кетті. Көзге түспей, сыбысын сездірмей жымысқылап барады.

–Енді еруіңіздегі бикештерге барыңыз,— деді Қырғи Көз майорға қарап,— сосын үндімен сөйлесіңіз. Могикандар оны үстінe жаққан бояуын да бүлдірместен ұстап алады.

–Жоқ, мен оны өзім ұстаймын,— деді Дункан намыстанып.

–Ат үстінде отырып бұта арасындағы айлакер үндіні қалай ұстамақсыз сіз?

–Атымнан түсем ғой.

–Сонда қалай, бір аяғыңызды үзеңгіден шығарғаныңызды көргенде ол аспай-саспай, енді екіншісінің шығуын күтіп тұра береді деп ойлайсыз ба? Мына ну орманға келіп, тағылармен істес болған адам мақсатына жетем десе, үнділердің ғұрып-салтын үйренгені жөн.. Ал, жолыңыз болсын. Ана сұмырайды жылы сөйлеп, әңгімеге айналдыра тұрыңыз.

Барлаушының ұсынысын жаны қаламаса да Хейворд көнуге мәжбүр болды. Өйткені сәт сайын күдігі ұлғайып, мазасыздана түсті. Күн батып кеткен, көлеңке қойылып, орман іші түнеріп барады. Ағаштар анық тұлғадан айрылып, қарауытып, бұлдырай түскен. Айналаны айқара жауып келе жатқан түн-түнек жабайылардың ең бір қанқұйлы істерге— қастандық пен жауыздыққа кірісер шағы таяп қалғанын Дунканның есіне салды. Хейворд осыдан соң ғана Қырғи Көздің дегеніне көнген-ді.

Барлаушы болса, шағын топқа тосыннан келіп қосылған әншімен әдейі даңғырлай сөйлесіп, қызу әңгімеге кірісіп кетті. Дункан жас қыздардың қасынан өте беріп, демеу болсын деген оймен бір-екі ауыз тіл қатып еді, аналардың шаршағандарына қарамастан ширақ отырған үрейсіз, бейқам түрлерін керіп, қуанып қалды. Кора мен Алисаға үндімен алдағы жол жайлы сөйлеспек екенін айтты да, Хейворд тебініп қалып, ағашқа сүйеніп тұрған Магуаға бірнеше ярд қалғанда арғымағының тізгінін тартты.

— Мінеки, Магуа, өзің де көріп тұрсың,— деді Хейворд сабырлы үнмен жылырақ сөйлеуге тырысып,— түн боп қалды, ал Уильям-Генри бекінісі бағана күн шыға өзіміз генерал Вэббтің қосынан аттанған кездегіден жақындай қоймаған сияқты. Сен жолдан жаңылдың, мен де жетісіп тұрғам жоқ. Қайта бағымыз бар екен, аңшыға жолығып. Әне, ол әншімен әңгімелесіп тұр. Өзі мына меңіреу орманның бұғы соқпақтарынан бастап ірілі-уақты барша жолын түгел жатқа білетін аңшы екен, көп жасағыр, таң атқанша тырс етпей тынығатын жерге ертіп апарамын дейді.

Үндінің жылтылдаған жанары Хейвордтың жүзіне қадалды.

—Жалғыз ба екен? —деп сұрады ол ағылшыншаны белінен басып.

—Жалғыз ба? — Дункан күмілжіп барып, жалған сөйлеуге өзін күштеп кендірді.— Жоқ,

Магуа, жалғыз емес: жанында біз бармыз ғой, еру боламыз соған!

—Олай болса, Айлакер Түлкі кетеді,— деп үнді жердегі дорбасын көтерді.— Ақжүзділердің қасында өздері тектес адамдар ғана қалады.

—Айлакер Түлкі кетеді? Сонда Айлакер Түлкі деп тұрғаның кім, Магуа?

—Бұл есімді Магуаға оның канадалық әкелері берген, — деді жаяу жүрдек, және тұрпатынан оны өзі мақтан тұтатыны көрініп тұр.— Айлакер Түлкі үшін оны Мунро күткен кезде түн күнге тең.

—Ал Түлкі Уильям-Генри бекінісінің бастығына не дер екен: шал қыздары жайлы сұрайды ғой? Магуа өзім қорғаймын деп ант-су ішсе де қыздарының жолбасшысыз қалғанын бастыққа батылы барып қалай түсіндірер екен?

—Рас, ақбас бастықтың даусы кәрлі, құрығы ұзын, бірақ орман түкпіріне сүңгіген Түлкі оның айқайын да естімейді, таяғын да жемейді.

—Ал өз аталастарың не дейді? Олар Түлкіні қатынша киіндіріп, қатындардың қасына отырғызып қояды да, өйткені бұдан былай оған ержүрек жауынгер ісін сеніп тапсыруға болмайды ғой.

—Айлакер Түлкі Ұлы көлдерге апаратын жолды біледі, ол өз аталарының сүйегін де табады,— деп жауап берді үнді.

—Жә, Магуа, жетер,— деді Хейворд.— Біз дос емеспіз бе? Бірімізге-біріміз қатты сөздер айтып керегі не? Уәдеңде тұрсаң, Мунро мықтап тұрып сыйлаймын деп еді ғой. Сенің алдыңда мен де қарыздармын. Қой, жат та дем ал, шаршадың ғой, дорбаңның аузын шешіп, ауқаттанып ал. Бұл жерде ұзақ болмаспыз. Онсыз да аз уақытымызды дамылдаудың орнына ұрысқақ қатындар құсап керіспен өткізбейік. Бикештер тынығып болысымен жолға шығамыз.

—Ақжүзділер өздерін ақ қатындардың басы байлы итіне айналдырады,— деп мыңқ етті үнді.— Қатындары қарнымыз ашты десе болды, ақ жауынгерлер томагавкілерін лақтырып жіберіп, еркетотайларының есірігін орындауға жүгіреді.

—Сен не деп тұрсың, Түлкі?

—«Жақсы» деп тұрмын.

Үнді майордың бетіне тесіле қарап тұрған болатын. Бірақ Хейворд басын көтеріп, Магуаға көз салған кезде жаяу жүрдек жанарын тайдырып әкетіп, жерге отыра қалды да, айналасына асықпай, барлай қарап қойып, дорбасынан қалған-құтқан тамағын алды.

–Тамаша,— деді Дункан.— Ac ішіп әлденіп алған соң Aйлакep Түлкінің алғырлығы артып, қырағылығы күшейеді де, таңертең соқпақты жазбай табатын болады.

Жақын маңдағы бұтаның арасынан шырт сынған қу бұтақ пен жапырақ сыбдырын естіген Дункан кілт тоқтай қалды да, келесі сәтте өзін дереу қолына алып, сөзін жалғастыра берді:

–Күн көтерілгенше аттанып кеткеніміз жөн, әйтпесе алдымыздан Монкальм шығып, қамалға барар жолымызды кесіп тастауы ықтимал.

Магуа қолын көтерген қалпы қатты да қалды; көзін жерден алмаса да басым бұрды; екі танауы делдиіп, құлағы қалқайып кетіпті.

Хейворд оның қимылын бағып отыр. Ойында дәнеңе жоқ адамша бір аяғын үзеңгіден шығарып, қолын ерінің қасына ілінген аю терісінен тігілген тапанша қабына тақады. Магуаның бетіміз бақпай, бедірейіп тұрғанымен, екі көзі бір затқа да кідірмей, сынапша сырғанап, безек қағып тұр.

Майор не істерін білмей дал. Сөйтіп тұрғанда Түлкі титтей де сыбыс шығармастан орнынан көтерілді. Хейворд қимылдайтын кез келді-ау деп ойлап, атынан қарғып түсті. Сатқынды уысына бір іліктірсе болды, қалғанына күші де, батылдығы да жетеді. Дегенмен қыздарды бостан-бос қорқытқысы келмеді де, майор сырттай сабырлы кейпін бұзбастан Магуаға жылы шыраймен тіл қатты.

—Айлакер Түлкі ас алмапты ғой,— деді ол үндіні сүйікті ісімен атап.— Бидайы жақсы қуырылмаған ба екен, қатты ма? Әкелші, көрейін... Оған ұнайтын нәрсе бәлки менің қорымнан табылып қалар.

Офицерді сөзден ұстайын дегендей Магуа майорға дорбасын әперді. Екеуінің қолдары жанаса берді; үнді сыр берер емес, бірақ бәрін де жіті бақылап, сақ тұр. Дегенмен ол Хейвордтың саусақтары жалаңаш шынтағына жабыса қалғанын сезген кезде майордың қолын серпіп жіберді де, ышқына айқайлап, сытылып шығып, қалыңға кіріп кетті. Келесі сәтте бұтаның арғы жағынан бояулы денесі қаңқа сүйек тәрізді Чингачгук көрінді. Могикан жаяу жүрдектің соңынан ұмтылды. Ункастың айқайы естілді. Орман іші жарқ етті; іле-шала аңшы мылтығы гүрс ете түсті.





V ТАРАУ

Жолкөзер үндінің тосыннан қашып кетуі, оны қуғандардың ащы айқайы, абыр-сабыр — бәрі қосылып, Хейвордтың басын айналдырып жібергендей еді; алғашқы сәтте ол мелшиіп тұрып қалды да, артынша қашқынды ұстау үшін қуғыншыларға қосылып, шағын алаңқайды айнала өскен қалың бұтаға қарай тұра ұмтылды. Бірақ жүз ярдтай жүрместен қашқынға жете алмай құр қол қайтып келе жатқан аңшы мен оның екі досына кездесті.

—Қуғынды бастамай жатып күдер үзгендеріңізге жол болсын? — деп сұрады Дункан олардан.— Ол сұмпайы ұзап кете қойған жоқ, бір қалтарыста бұғып жатыр, әлбетте. Оны қолға түсірмейінше алаңсыз ұйықтай алмаспыз.

—Бұлттың желге жеткенін көріппеңіз? — деді Қырғи Көз.— Сусыған қара жыландай жер бауырлап жорғалағанда қу жапырақты қалай қаудыратқанын өз құлағыммен естідім. Әне бір шыршаның артынан байқап қап, нысанаға да алдым... Қайда-а, дарымады! Дәл-ақ көздеген сияқты едім, оның үстіне,— мақтанғаным емес,— мерген деген атым бар. Анау ағашқа қараңыздаршы. Жапырағы қып-қызыл. Бірақ июньнің ішінде оның сарғайып тұратынын әркім де біледі!

— Ол Түлкінің қаны ғой, жараланған екен. Теңкиіп жатқан шығар.

—Жоқ, жоқ,— деді аңшы сенімді үнмен.— Менің оғым тек сүйкей тиіпті. Ал сүйкей тиген оқ қашқын үшін қамшы есепті, құлатудың орнына қарқынын үдетіп, одан сайын қашырта түседі. Бірақ ол көпке шыдамас, арыны басылып, тоқтайды.

—Біз болсақ төртеуміз, қол-аяғымыз аман, деніміз таза, сойдауылдай жігіттерміз, ал

ол — жалғыз, оның үстіне жаралы.

—Немене, сіздің тастай алмай жүрген жаныңыз бар ма еді? —деді барлаушы.— О Айлакер Түлкі бізді қуудан қолтығымыз жіпсімей жатып-ақ өз сыбайластарының томагавкілеріне бас тосқызар. Гурондардың торуыл құрған жерінен таяқ тастамда тұрып мылтық даусын шығарғаным бекер-ақ болған екен. Әйтсе де қару көрсетпей қарап тұруға болды ма?.. Жә, достар, қоныс ауыстырғанымыз жөн шығар, және де айлакер мингіні адастырып кетуіміз керек. Әйтпесе ертең бұл уақытта скальптеріміз Монкальм қосының алдында жаюлы тұрары хақ.

Қандай қатер болса да қаймықпай тура қарай үйренген Қырғи Көз сияқты қайсар адамның аузынан шыққан мына сөз Дунканға өз мойнына алған міндеттің маңыздылығын айқындай түсті. Ол орман құшағында қойыла түскен түнекті көзімен тесіп өткісі келгендей боп айналасына тінте қарап қойды. Жемтіктеріне тұяқ серіптірмей тұтқиылдан тиісу үшін түн қараңғылығын тосатын жыртқыш аңдардай жол торыған жабайы жаулары көп ұзамай-ақ бұның еруіндегі дәрменсіз аруларды қолға түсіретіндей көрініп те кетеді.

Алагеуім шақтың алдамшы көрінісіне елегізген қобалжулы көңілге қозғалып тұрған әр бұта, әр түбіртек тірі жан сияқты елес береді. Жапырақ арасынан бұлардың әр қадамын аңдыған ұсқыны қорқынышты мейрімсіз жүздер көрінгендей болады.

–Не шара? — деді Дункан амалы құрыған түрмен.— Жалғыз тастап кетпеңдер, мына панасыз жандарды бірігіп қорғайық. Не ақы қаласаңдар да, тартынбай айтыңдар, мен дайын.

Қырғи Көз де, үнділер де оның бұл сөзіне назар аудармай, өзара шүйіркелесіп тұра берді.

Олар өте ақырың сыбырлап қана әңгімелессе де Хейворд жас жауынгердің қызына сөйлеген үнін ересек екеудің сабырлы сөзінен ажырата білді. Шамасы, олар жолаушылар жайын ақылдасып тұрған сияқты. Дунканды олардың мәслихаты қанша қызықтырғанмен, былайша тұра беруге төзімі жетпей, серіктерінің қасына барды да, қалаған ақылдарыңды айтыңдар деді. Оның бұнысына ақ аңшы қолын сілтеп, өзімен өзі сөйлескендей ағылшынша былай деді:

—Ункас дұрыс айтады: осы шаруаға араласамыз деп тірі жанға белгісіз жылы орнымыздан айырылсақ та, дәрменсіз бишара қыздарды тағдырдың тәлкегіне тастап кеткеніміз ештеңеге сыйымсыз масқара қылық болар еді. Егер серіктеріңізді ысылдаған сұр жыланның ұлы тісінен аман алып қалғыңыз келсе, уақыт оздырмай, тезірек қимылдау керек.

—Менің оларды аман алып қалғым келетініме шүбәңіз болмасын! Не сұрасаңдар да берем деп тұрған жоқпын ба?..

—Ақы тілеп тұрған жоқпыз,— деді Қырғи Көз оның сөзін бөліп.— Бәлки, сіз сертіңізге жеткенше, ал мен сол уәденің қызығын көргенше мерт болармыз. Сіздерді құтқару үшін қолдан келгеннің бәрін де жасаймыз. Тек менің сіздерге қоятын екі түрлі шартым бар, соған өзіңіз бен жолдастарыңыздың атынан уәде беруге тиіссіз, өйтпейінше сіздерге септігімізді тигізе алмаймыз және өзімізге зиян келтіреміз.

—Шарттарыңыз қандай, айтыңыз?

—Бірінші шарт: не болса да — үн шығармайсыздар. Екіншісі: өздеріңізді ертіп

баратын жасырын пананың қайда екенін ешкімге айтпайсыздар.

—Орындаймын шарттарыңызды.

—Онда кеттік! Жаралы жүректен тамшылаған қандай асыл уақытты босқа өткізбейік.

Хейворд дереу серіктерінің қасына барды да, Кора мен Алисаға жаңа жолбасшының жайын қысқаша түсіндіріп, ештеңеден қам жемеулерін өтінді. Хейворд әкелген хабар апалы-сіңлілі екеудің жүрегін қорқынышты дірілге толтырғанымен, жігіттің байсалды, мығым дауысы мен басқа төнген орасан қатер жайлы ой қыздарға қуат бітіріп, нар тәуекелге бел будырғандай еді; олар үн шығармастан Дунканның көмегімен аттарынан түсті де, өзен жағасына келді. Қырғи Көз дыбыс қатпай, ымдап, қалғандарын шақырды.

—Аттарды қайтсек екен? — деп күбірледі ол.— Бауыздап, өліктерін өзенге тастауға көп уақыт керек. Ал осы араға байлап кетсек, мингілер бұлардың иесі де онша алыс кетпегенін біліп қояды.

—Онда қалыңға айдап жіберіңіздер,— деді Хейворд.

—Жоқ, жауды алдаған жөн. Атқа мініп қашқан екен деп ізімізбен жүгіретін болсын. Иә, иә, сөйтсек, әлбетте, шатасады... Чингачгук, анау бұтаны сытырлатқан не

—Құлын ғой.

—Ә, бұ сорлыны құрбан шалмай болмайды,— деп аңшы құлыншақтың шоқтығына қол созып еді, анау ырғып ұстатпай кетті.— Ункас, жебеңді сайла!

—Тоқтаңдар,— деді құлыншақтың иесі; басқалардың сыбырласып тұрғанына қарамай, бұл өз сөзін өктем айтты:—Бишара Мириамның бейкүнә құлынын қиыңдар бір жолға, осы тұқымнан қалған тұяқ қой,ешкімге зияны жоқ.

—Тірлігі үшін таласқа түскенде адамдар бірге туған бауырларын да аямайды. Егер сіз бір ауыз қарсылық білдірсеңіз, макуастарға өз қолыммен ұстап берем. Тарт садағыңды, Ункас, кетейік тезірек.

Күңгірлеген кәрлі дауыс басылмай жатып-ақ жараланған құлыншақ аспанға шапшып барып, бүктетілген алдыңғы аяқтарына құлап түсті. Чингачгук те жай оғындай жалт етіп келіп, оның тамағын кездігімен орып жіберді де, денесін өзенге итеріп түсірді; өлі құлын асау ағыспен құлдырап жөнелді. Қатал болғанымен қажеттіліктен туған бұл іс жолаушыларды едәуір қапаландырып тастады.

Осының бәрі де сапармандарға басқа төнген қатердің хабаршысындай әсер етті. Аңшы мен могикандардың әрбір қимылынан аңғарылған сабырлы, берік шешімге толы, бекем дайындық та сезімді күшейте түскендей. Кора мен Алиса дір-дір етіп, біріне-бірі тығылып тұр, ал Хейвордтың қолы қабынан суырылған қос тапаншаға барып жармасты өз-өзінен. Ол қыздармен қарауытқан қалың ағаштың арасына барып тұрды.

Үнділер үркектеп, тартыншақтаған аттарды ауыздық түбінен алып, өзенге түсірді.

Жағадан сәл ұзаған соң могикандар ат басын ағысқа қарсы бұрды да, қарауытқан жарлауыт жағаның құшағына сіңіп, көрінбей кетті. Бұл екі арада барлаушы су бетіне сүйретіле өскен қалың талдың арасынан қайыңның қабығынан жасалған қайыңшаны алып шығып, қыздарға отырыңдар деп ымдады.

Қыздар су жағасына қап-қара қоршаудай болып орнаған қою қараңғылыққа қорқа-қорқа қарағыштап барып қайыққа мінді.

Кора мен Алиса жайғасқан соң, барлаушы Хейвордты да суғa түсіріп, қалт-құлт еткен жеңіл қайықты бір басына жіберді де, өзі екінші басынан ұстады. Осылайша олар қайықты біраз сүйреді. Өлген құлынның қапа басқан, құсталы иесі соңдарында келеді. Кешкі тыныштықты сақ басып келе жатқан адамдардың аяғы мен қайық түбіне соғылған су сылдыры ғана бұзып тұр. Хейворд бар ерікті барлаушыға берген; оның жолды қаншалықты жақсы білетіні әр қимылынан аңғарылады; су астынан шошайған серек тастар мен иірімдерді дер кезінде айналып өту үшін қайықты жағаға біресе жақындатып, біресе алыстатып бекем бастап келеді. Қырғи Көз оқта-текте тоқтап, аялдайды, соңдайда меңіреу үнсіздіктен құлама судың бірте-бірте күшейе түскен гүрілі естіледі. Барлаушы құлағын мүлгіген орманның дыбыстарына тігеді. Сезікті ештеме естілмей, жақын маңда жау жоқтығына көз жеткізген соң ол бұрынғысынша сақ қозғалып, ілгері жылжыды.

Ақырында Хейвордтың көзі биік жағалаудың су бетіндегі қою көлеңкесінде қарауытып көрінген әлде неге түсті, Майор оны Қырғи Көзге көрсетті.

— Е-е,— деді барлаушы сабырлы қалпы.— Үнділердің аттарды жасырған жері ғой. Су бетінде із қалмайды, ал мына қараңғылықты жапалақтың жанары да тесіп өте алмас.

Осы тұста өзенді қос өкпеден өркеш-өркеш аран жартастар қысып тастаған екен; біреуі қайықтағылардың қыр желкесінен төніп-ақ тұр. Құзар беткейлерге шаншыла өскен шынар ағаштар сәт сайын шыңырауға құлап түсердей көрінеді. Жұлдыздары жыпырлаған қаракөк аспан күмбездің астында айқындамай бұлың берген осынау жартастар мен ағаштардың арасы тас қараңғы түнек. Бұл тұста өзен иіріліп келіп, одан сәл әріректе, ілгеріде, әуеден арқырағандай сонау биіктен ағараңдап, төмендегі терең жықпылды үңгір-шұңқырларға күркіреп құлайды екен. Кешкі ауаны тітіреткен гүріл осы арадан шығып жатыр.

Аттарды тас арасын жарып шыққан бірен-саран бұталарға байлап тастапты. Жануарлар тізеден су кешіп, таң атқанша тұратын болды.

Дункан мен оның серіктерін Қырғи Көз қайықтың тұмсық жағына отырғызды да, өзі құйрық жағында қалды. Ағаш қабығынан емес, одан гөрі-әлдеқайда мықты заттан жасалған үлкен кеменің палубасында жүргендей-ақ, тікесінен шіреніп тұр. Үнділер ақырын ғана былай кетті. Қырғи Көз қолындағы сырығын жағадағы жартасқа тіреді де, қайықты сарқыраған ағынның қақ ортасына итеріп шығарды. Ағысқа қарсы жылжу оңай болсын ба, екі жағы да жеңсік бермей біраз таласты. Жолаушылар да қалт-құлт еткен қаңбақтай қайықты төңкеріп аламыз ба деп, қолдарын қимылдатудан да, тіпті кеуде кере дем алудан да қорқып, суға қарап қалшиып отыр.

Құрығанда жиырма рет жылыстай үйірілген иірімге жұтылып кетердей көрінгенмен ескекшінің епті қолдары қайықты үнемі қысталаң сәттен құтқарып келеді. Аңшының соңғы қимылы да қыздарға керемет шапшаң, жанкешті батыл боп көрінді. Іліп ала жөнелген үйірім бұларды енді биіктен құлаған сарқыраманың астына апарып бір-ақ сүңгітеді-ау деп, Алиса қорқыныштан көзін тарс жұма берген кезде қайық су бетінен болар-болмас көрінген жалпайған жайдақ тастан асып түсті.

—Қайда келдік? Енді не істейміз? — деп сұрады Хейворд Қырғи Көздің діттеген жеріне жеткенін біліп.

—Бұл араны Гленн дейді,— барлаушы сарқыраған судың өз дауысын естіртпейтінін біліп дауыстап сөйлеп тұр, — Ең алдымен қайығымызды аударып алмай, жағаға жетуіміз керек,әйтпесе келген ізімізбен кейін қайтамыз, әлбетте, бұнда келердегіден әлдеқайда жылдам, зырқырап ағарымыз сөзсіз. Мынадай арқыраған өзенді өрлей жүзу оңай емес; оның үстіне шайырмен желімдеген қабық қайыққа да бес адам ауырлық қылады. Ана тасқа шыға тұрыңыздар, мен могикандардан азық-түлікті алып келейін. Ас барда аш жатқанша, скальпсіз қалғаным артық.

Соңғы жүргінші тасқа шығысымен ұзын бойлы аңшы су бетімен сып беріп, қараңғылық құшағына кіріп, көрінбей кетті. Басшысыз қалған алғашқы сәтте жолаушылар енді не істерлерің қайда аяқ басарларын білмей аңырып тұрып қалды. Сәл қия басса, тайып кетіп, жан-жақтарынан құлаған су күркірей құйылып жатқан көп үңгірлердің біреуіне күмп беретіндей көрінеді. Дегенмен қайық та көп күттірмей, – тіпті Қырғи Көз могикандарға барып келе қоятындай уақыт өтпеген қысқа мезетте-ақ, — жаңағы жайдақ тасқа қайтып оралды.

–Енді біздің қамалымыз да, гарнизонымыз да, азық-түлік қоймамыз да осында,— деді Хейворд көңілді үнмен.— Енді біз Монкальмге де, оның одақтастарына да пысқырып қараймыз! Ирокез дегендер жайлы маған не демекші едіңіздеp,қырағы күзетшім, соңыңызды айтыңызшы?

–Ирокездер жайлы менің аузымнан жылы сөз шықпас. Егер Вэбб әрі адал, әрі сенімді үнділерді көргісі келсе, өзіне делаварларды тартсын да, сараң да суайт могауктер мен онеидтерді одақтас алты тайпасымен қоса француздарға берсін.

–Өйтсек жауынгер жандарды қимылсыз қарап отыратын достарға айырбастаймыз ғой. Менің естуімше, делаварлар томагавкілерін тастапты, соғыс десе қорқақ қатындарша тұра қашады деседі.

—Жә, ондай одақ голландтар16 мен ирокездердің залымдығы арқасында құрылған, ұяты соларға келсін. Ал өзім делаварларды жиырма жылдан бері білемін және де оларды қорқақ деген адамның жағын айырар едім. Бұл тайпаны теңіз жағалауынан түріп шыққан сендерсіңдер, енді келіп сендердің ұйтқыларың бұзылмасын деп, оларды жамандаған жау жаласына сенесіңдер.

—Қалай дегенмен де сіздің жолдастарыңыздың жаужүрек, қырағы жауынгерлер екенін өз көзіммен көріп тұрмын. Өздерінен сұраңызшы, ешқайсысы жауды көрмеді ме екен, не дерек бар дейді?

—Үндіні алдымен сыбдырын естіп, иісінен сезбесең, көзге түсе қоймайды,— деп Қырғи Көз тасқа шықты да, иығынан бағанағы бұғының денесін түсірді.— Мингілердің ізін кескенде мен көзіме сенбеймін.

—Ал ізімізге түскен жау сыбдырын құлағыңыз шалмады ма?

—Ондайдың бетін әрі қылсын. Дегенмен біздің жасырынған жеріміз ержүрек, батыл адамдардың қолында тамаша қамалдан кем болмайды. Әйтседе, шынымды айтайын,аттардың қасынан өтіп бара жатқанда жануарлардың жақындап қалған қасқырларды сезгендей дір-дір осқырынып, ұйлығысып тұрғанын байқадым, ал қасқыр біткен әдетте соғылған бұғының қалған-құтқанын талапайға салу үшін үнді торуылдарының маңайында жүреді.

—Ал сіз аяғыңыздың астында жатқан бұғыны ұмытып тұрсыз ғой! Оған қоса жыртқыштар өлген құлынды сезбейді дейсіз бе?

—Бишара Мириам!— деп күрсіне күбірледі Давид Гамут.— Бишара құлыншақ, жыртқыш аңдарға жем болуға жаралған екен ғой!

Кенет Давидтің ашық дауысы күркіреген су гүріліне қосылып, псаломды шырқай жөнелді:

Египеттің тұңғыштарын өлтірді ол,

Адамзат пен хайуанаттың атасын.

О фараон! Өзіңе де салды-ау қол—

Амал нешік, қатасың да жатасың!

—Құлынның өлімі иесіне қатты-ақ батқан екен. Тілсіз достарына жаны ашыған адам жаман адам болмағаны. Ал сіздің сөзіңіздің жаны бар,— деді Қырғи Көз Дунканның соңғы сауалын меңзеп.

—Соңдықтан бұғының етін сүйегінен неғұрлым тезірек ажыратып ап, қалғанын суға ағызу керек. Әйтпесе көп ұзамай-ақ айналамызды ұлыған аш бөрілер қоршап алып, жағалаудағы жартастардан біздің әрқайсымыз жұтқан етке сілекейлері шұбырып, жұтына қарап мазамызды алар. Ирокездерден қулық артылған ба, ұлыған қасқырларға қарап, бізді де тауып алады.

Осыны айтты да, Қырғи Көз қажетті заттарын алып, жолаушылардың жанынан өте берді. Могикандар соңынан ерді; тегінде, үнділер өздерінің ақ жолдасының ойындағыны айтқызбай-ақ түсінсе керек. Көп ұзамай үшеуі де бірінің соңынан бірі жағадан бірнеше ярд жердегі тікеден-тік шаншыла көтерілген қап-қара кереге тасқа қақ жарып кіріп кеткендей көзден ғайып болды.





VI ТАРАУ

Хейворд та, қасындағы серіктері де жолбасшылары нық аяқ астынан жоғалып кеткенінен әжептәуір сезіктеніп қалды.

Тек Гамут қана айналада не болып жатқанына назар аударатын емес, Әлсін-әлі қинала күрсінбесе, қалтарыстағы тас үстінде қимылсыз отырған құсталы псаломшыны ешкім байқамас та еді.

Әлдеқайда алыстан, жер астынан әлдекімдердің күңгірлей сөйлескен үні естілді. Сосын тас үстінде жайғасқан жолаушылардың жанарын тосыннан жарқ еткен шаққан жарық ұялтты. Барлаушы мен могикандар кіріп кеткен құпия мекеннің сыры ашылып қалды.

Енсіз, терең үңгірдің түкпірінде қолында алаулаған шырша шырпысы бар барлаушы тұр. Жел қаққан сұсты жүзі мен орман тұрғынына лайық киіміне лап-лап түскен жалпылдақ жарық бұл адамның бейнесіне романтикалық реңк бергендей.Ал күндізгі үйреншікті жарықта көрген кісі оның тек киім өзгешелігіне, темірдей сірескен қимылсыз тұлғасына және әлде неге елегізген мейірбанды, иланғыш шырайына ғана назар аударар еді. Барлаушыдан бертінде, үңгірдің аузында Ункас тұр. Жас үндінің жарасымды да қағылез қимылдары жолаушыларға жақсы көрінеді. Үстіне етек-жеңіне шашақ жапсырған аңшы көйлегін киген, басы жалаңбас. Жалтылдаған жанарында суық ызғар ғана емес, салиқалы салауат бар. Маңғаз біткен бет пішіні бояумен былғанбаған, келбетті-ақ. Көлбей түскен кең маңдайы кере қарыс. Әсем жаратылған басының қалың шашын әдемілеп тұрып алғызып, қақ төбеден ұзын айдар қойдырыпты. Бұл — жолаушылардың Ункасты алғаш көруi еді. Алиса оның ашық-жарқын жүзі мен батыр тұлғасына бір кезде ертедегі гректердің шебер қолымен қашалған, енді аяқ астынан тіріліп кеткен таңғажайып тас мүсінді көргендей қарап қалыпты.

—Өзімді осындай ержүрек, қайырымды жан күзететінін білсем, қыңқ етпей ұйықтар едім,— деді ол сыбырлап.— Үнділердің қорқынышты қатыгездігі мен құйқа шымырлатар қанішерлігі жайлы талай-талай қауесеттерді естіп те, оқып та жүрміз ғой. Ал мынау Ункас сияқты адамдардың алдында ондай сұмдықтардың болмайтынына сенімім кәміл, Дункан.

—Дұрыс айтасыз, Алиса,— деді Хейворд.— Мен де мынадай ашық маңдай мен отты көздің иесі қапысын тауып қарекет қылудың орнына қасқая келіп қаһар шашуды артық санар деп ойлаймын. Дегенмен сақ болайық, біз одан жақсылық деген ұғымның қызылтәндер түсінігіндегі нышан-белгілерінен артық нәрсені күтпелік. Алайда, абзал жандар ақтардың арасында да, үнділердің, арасында да кездесе береді. Біз де сенім артайық: мынау жас могикан үмітімізді ақтар, сөйтіп түсі жақсыдан түңілме деген мәтелдің дұрыстығын дәлелдеп, өзінің батыр да сенімді серік екенін көрсетер.

—Майор Хейворд тиесілі сөзін енді айта бастады,— деп қойды Корча.— Жаратылыстың осынау перзентіне қарап тұрып, оның түр-түсін еске алған жан бар ма!

Кенеттен орнай қалған бір түрлі ыңғайсыз тыныштықты жолаушыларды үңгірге қарай бастаған барлаушы бұзды.

—От тым лаулап кетті,— деді ол,— мингілерге жасырынған жерімізді әйгілеп қояры ақиқат. Кіреберістегі жабуды түсірші, Ункас, отты көлегейлесін... Асқа келіңіздер! Рас, король армиясының майорына лайық ас қоя алмадық алдарыңызға, бірақ мен талай-талай әскери адамдардың ешқандай тұздық қосылмаған шикі етті де тұшына соққан кездерін көргенмін. Ал біздің тұзымыз бар. Бикештер мына сассафрастың17 жас бүріне отырсын. Әлбетте, бұл шошқа көнімен қапталған орындықтай емес, соңда да бүрдің иісі доңыздың иісінен тәуірірек қой... Ал, достым, сіз құлыныңызға қайғырмаңыз: бейкүнә жануардың қиыншылықты көрмей кеткені жөн де шығар. Арқасын ер қажап, толарсағын тұсау қиғанның несі қызық...

Бұл кезде Ункас барлаушының жарлығын орындап қойған-ды.

Қырғи Көз сөзін тоқтатып еді, сарқыраманың гүрілі алыста күркіреген күндей болып естілді.

—Мынау үңгір қауіпсіз бе?—деп сұрады Хейворд.— Тосыннан келіп торға түсіріп

жүрмей ме? Кіреберісте тұрып алса, жалғыз адам-ақ былқ еткізбес бізді.

Қараңғылық құшағынан қабырғасы ырсиған әзірейлідей ажал бейнесіндегі біреу шыға келді де, лаулап жанған шаланы жоғары көтеріп, тар үңгірдің ана түкпіріне жарық түсірді. Әлгі құбыжықты көргенде Алиса үрейлене дауыстап, Кора орнынан сескене атып тұрды. Хейворд қыздарға бұл келген өздерінің жолбасшысы Чингачгук екенін айтып, жұбатып жатыр. Қарсыдағы екінші жабуды көтеріп, үнді үңгірден шығатын тағы бір тесік бар екенін көрсетті. Содан кейін ол қолындағы лаулаған бұтақты тастамай жартас астындағы тар қуыспен екінші үңгірге өтті. Бұл да алғашқыдан айна-қатесіз екен.

—Чингачгук екеуміздей түсініксіз түлкілерді жалғыз ауызды інге тығып ұстау қайда,— деп күлді Қырғи Көз.— Тамаша жер ғой! Жартасыңыз қара известняктан жұмсақ жыныстан жаралған. Бұрынырақта су қазіргісінен бірнеше ярд төменірек құлаған. Бұл ара ертеде Гудзонның шалқар айдынындай тым-тырыс қана, шымырлай аққан тақтайдай тегіс арна болса, бірте-бірте адам танымастай болып өзгерген. Жартастар жарылып, жұмсақтары су күшіне шыдамай ойылған; қажала-қажала қопарылып, бірінің үстіне бірі құлаған, сөйтіп сарқырамаңыз бойындағы сән-сымбатынан таза айрылған.

—Біз қай жерде тұрмыз? —деп сұрады Хейворд.

—Бір кездегі құламаның табанына таяуда. Біздің екі жағымыздағы жыныс жұмсақ екен, содан асау ағын мынау қос үңгірді үңгіп, ғажайып пана жасаған да, оң мен солға қақ жарылып, екі қапталдан айнала ағып жүре берген. Арнаның ортасы ашылып, құрғақ аралға айналған.

–Сонда біз аралда тұрмыз ба?

–Иә, екі жағымыз да құлама су, ал жоғары-төменіміз — сарқыраған өзен. Күндіз болса, жартасқа шығып, су ойнақтың қызығын көрер едіңіздер. Өзі де жын ұрып кеткендей жортақтайды-ақ. Біресе арқырап, біресе жылыстап ағады; мына тұста ақшақардай көбіктене бұрқыраса, әне бір арада шалқыған шалғындай көк-жасыл боп көшеді; бір сәт сылдыраған бұлақтай күміс күлкімен сыңғырласа, екінші сәтте ұршықтай үйіріліп, үйдей тастарды жұмсақ топырақтай жонады. Иә, бекзадам, сіздің мойныңызға салған үлбірек орағышыңыз өзен шілтерінің жанында қолдан тоқыған дөрекі аудай болып көрінеді. Әбден аласұрып, тулаған асау өзен былай шыға сабасына түседі де, теңіз толқынына барып қосылуға асығыссыз бет түзейді.

Гленн сарқырамасын осылайша суреттеу жолаушыларды өздері келіп бекінген жердің мықтылығына кәміл сендірді де, олар бұл маңның тұнып тұрған әсем табиғатына сүйсіне көз тікті. Сосын бәрі де кешкі тамақтың қамына кірісті.

Ункас қолынан келгенше Кора мен Алисаға бар ынта-ықыласымен қызмет қылып отыр.

Оның жүзіндегі тәкаппарлық пен ризалықты көргенде мұншама елгезек ізеттіліктің үнділерде болмайтынын білетін Хейворд күліп жібере жаздады. Дегенмен меймандостықты бұзуға болмайды, соңдықтан баласының жауынгер салтынан сәл ауытқығанына Чингачгук реніш білдіре қоймады.

Оның үстіне көзі жіті кісі Ункастың екі қызға бірдей қарамайтынын байқар еді. Мысалға, ол су құйған құтыны немесе ет салған ағаш-табақты Алисаға әперген кезде кәдуілгі әдептілікті ғана сақтайды; ал соңысын қара шашты қыздың алдында қайталаған тұста жас могикан сұлудың жайраңдаған, көрікті жүзіне ұзақ тесіліп қалады. Олардың назарын өзіне аудару үшін бір-екі рет аздап бұза сөйлеп, бірақ түсінікті ағылшын тілінде, шүлдірлесіп те үлгірді. Оның көмей түбінен шыққан қоңыр даусы ағылшын сөздеріне айырықша сазды нәш бергендей. Кора мен Алиса онымен бірнеше рет тіл қатысты да, араларында достық іспеттес жылы қатынас орнады.

Чингачгуктың тәкаппар тыныштығын ештеңе бұзатын емес; ол дөңгелене түскен от жарығының шетінде отыр. Суық жүзінде салиқалы сабырдың жылуы бар. Оған қарағанда Қырғи Көзде маза жоқ. Жан-жағына жалтақтап, еш нәрсеге көз тоқтатар емес. Түк болмағандай тамағын тамсана ішкенімен, қырағылықты бір сәт естен шығармай, елеңдеп сақ отыр. Құты ұстаған немесе қақтаған ет қармаған қолын жиырма шақты мәрте аузына апара беріп тоқтатып, жан-жағына құлақ тосып, тың тыңдайды.

—Достым,— деп Қырғи Көз қалың жапырақ астынан шарап құйған шағын бөшкені алды да, өзінің аспаздық өнерімен танысып отырған жыршыға бұрылды,— мына жүзім сөлінен бір жұтыңызшы, құлыншақты ойлап қамыққан көңіліңізді демдеп, жаныңызды жай таптырсын. Мен біздің достығымыз үшін аламын және бишара құлыншақ бізді жауықтыра қоймас деп ойлаймын. Есіміңіз кім болады?

—Гамут, Давид Гамут,— деп жауап берді жыр мұғалімі өзінің жабырқаулы көңілін шырын дәмді, мұрын қытықтар жұпар иісті ғажап ішімдікпен жуғысы келіп.

—Тамаша ат екен, оны қойған ата-бабаңыз да тамаша, адал адамдар болу керек. Ат қою деген қызық қой, бұл жөнінде үнділердің тапқырлығы христиандардан әлдеқайда артық болады. Өз өмірімде көрген сан қорқақтың ішіндегі ең сорақысын Арыстан деп атайтын, ал оның әйелінің есімі Пешенс (төзім) еді, ал бұ бейбағың бұғы екі секіріп үлгірмейтін уақыттың ішінде талай-талай бәдік сөзді айтып кете беретін. Ал үнділер ат қоюға ардың ісі деп қарайды. Әдетте олар өздеріне қосалқы ат қоюға құштар келеді. Чингачгук — «ұлы жылан» деген сөз болғанымен, оның өзі шынымен жылан екен деп ойламау керек, әлбетте; жоқ, оның есімі былай: бұл кісі адам жанының барлық қалтарыс-қуысын барша ирелеңін жақсы біледі, жақ ашып, сыр шашпайды, ал қажет болса, жауына мүлдем ойламаған жағынан келіп тиісіп, жазасын береді деген сөз. Ал кәсібіңіз не сіздің?

—Мен псалом сынды абзал өнердің алжыған ұстазымын,

—Пәлі!

—Мен Коннектикут18 жастарына жыр сабағын оқытамын,

—Бұдан гөрі жөндем іспен айналыспаған екенсіз. Ең болмаса қолыңыздан мылтық ату келе ме?

—Құдайға шүкір, осы уақытқа дейін қолыма ажалды қару ұстап көрген емеспін.

—Мүмкін өзен-судың қалай ағатынын қағаз бетіне түсіріп, таулар мен шөлдердің сүретін сала білетін шығарсыз?

—Жоқ, ондай іспен айналыспаймын.

—Аяғыңыз ұзақ жолды қысқартуға жаралғандай екен. Шамасы, генерал сізді жиі жұмсайтын болар?

—Ешқашан жұмсаған емес. Мен өзімнің қасиетті борышымды ғана өтеймін, яғни адамдарға шіркеу музыкасын үйретемін.

—Қызық борыш екен,— деп мырс етті Қырғи Көз.— Өмір бойы көрінгеннің

көмейінен шыққан алуан әуенді көкек құсап қайталау оңай болсын ба! Қалай дегенмен де, достым, сіздің әуестігіңіз ән-жыр болса, ату өнерін немесе машықты даттауға болмайтыны сияқты, сіздің құмарлығыңызды да мансұқтау жарамас. Кәне, көрсетіңізші өнеріңізді.

–Көрсеткенде қандай,– деді Гамут.

Темір иінді көзілдірігін түзеп қойып, қалтасынан тастамайтын кішкене томды алды да, Алисаға ұсынды кітапшаны.

Алиса күлімсіреп, Хейвордқа қарады да, қайтерін білмей, қып-қызыл болып кетті.

–Қысылмаңыз, – деп сыбыр етті жас офицер.

Алиса қосылуға дайындалды. Давид қашқындардың қазіргі жағдайына лайық келетін гимнді таңдады. Сіңлісіне Кора да қосылмақ болды. Ұқыпты Давид камертонын19 шыңылдатып, әншілердің дауысын түзеуге мүмкіндік берді.

Салтанатты саз шарықтап жөнелді; қыздар кейде кітапқа еңкейіп, ашық дауыстарын асқақтатып көтере түссе, кейде бәңдетіп, баса қояды да, сырттағы су сарыны ән әуеніне аккомпанемент есепті араласа естіледі. Жаратылысынан қақпа құлақ, байқампаз, бапкер әнші Давид қыздарды шебер басқарып тұр. Ол әркімнің дауыс мөлшерін тар үңгірдің тұла бойына лайық өлшеммен шығарып, оның әрбір айырығың әрбір шұқырын әсем әуезге бөледі. Тасқа қарап тесілген үндінің қимылсыз қатып қалған жанары да тастан жаралғандай.

Барлаушы алғашында жағымен қолын таянып, сүлесоқ еді, бірте-бірте жүзі жылиын деді. Мүмкін шешесі айтқан осындай псаломдарды еститін балалық шағы есіне түскен шығар. Орман тарғынының ойнақшыған көзін жас жуып, жел қаққан бетімен тарам-тарам болып ақты. Құлақ құрышын қандырып, тәтті әуез енді үзіліп қалатын болды-ау, дегізіп қиналтатын, нәзік дірілге толы, майда қоңыр әсем әуен тербетіліп тұрған. Сол сәтте кенеттен адам айқайына да, жерді мекендейтін басқалай тірлік иесінің шыңғырған дауысына да ұқсамайтын әлдеқандай ащы дабыс естілді, ол түнгі ауаны тіліп түсіп, тар үңгірдің, оның ішіндегі адам біткеннің аза бойын тітіретіп жіберді. Бұдан соң меңіреу тыныштық орнады; бейне Гленнің сарқырамасы да мынау сұмдықтан табан астында қатып қалғандай.

—Бұ не? — деп сыбырлады, сілейіп тұрған Алиса есін жиып.

—Бұ не? — деп дауыстай сұрады Дункан.

Қырғи Көз де, үнділер де жауап қатпады. Олар әлгі дабыстың қайталауын күтіп, құлақ сап тұр. Кескіндерінде керемет таңырқау бар. Міне олар делаваршылап, өзара тез-тез ақылдаса бастады. Кеңестері біткен соң Ункас үңгірдің арғы тесігінен ақырын ғана сырғи шығып кетті. Ол кеткесін барлаушы тағы да ағылшын тіліне ауысты.

—Отыз жылдай бері кезіп жүрсек те бұның не пәле екенін ешқайсымыз білмей тұрмыз. Мына құлағым үнділердің айқайын да, аңдардың дауысын да түгел ажырататын шығар деп ойлаушы едім, енді ғана байқап тұрмын, оным мақтаншақ баланың бөспелігіндей құр асылық екен.

—Жаңағыңыз жауынгерлердің соғысқа шақыратын ұраны, өз жауларын қорқытарда бастайтын айқайы емес пе? — деп сұрады Кора, сіңлісіне қарағанда әлдеқайда сабырлы кейіппен бетін торғын жамылғысымен бүркей беріп.

—Жоқ, жоқ, төбе құйқаңды шымырлататын бұндай сұмдық ащы дауыс адам баласының аузынан шыға қоймас. Егер сіз үнділердің ұрысқа шығардағы ұранын бір рет естіген болсаңыз, оны ешқашан басқа нәрсемен шатастырмас едіңіз... Ал. Ункас, не хабар? — деп барлаушы қайтып оралған жас могиканға тағы да делаваршылап тіл қатты.— Не көрдің? Жаққан отымыз жабудың сыртынан байқалмай ма екен?

Анау өз тілінде қысқа қайырып, жоқ дегендей болды.

—Ештеңе көрінбейді,— деп ағылшынша жалғастырды сөзін Қырғи Көз, басын шайқап,— біздің тұрағымызды әлі ешкім көрмепті. Бекзадалар келесі үңгірге кіріп, көз шырымын алсын: тыныққан жөн. Күн шықпай тұрамыз, өйткені ертерек аттанып кетіп, мингілер ұйықтап жатқанда тезірек Эдуард бекінісіне жетуіміз керек.

Кора айтқан сөзді асықпай тыңдап, тез көніп еді, одан гөрі қорқақтау Алиса да әпкесінің соңынан оңай ерді. Әйтседе үңгірден шыға беріп ол Дунканға бізге ілесіңіз деп сыбырлады.

Ункас қыздардың алдынан жабуды көтерді. Оның бұл ілтипатына рахмет айтпақ болып кері бұрылған қыздар барлаушының, сөнуге айналған от басына қайта барып, екі қолымен бетін басып, кешкі ән-күйдің шырқын бұзған түсініксіз дабыс жайлы терең ойға шомып кеткенін көрді.

Хейворд қолына лаулаған шырша шырпысын ұстай шыққан еді, сол алауы енді қыздар түнейтін тар үңгірді жарқыратып жіберді. Дункан шырақты бір тастық қуысына қыстырып, қыздардың қасына келді; Эдуард бекінісінен шыққалы бері бұл үшеуінің оңаша қалғаны осы болатын.

—Кетпеңіз, Дункан,— деп қиылды Алиса,— біз мынадай қорқынышты жерде ұйықтай алмаймыз, оның үстіне жаңағы бір түсініксіз сұмдық үн құлағымызда тұрған кезде.

—Ең алдымен бекінісіміз мықты ма екен — соңы тексерейік, қалғанын сосын сөйлесерміз,— деді Хейворд.

Ол үңгірдің ана түпкіріне, қалың жамылғымен бүркеулі тұрған кіреберісіне барып, аздап ашты да, сарқыраманың салқын самалын жеткізген таза ауаны кеуде кере, құшырланып жұтты. Өзеннің осы жақтағы саласы жұмсақ тастан ағыс тілген енсіз тар арнамен ағатын. Су жас офицердің аяқ астында арқырап жатыр, сондықтан жаудың бұл жақтан келе қоюы неғайбыл.

Табиғаттың өзі-ақ өткел бермес кедергі жасапты ғой,— деп ол жар астындағы қарауытқан асау ағынды нұсқады да, жамылғыны түсірді,— сіздерді адал да сенімді серіктеріңіз күзететінін де жақсы білесіздер. Сол себепті біздің Қырғи Көздің ақылын тыңдағандарыңыз жөн. Кора да менің сөзімді қостап, екеулеріңізге де ұйықтау керектігін мойындайтын шығар.

Кора сіздің пікіріңізді қостағанмен, іс жүзінде ақтай қоймас, деді үлкен қыз.— Тіпті біз түсініксіз қорқынышты дауысты естімесек те оңайлықпен ұйықтай қоймас едік. Өзіңіз айтыңызшы, Хейворд, қыздарының қайда жүргенін, мына ну орманда сонша қатердің арасында не күйге ұшырағанын білмейтін әкелерінің дегбірден айрылған қамкөңіл жағдайын балалары қалай ұмытпақ?

Ол жауынгер. Ол ормандағы қауіп-қатерді де, оның пана болар артықшылығын да жақсы біледі.

Ойыма келгенімді істеуші едім! Қалай былықтырсам да қыңқ деп, қабақ шытып көрген емес!—деп жыламсырай сөйлейді Алиса.— Ақымақ болып, осы сапарға бекер-ақ шыққан екенбіз, Кора.

—Осындай аума-төкпе кезеңде қасына баруға рұқсат сұрап, бекер қасарысқан шығармын мен. Бірақ та мен оған, басқалар бет бұрып кетсе де, өз перзенттері айнымас адал екенін дәлелдейін деген едім..

—Сіздердің Эдуард бекінісіне келетіндеріңізді естіген кезде,— деді Хейворд жұбата сөйлеп,— оның жан дүниесінде қорқыныш пен сүйініш сезімі соқтығысып, ақырында сүйініші жеңіс алды. «Мен оларды тоқтатпаймын, Дункан,— деп еді ол.— Біздің корольдің қорғаншылары анау Кора көрсеткен батырлықтың жартысына жараса, құдай шүкіршілік етер еді ғой».

—Ал ол мен туралы ештеңе айтпады ма, Хейворд? — деп назды қызғаншақтық білдіре сұрады Алиса.— Өзінің кішкентай Эльсиін папамның мүлдем ұмытып кетуі мүмкін емес...

—Әрине, мүмкін емес,— деді жас жігіт.— Ол сізді неше түрлі сөздермен айналып-толғанып, талай есімдермен еркелете атаған. Қанша әділ десем де оларды қайталап айтуға менің батылым жетпей тұр. Бірде ол сізді...

Дункан дереу тоқтай қалды, өйткені бағанағы сұмдық үп тағы да шықты, іле ұзаққа созылған өлі тыныштық орнады; бәрі де адам шыдағысыз дабыс және қайталай ма деп, бір-біріне жалтақтай қарасып тұр. Ақырында үңгірдің аузынан барлаушының тұлғасы көрінді; жүзінде әлгіндегі сұсты да суық райдың орнына қатты абыржыған адамның сыңайы бар. Қашып құтылмас қауіп-қатер келіп қалғанының жаршысындан тосыннан шыққан құпия дыбыстың сырын анықтауға бұның айтулы ептілігі де, кепті көрген тәжірибесі де түк септігін тигізбегеніне ренжіп, ақтарылып тұрған жайы бар.





VII ТАРАУ

—Бұл арадан кетпесек, аян берген жақсылықтан бас тартқан боламыз,— деді Қырғи Көз.— Бикештер үңгірден шықпасың ал, біз, могикандар мен өзімді айтам, сыртқа барып, жартас үстінде күзет құралық. Майор да бізге қосылатын шығар.

—Соңдай-ақ қауіп төніп қалды ма? —деп мазасызданды Кора.

—Бекзада,— деді барлаушы салтанатты үнмен,— өмірі мен өлімі құлағының сақтығына байланысты адам қандай болса, мен де орман дыбыстарына отыз жылдан астам соңдай құлақ тігіп келемін. Пантераның пырылына да, келемежші құстық қиқуына да, мүттайым мингілердің айқайына да алданбаймын. Мен қара орманның құсталы адамдай аһ ұрған шерлі үні, шарт сынып, түскен жеріндегі бұтақ-бұталарды быжылдата жандырып, ұшқын аттырған нажағай шатырын естіп өскен жанмын. Енді болса, могикандар да, мен де жаңағы сұмдық дабыстың сырына жете алмай тұрмыз. Соңдықтан да біз оны аян берген аспан ісі деп білеміз.

—Түсінсем бұйырмасын,— деді де Хейворд жаңа үңгірге кірерде тас үстіне тастап кеткен тапаншаларын алды.— Аспан берген аян болса да, ұрысқа шақырған ұран болса да мейлі, әйтеуір не екенін анықтау керек. Баста, достым, ердім өзіңе.

Ашық аспанның астына аяқ басып, үңгірдегі тымырсық ауаның орнына сарқырама жақтан ескен салқын самалды мейірлене жұтқанда бойларына қосымша қуат қосылғандай болып, бәрі де бір түрлі батылданып кетті. Өзен үстінде едәуір ескек жел бар екен. Алыс таудың арғы жағынан күркіреген күндей күңгірлеген су гүрілін үңгір керегелеріне әкеп соғып, дүңгір қақтырады. Көтерілген айдын, күңгірт сәулесі су бетін де оқта-текте жылтырап көрінеді; жартастың бұлар тұрған шетін қалың мұнар басыпты. Сарқыраған су сарыны мен ышқына соққан жел ызыңы болмаса, айнала түңгі табиғаттың меңіреу құшағына шомған. Қарсы жағаға қанша қадалып, қорқынышты сүренің сырын ашар болар-болмас белгіні қанша іздегенмен көзге түскен бөгде нәрсе жоқ. Айдын бұлыңғыр жарығы тағаттан айырылған адамдардың қыралығыңа жел түсіргендей, түнерген жастар мен қақиған ағаштардан өзге ештеңе байқатар емес.

–Түнгі табиғаттың мүлгіген тыныштығын түк көрінбейді ғой, – деп сыбырлады Дункан. – Басқа жағдайда болса, көз құшырымызды қандырар еді-ау, Кора! Айталық, қауіп-қатер атымен жоқ болса, бәлки...

–Құлақ салыңдар,— деді Алиса сөзін бөліп.

Майорға ондай ескертудің қажеті де жоқ-ты: әлгі сүрен тағы естілді. Шамамен, ол өзен арнасынан шыққан сияқты. Екі қапталдан қысқан құзарт тастардан асқақтап көтеріліп, орман үстін жаңғырықтырып өтті де, алысқа-алысқа барып семіп жатты.

–Бұны не деуге болады? —деп аңтарыла сұрады Қырғи Көз қорқынышты айқайдың соңғы жаңғырығы қалыңға сіңіп жеткенде. — Біреу-міреуіңіз білетін болсаңыздар, айтыңыздаршы не екенін. Менің өзім бұны жаратылыста жоқ нәсте деп білемін.

—Олай болса, сіздің айтқаныңызды мансұқтайтын адам осы арадан-ақ табылып қалар,— деді Дункан.— Мына дауыс маған жақсы таныс, ұрыс даласында талай-талай естігенім бар, солдат өмірде не көрмейді. Бұл жылқының үні. Жаны қиналғанда не қатты қорыққанда осылайша шыңғырады. Тегінде, менің арғымағым жыртқыштарға жем боп жатқан болу керек,әйтпесе қашып құтыла алмас пәлеге душар болған шығар. Жануардың шыңғырған даусын үңгір ішінде ажырата алмағанмен, ашық ауада анық танып тұрмын.

Барлаушы мен оның жолдастары Дунканның қитұрқысыз қарапайым әңгімесін ден қойып тыңдады.

Бар сырды түсінген кезде бір ауыздан:

—Хуг,— деді могикандар.

Қырғи Көз сәл ойланып барып жауап қатты:

—Сөзіңіздің ақиқат екеніне дауым жоқ, өйткені жылқы деген жарықтығыңызды, бұнда өздері аз болмаса да, онша жақсы білмеймін. Шамасы, өр жақтарына, жағаға жиналған қасқырларды сезіп үріккен жануарлар көмекке адам шақырып тұрған болар, өздері білген амал да... Ункас,— деп делаваршылады ол жас үндіге,— қайыққа мініп, ағыспен төмен түс те, ат торыған бәлелерді жанған шала лақтырып үркітіп жіберші, әйтпесе ажалдары арлан аузынан келмесе де қорқыныштан үзіліп кетіп, жаяу қалармыз. Ертең тезірек жөнелу үшін көлік керек.

Жас үнді барлаушының әмірін орындамақ боп суға қарай кетті. Біраздан соң өзен жағасынан у-шу ұлыған үн естілді де, бірте-бірте алыстай берді, оқыстан оңбай үріккен қасқырлар аңдыған жемтіктерін тастай қашқан сықылды.

Ункас тез қайтып келді. Барлаушы өз жолдастарымен тағы да мәслихат құрды.

— Біз бірнеше күн бойына шұғылалы нұрды көрмей, жұлдызды аспанның жөнінен шатасқан аңшылардай болдық,— деді Қырғи Көз бірнеше қадам былай шығып.— Құдайға шүкір, енді жүрер жолымызды қайта таптық, талай кедергіден де арылттық. Шырша түбінен гөрі жар жағалауы қараңғылау екен, осында кеп отырыңдар. Сыбырлап қана сөйлесіңдер, ал, асылында, біздің біраз уақыт әңгіме атаулыны жылы жауып қоя тұрғанымыз абзал болар еді.

Қырғи Көз манағы дегбірсіздіктен арылған, енді не айқасқа да сақадай сай сыңай танытады. Жабайылардың құлқы да сол секілді. Олар тас үстінде тұр: өздері жат көзден тасада болғанмен екі жағындағыны анық көреді. Хейворд пен қыздар тәжірибелі жолбасшыларының айтқанынан шықпады. Дункан бір құшақ сассафрас бүрін жиып әкеліп, екі үңгірдің арасындағы қылтаға тастады. Кора мен Алиса жартастың арасындағы қуысқа жасырынды. Жау оғының мына тастарды тесіп өте алмасы хақ, дегенмен майор қыздарға ешқандай қатер өздерін қапы қалдыра алмайтынын ескертіп, жұбату айтты. Өзі Кора мен Алисадан онша ұзамай, таяу орналасып, ауық-ауық жайлап сөйлесіп қояды.

Ал Давид болса, орман тұрғындарына еліктеп, тас қалқасын паналады.

Осылайша уақыт оза берді. Түн тыныштығын ештеңе де бұзар емес. Ай тас төбеге келіп, құшақтаса қалғыған қыздарға жоғарыдан телміріп тұр. Дункан оларды Кораның үлкен шәлімен қымтай жауып, өзі басын тасқа сүйеді. Давид қорылға басқан. "Егер екі көзі ұйқыда болмай, ояу отырса, мына қорылдан құлағын басып, тұра қашар еді. Қысқасы, барлаушы мен могикандардан басқасы түгелдей ұйқы құшағына кетіп, түс көріп жатқан. Тек қырағы күзетшілер ғана кірпік ілетін емес. Айналадағы таспен тас боп, енсіз арнаның арғы жағасындағы қарайған ағаштардан көз алмай, қимылсыз қатып жатыр. Сақтықтары соңдай — әр дыбысты қалт жіберер емес; сырт қараған адам олардың демдерін алар-алмасын да біле алмайды. Осынша сақтық ұзақ тәжірибеден туғандығы және жау қандай айлакер болса да бұларды алдай алмайтыны айдан анық. Бірақ әзірге айнала тым-тырыс. Айда батты-ау; үсті ақырындап қызарып, атқан таңның шапағы байқалды.

Қырғи Көз сонда ғана қозғалып, жартас жағалай жер бауырлап барды да, шырт ұйқыда жатқан Дунканды оятты.

–Жүретін уақыт болды, – деп сыбырлады аңшы. – Қыздарды оятыңыз, ал мен қайықты әкелейін. Дайын тұрыңыздар.

–Түнде ештеңе болған жоқ па? – деп сұрады Хейворд. – Мен ұйықтап қаппын, күзете алмадым.

–Жоқ, әлі тыныш, жарым түндегідей. Бірақ байқаңыз! Дымыңызды шығармаңыз, асығу

керек, – деді де барлаушы қайыққа кетті.

Дункан ұйқысын әбден ашып, қыздарды қымтаған шәліні тартты:

–Кора! Алиса! Тұрыңдар, жүретін уақыт болды!

Біреуді итергендей болып Кора қолын көтерді, Алиса нәзік дауысымен ұйқысырап сөйлеп жатыр:

-Жо-жоқ, әкетай, бізді тастап кеткен жоқ, біздің қасымызда Дункан болды!

-Иә, Дункан қасыңызда,— деп бозбала сыбырлай үн қатты,— және де ол сені басқа қатер төнгенде тірі тұрып жалғыз тастап кетпейді!.. Кора! Алиса! Тұрыңдар! Жолға шығатын уақыт болды!

Кенет Алиса шыңғырып жіберді де, шошып оянған Кора орнынан тіке атып тұрды. Майор бір сөз айтып та үлгерген жоқ, айнала сол заматта азан-қазан болды да кетті, Дунканның, бүткіл қаны жүрегіне соқты. Бір сәт бұларды жан-жағынан жаһаннамның жын-перілері қоршап алып, кернеген ыза-кектерін жан түршіктіретін ащы ойбайға қосып тұрғандай көрінді.

Сұмдық қиқу жер мен көкті түгел жаулап алғандай.

Үрейі ұшқан жандарға айқай-сүрең ну орманнан да, сарқырама түбіндегі үңгірлерден де, өзен арнасынан да, аспан әлемінен де шығатын сияқты. Осындай құлақ тұндырар көп шуылдан есі кеткен Давид бойы серейіп тік көтерілді де, екі құлағын қолымен басып, айқай салды:

—Мынау масқара қиқу не? Тамұқ күмбезінің төбесі қақ айрылып, ортасына түскеннен сау ма? Адам баласының аузынан шығатын дыбыс емес қой!

Оның қолапайсыз қимылына орай арғы беттен залп атылды. Бишара әнші ұстаз түнімен ұйықтап шыққан жеріне есі ауып құлап түсті. Гамуттың жығылғанын көріп, соғыс салты бойынша ұран тастап шу ете түскен жауларына могикандар өз атойларын айқайлап, батыл жауап қайтарды. Екі жақ қызу,атысқа кірісті, бірақ әбден әккіленіп алған емес пе, ешқайсысы да қалқаны тастап, ашық жерге шықпады. Дункан ескек дыбысы естілер ме екен деп, бар ынтасымен тыңдап жатыр; құтылудың ендігі жолы қашу ғана, деп ойлады ол. Жартас түбінен жылыстап аққан өзеннің қарауытқан бетінде қайық көзге түспеді. Хейворд енді, мейрімсіз барлаушы бізді тастап қашқан екен ғой, ден ойлай бастап еді, аяқ астындағы тас үстінен жарқ еткен алау шықты да, Қырғи Көздің ұзын мылтығының аузынан ұшқан тажалды түйір арғы беттен өз нысанасын дәл тапты — әлдекім өмірмен өгіздей өкіріп бақұлдасты. Осы бір болар-болмас қарсылықтың өзі шабуылшылардың десін қайтарып тастады. Бірте-бірте жабайылардың қиқуы басылып, Гленн үстінде әлгі бір әзірдегі тылсым тыныштық қайта орнады.

Саябыр сәтті пайдаланған Дункан шалқасынан түсіп, сілейіп жатқан Гамутқа жүгіріп барды да, қыздар отырған тар қуысқа жеткізді.

—Байғұстың скальпі аман қалды,— деді Қырғи Көз сабырлы үнмен, Давидтің басын сипап қойып.— Құдай тілді де аямай-ақ берген екен өзіне, тірі қалғанын қарашы, ғажап.

—Ол тірі ме? — деп сұрады Кора қарлыққан дауыспен. Үні мүлде бітіп қалғандай. Соңда

да қатты қорыққанын сездіргісі келмей, зорланып, ысылдап сөйледі.

—Тірі, жүрегі соғып жатыр. Аздап дем алсын, сосын есін жияды. Ақылы осылайша кіреді ғой, жазмышындағы жасынан ерте өсе қоймас,— деп Қырғи Көз әншінің қимылсыз денесіне көз қиығын тастап қойды да, соңдай бір қағылез шапшаңдықпен мылтығын оқтауға кірісті.— Ункас, үңгірге апарып, сассафрас бүріне жатқызшы өзін. Неғұрлым көбірек ұйықтаса, соғұрлым дұрыс болады. Әйтпесе өзінің серейген, ұзын тұра бойына қалқа болатын пана таба алмай қиналар, ирокездерден ғой жырдың күшімен және қорғана алмас.

—Демек, сіз екінші шабуылды күтесіз ғой? —деп сұрады Хейворд.

—Аш қасқыр бір жапырақ етке тояды деуге бола ма?. Макуастар бір адамынан айрылды, ал алғашқы шығыннан соң, тіпті сәтсіз шабуылдан кейін де олар әманда кейін шегінеді. Бірақ сұмырайлар қайта айналып келеді, сөйтіп біздің скальптерімізді сыдырудың басқа айласын ойластырады.— Ол мазасыздық табы түскен түнеріңкі жүзін енді көтеріп сөйледі.— Біз Мунродан көмекке әскер келгенше осы арадан жылжымауымыз керек. Құдайым тек тездете көрсін көмегін.

—Естідіңіз бе, Кора, бізді не күтіп тұрғанын? — деп сұрады Дункан.— Ендігі үмітіміз сіздің әкеңізде ғана. Екеуіңіз де үңгірге кіріңіздер, әйтеуір жау оғына жем болмасыздар онда, ана бишараға да жәрдем етіңіздер.

Екі қыз да оның соңына еріп түпкі үңгірге кірді. Давид сонда жатқан. Әлі қимылсыз, бірақ күрсінгеніне қарағанда есін жиған сияқты. Жаралыны қыздарға тастап, енді қайта шыға берген Хейвордты:

–Дункан...— деген Кораның дірілді даусы тоқтатты.

Майор жалт бұрылып, қызға қарады. Өңі құп-қу, ерні дір-дір етеді, жігітке тесіле қараған жанарында зор толқу бар. Майор лезде оның қасына келді.

–Бізді құтқару үшін өзіңіздің тірі болуыңыз керектігінесте сақтаңыз, Дункан; әкеміз бізді сізге сеніп тапсырғанын ұмытпаңыз; бәрі де сіздің сақтығыңызға байланысты екені есіңізде болсың— деді қыз екі беті албырап.— Бір сөзбен айтқанда, сіз күллі Мунро әулетіне қымбатсыз, осыны ұмытпаңыз.

–Менің өмірге деген құштарлығымды арттыратын бір нәрсе болса,— деді Хейворд еркінен тыс Алисаға қарап,— ол жаңағы сенім. Алпысыншы полктың майоры қорғаныстан қалыс қала алмайды. Әйтседе міндетіміз онша қиын болмаса керек: жабайылардың шабуылына аз уақыт төтеп берсек, жетіп жатыр.

Қыздардың жауабын күтпей жүріп кетті де, екі үңгірдің аралығындағы қуыста жатқан могикандар мен барлаушыға келіп қосылды.

Хейворд келген кезде аңшы:

— Қайталап айтамын, Ункас, оқ-дәріні босқа артық саласың,— деп ақыл айтып жатыр екен,— өйтсең мылтығың қатты дүмпиді де, оқ дұрыс ұшпайды. Оқ-дәріні аздау салып, жеңіл оқпен, асықпай ұзақ көздеп атсаң, мингіні қашан да өмірден өкіртіп аттандырасың. ...Жүріңдер, достар, жасырынып қалайық, макуастардың қай сәтте, қай жағыңнан кеп соғатынын еш жан болжаған емес.

Үнділер үн шығармастан құлама судың түсер табанына қай жағынан кім жақындаса да көретіндей болып орналасты. Кішкентай аралдың қақ ортасында тырбия өскен шоқ қарағай бар-тын. Қырғи Көз бұғыдай бұлдыраңдап солай қарай жүгірді; Дункан да оның соңынан салды. Олар тоғайдағы аракідік тастар мен ағаш арасына бекінді. Үстерінен дөңкиген доғал жартас төніп тұр, оның екі жағынан шапши аққан су құзға барып құлап жатыр. Таң әбден ағарып атқан, арғы бет те анық көріне бастады: Қырғи Көз бен майор қарақошқыл шырша шатырларының астына тесіле қарап, бағып қалған.

Қаншама тағатсызданып ұзақ тосқанымен шолғыншылар жаңа шабуылдың белгілерін байқай алмады. Дункан өз жолдастарының жаудырған оғы өздері ойлағаннан гөрі дұшпанға әлдеқайда көп дарып, жабайылар түбегейлі зытқан шығар деген тоқтамға келіп, бұл ойын барлаушыға айтып еді, Қырғи Көз сенбеген сыңаймен басын шайқады.

—Оларды осылайша оп-оңай қуып жіберуге болады екен деп ойласаңыз, сіз макуастарды білмейді екенсіз. Пәлі, олар бірде-бір скальп түсірген жоқ қой. Біздің азғантай екенімізді олар өте жақсы біледі, қуғынды тоқтататын не жындары бар... Тс-с! Өзенге көз салыңдаршы, анау жоғарыға, су тасқа соғып, шапшып жатқан араға. Сайтандар сол арадан өтіпті! Қарай гөр: өздері аралдың ана басына жетіп қапты... Тс-с! Ақырын, ақырын, әйтпесе қас қаққанша төбе шаштарыңды қырқып түсіреді.

Хейворд өзі жатқан қалқадан басын қылтитып, ептілік пен жау-жүрек самдағайлықтың естен кетпес бір өнегесін көрді. Құлаған судың буырқанған ағыны құзарынан құйылған үлкен тастың бір бұрышын қажап-ақ тастаған екен, содан да әлгі тастың алғашқы иығы едәуір жалпайып қалыпты. Кішкене аралдың шетіне келіп соққан ағын бетіндегі бұйра толқындарды ғана мөлшерге алған бірнеше гурон өзенге түсіп, жаңағы жерге қарай жүзіп келеді екен. Өйткені жалпақ тастан аралға шығу оңай.

Барлаушының сыбыры тоқтасымен жалаң тастарға ағыс әкеп тіреген бөренелердің арасынан төрт кісінің басы қылтиды. Келесі сәтте көпіршіген жасыл толқыннан бесіншісі көрінді. Асау ағыспен арпалысып, қауіпсіздеу жерге жетуге барын, салып, ышқына жүзіп келеді әлгі. Қатты ағыс әл берер емес. Жан дәрмен жақындап кеп, жолдастарына қолын ұсына беріп еді, тулаған толқын тағы жұлып әкетті; гурон шапшып көтеріліп, қолын жайды да, кенет тілсіз жаудың, құшағына еніп, жоқ болды. Шыңырау түбінен шыңғырған ащы дауыс шықты. Сосын қайтадан қорқынышты тыныштық орнай қалды.

—Бір оғымыз өзімізде қалды,— деді ызғармен Қырғи Көз.— Ал болдырған бұғыға бір сәт тыныс алу қандай қымбат болса, оқ-дәрі де біз үшін соңдай қымбат. Тапаншаларыңызды қайта оқтап қойыңызшы. Сарқыраманың үстіне көтерілген су шаңынан селитраңыз дымқыл тартып қалған болу керек. Қоян-қолтық ұрысқа дайындала беріңіз, мен ата берейін.

Барлаушы саусағьн езуіне тығып, қатты ысқырып жіберді. Жартасты қарауылдаған могикандар да сөйтіп жауап қатты. Жағаға үйірілген бөренелердің арасындағы бастар да бір сәт едірейісіп тұрды да, дереу қайтадан көрінбей кетті. Соның артынша Дункан әлдеқандай сыбдыр естіп, жалт бұрылып еді, өзінен бірнеше қадам жерде жер бауырлап келе жатқан Ункасты көрді. Қырғи Көз могиканға делаваршылап бірнеше сөз айтып еді, Ункас асқан сақтықпен, асықпай барып, жаңа орынға жайғасты. Хейворд не болар екен деп, тағатынан айрылып, әрең шыдап жатса, барлаушы аспай-саспай тапаншалар мен мылтықтарды байқап ұстау жайлы дәріс айтып кетті.

Барлық қару-жарақтың ішінде,— деп бастады ол ез лұғатын, — бабын тауып үстай білген тәжірибелі кісіге жұмсақ металдан ұңғысын әдемілеп отырып айнадай етіп жонған ұзын мылтықтан тиімдісі жоқ. Ал ондай мылтықты ұстау үшін қарулы қол, қырағы көз, тура қарауыл қажет; онсыз мылтық өз қасиетін толық көрсете алмайды. Меніңше, өз ісіне жетік емес ұсталар ғана қысқа мылтық пен кавалериялық...

Оның сөзін Ункастың ақырын ғана дауыстаған ескертуі бөліп кетті.

—Көрдім, досым, көрдім,— деді Қырғи Көз сөзін жалғап.

—Бөрене үстіне бөкселерін арта бастапты, тегі, шабуылға шығатын болар... Қанды басың бері тарт!—Аңшы мылтығына бір қарап қойды.— Алға шыққаны Монкальмнің өзі болса да, жер қабары сөзсіз.

Орман жақтан азынаған ащы дауыстар тағы бұрқ ете түсті де, сол белгі бойынша төрт жабайы өздері тығылған бөренелерден атып-атып шыға келді. Хейворд күтіп жата беруге шыдамы жетпей, жауға қарсы тұра ұмтылмақ боп еді, Ункас пен барлаушының сабырлы түрлерін көріп тоқтатты өзін. Гурондар қатар-қатар қара тастардан қарғып өтіп, айқай-сүренге азыната басып, алға қарай лап қойды.

Олар барлаушы мен оның жолдастарына бірнеше сажынлай таяп келген кезде Қырғи Көздің ұзын мылтығы бұта үстінде жайлап көтерілді де, аузынан ажалды от жарқ етті. Алдыңғы гурон оқ тиген бұғыдай қарғып барып, қос жартастың арасына құлап түсті.

—Ендігі кезек сенікі, Ункас,— деді де Қырғи Көз жанары жалтылдап, беліндегі ұзын қанжарын суырды.— Анау албастылардың ең соңғысы — сенікі. Қалғанын бізге қойып бер, өзіміз-ақ тындырамыз шаруасын.

Хейворд бір тапаншасын Қырғи Көзге берді де, барлаушымен бірге төмендегі жауға қарай ұмтылды. Барлаушы мен майор қатар атты, бірақ екеуінікі де тимей кетті.

—Осылай боларын біліп ем ғой, айтқаным келді,— деп Қырғи Көз кішкентай тапаншаны жақтырмаған кейіппен сарқырамаға лақтырып жіберді.— Ал, кәнеки, келе қойыңдар, қанішер иттер!

Сол заматта-ақ оның қарсы алдынан түрінен кісі шошырлық алпамсадай зор үнді шыға келді. Бұл кезде Дункан да бір қызылтәнмен ұстасып қалған-ды. Қырғи Көз де, оның қарсыласы да бір-бірін қылпылдаған қанжар ұстаған қолдарынан шап-шап беріп ұстай алысты. Бірін-бірі ала алмай, теке тіреспен біраз тұрысты. Ақырында аңшының буылтық-буылтық бұлшық еттері гуронның шынықпаған босаң білегінен күшін асырып, тықсыра бастады. Міне, Қырғи Көз оқыс қимылмен жауынан сытылып кетті де, қолындағы қанжарын бір-ақ сілтеп кеудеден салып жіберді.

Хейворд та жауымен жанталаса жағаласып жүрген. Жас офицер өлім қатерінде. Ә деп айқаса қеткенде жабайы Хейвордтың қолындағы жіптіктей шпагасын қағып түсірді де, майор қарусыз қалған; ендігі сенері қолының күші мен әдісайла ғана. Дункан екеуінен де кенде емес, бірақ дұшпаны да бұдан кем соқпайтын сықылды. Бағы бар екен, Хейворд та ыңғайын тауып, гуронның пышағын тас үстіне шақ еткізіп ұшырып түсірді.

Сол сәттен бастап олар бірін-бірі биік құздан лақтырып жіберуге тырысып, арпалысты да кетті.

Бірте-бірте олар жар шетіне жақындап келді де, енді бір ышқынып, ақтық рет жұлқынса, шыңырауға ұшып кететіндей қалғанда тәлтіректеп тоқтап қалды. Жабайы Хейвордтың кеңірдегін шеңгелдей мытып, қылқындырып барады, қайтсем де құз түбіне бірге ала кетермін, дегендей кектене күлімсірейді. Майордың денесі дүлей күшке төтеп бере алмай бүгіле беpiп еді, кенет Хейвордтың көз алдынан қара жұдырық көлеңдеп, пышақ жүзі жарқ ете түсті. Гуронның шеңгелі дереу жазылып кетті де, Дунканды арашаға келген Ункас ұшпаның жиегінен былай алып шықты. Қия-құздан қалбалақтап ұшқан үндінің кісі шошыр құбыжық кеспірі сиқырлап қойғандай-ақ жас майордың көз алдынан біразға дейін кетпеді.

—Қалқаға қашыңдар!—деп ақырды дұшпанынан жаңа босаған Қырғи Көз.—Жан керек болса, тас паналаңдар. Іс бұнымен тына қоймас.

Жас могиканның көмейінен жеңіс ұраны шықты. Сосын Дункан екеуі әлгінде ғана, ұрыс алдында, өздері жүгіріп түскен беткейге көтеріліп, ағаш пен тас арасына кірді де, көрінбей кетті.





VIII ТАРАУ

Барлаушы дер кезінде ескерткен екен. Біз сүреттеп өткен айқас аяқталғанша сарқыраманың бірқалыпты сарынын адам дауысы да, аяқ тапыры да бұзған жоқ-ты. Гурондардың күрес қызығына есі-дертімен берілгендігі соңдай — шайқастың н тынарын қыбыр етгіей күтті. Алысып жүргендерге оқ та атпады, өз адамдарын жазым қылуы ықтимал ғой. Ал ұрыс біткенсін азынаған айқай қайта шығып, қорғасын оқты қардай боратқан көп мылтық тарсылдап атыла бастады.

Чингачгуктың мылтығы оларға аспай-саспай бабымен жауап қайтарып тұр. Егде могикан бұған дейін, жер аударылса да қозғалмаймын, дегендей өз орнынан жылжыған жоқ-ты. Тек Ункас жауын жеңгенін жариялап, ұран салған кезде ғана баласына қуана дауыстады да, қайтадан қазықтай қатып, отыра берді. Енді міне өз бекетін ынта-ықыласымен тапжылмай қорғап отырған жайы бар.

Осылайша бірсыпыра уақыт өтті. Шабуылшылар оқты залппен де, жапа-тармағай бытыратып та атып жатыр. Бірақ тас қалқасында тұрғандарға оқ дарыр емес. Атыс күшейді дегенше, дем сағатта бәрі де зып беріп сенімді панаға тығылады. Тіпті байғұс Давидтен басқа бір жан манадан бері жараланған да жоқ.

—Тәйірі, оқ-дәрілерін тауыса берсін,— деді сабырлы үнмен Қырғи Көз өздері отырған тастың үстінен дызылдай ұшқан оқтарға құлақ тігіп.— Тіпті жақсы: ата берсін, біткесін теріп аламыз. Қанша есер болса да тоқтар, өйткені тастар сауға сұрай қоймас бұлардан... Ункас, айттым ғой, балам, оқ-дәріні босқа шығындама, тым көп салады екенсің, деп. Мылтығың дүмпиді де, оғы қисық ұшады. Ана зұлымның ақ жолағының астын ала тигізетін боп көзде демеп пе едім, ал сенің оғың, екі қарыстай жоғары кетті.

Ункас сәл жымиды да, еш жауап қатпады.

—Ункасты ебі жоқ деп кіналауыңыз бекер-ақ,— деді Дункан.— Ол жаңа ғана мені соңдай бір самдағай ептілікпен аман алып қалды. Енді мен оған өмірлік дос болам және оның алдындағы қарызымды ешқашан ұмытпан.

Ункас орнынан тұрып, Хейвордқа қолын ұсынды.

—Дос адамдар орманда болса да, шөлде жүрсе де бір-біріне қол ұшын бере жүреді. Ункасқа менің де септігім тиген болу керек, ал оның өзімді бес мәрте ажалдан қалқалап қалганын ұмытпақ емеспін: үш рет мингілермен қақтығыста, бір рет Гориканнан жүзіп өтерде және...

—Мына оқ басқалардан доп атылды!— деді осы кезде Дункан, өзі сүйеніп тұрған тасқа бір оқ шақ ете түскенде еріксіз жалтарып.

Қырғи Көз жалпая жаншылып қалған оқты қолына алып, басын шайқады:

—Әлсіреп жеткен қорғасын жалпаймайды. Аспаннан атылған оқ қана қарқынын жоғалтпай кеп, қатты соғылып, жаншылуы мүмкін.

Ункастың мылтығы жоғары көтерілді. Бәрі де соңың көздеген жағына қарады. Жұмбақ та шешілді. Өзеннің оң жағасында суға қарай құлай өскен зор емен көрінеді, үстіңгі бұтақтары ағын бетіне тиер-тимес боп, төніп тұр. Кәрі еменнің бунақ-бунақ жуан бұтақтарын әрең жасырған жапырағы арасында біресе ағаш қалқасына тығылып, біресе атқан оғының нысанаға тиген-тимегенін байқау үшін қылтың-қылтық қарап тұрған гурон қараңдайды.

—Бұ сайтандар бізді құрту үшін аспанға шығып алудан да тайынбас,— деді барлаушы.— Мен бұғы атарымды оқтап алғанша ананы қарауылыңнан түсірме, балам. Сосын екеуміз ағаштың екі жағынан бірден атамыз.

Ункас барлаушының белгісін күтті. Ақыры екі оқ қатар атылды. Еменнің бұрқ ете түскен қабығы мен жапырақтарын жел ұшырып әкетті. Жабайы жауларын қарқылдай күліп келемеждеді де, жаңа оғымен Қырғи Көздің басындағы шляпасын қағып түсірді. Соған ілесе орман түкпірінен тағы да азынаған, ұлыған ащы айқай шықты да, қоршаудағылардың үстіне қорғасын бұршақ жауып кетті; тегінде, жабайылар биік еменнің басына шығып алған жауынгердің нысана көздеуін жеңілдету үшін бұларды бораған оқпен бас көтертпей тастау ниетінде сияқты.

—Оққа абай болыңдар,— деді барлаушы.— Ункас, әкеңді шақыршы: мына албастыны ұясынан қуып шығу үшін бізге қолда бар мылтық түгел керек.

Белгі берілді. Қырғи Көз мылтығын оқтап үлгірмеді, қасына Чингачгук те келді. Тәжірибелі жауынгерге Ункас дұшпанның бекінген жерін көрсетіп еді, егде могиканның аузынан «хуг» деген үйреншікті қысқа сөз ғана шықты; таңданғанын да, үрейленгенін де сездірген жоқ. Қырғи Көз бен могикандар әрқайсысы келісілген жоспар бойынша өз орнына барып өзара делаваршылап аз-кем кеңес құрды; әңгіме аяқталған соң өз орнына барып отырды.

Жапырақ арасына жасырынған жауынгер көзге түсіп қалғаннан кейін оның атқан оқтары көбіне далаға кететін болды, өйткені қалқадан басын шығарды дегенше дұшпандары қарауылға ала бастайды да, жөнді көздетпейді. Сонда да оның оқтары анда-санда тас паналаған адамдардың арасына дәл барады. Хейвордтьіц мундирі бірнеше жерден тесіліп қалды. Оқ терісін ғана жырып кеткен қолынан шыққан қан жеңін былғапты.

Ақыры жауларының жайбарақат шағын тапқандай болып, гурон асықпай көздемекке ниеттенді. Чингачгук пен Ункас оныңбұл дәмесін тез аңғарды. Емен діңгегінен бірнеше дюйм жердегі сирек жапырақтың арасынан жабайының жалаң аяғы кезге шалынғанда могикандар да мылтықтарын атып-атып жіберді. Гурон күллі денесін көрсетіп отыра қалды. Осы сәтті аңдып отырған Қырғи Көз кірпік қаққанша қанды ауыз мылтықпенбасып салды. Емен жапырағы саудырап, гуронның мылтығы төменге ұшты; біраз алас ұрып, жан далбасамен қу бұтаққа жармасқан жабайы әуеде салбырады да қалды.

—Құдай үшін жанын қинамай, бір оқты қиыңыздаршы! — деп дауыстап жіберді Дункан әлгі сорбаққа тура қарай алмай.

—Бір түйір оқ-дәрімді де шығындамаймын, — деді Қырғи Көз жібімей.— Ол бәрібір өлген жан, ал біздің артық оқ-дәріміз жоқ, оның үстіне үнділермен ұрыс та кейде көп күнге созылатыны бар. Мәселе қайсымыздың скальпіміз аман қалып, қайсымыздікі сыдырылатында боп тұр ғой: олардікі ме, біздікі ме?

Бұл сияқты қатал да бұлжымас үйғары.мға ешкім қарсы келе алмады.

Орманнан шыққан айқай тынып, атыс саябырлады; екі жақ та жер мен көктің ортасында теңселіп тұрған байғұсқа көз тіккен. Денесін жел шайқаған әлгі жанның аузынан қиналған, ыңырсыған дауыс шықпаса да өзі анда-санда дұшпандарына алара қарап қояды, сонда аналар алыста тұрса да оның жүзінен азалы қасыретті айқын аңғарады. Барлаушы мылтығын үш мәрте көтерді, бірақ үшеуінде де аянышын сақтыққа жеңгізіп, атақты бұғыатарыныңұзын мойнын жайлап төмен түсірді. Ақыры гуронның бір қолы шығып кетті де, қайта көтеруге әлі келмей, салдырап салақтады да қалды. Бар күшін жинап, жан дәрмен және ұмтылып көріп еді бұтаққа, онысынан ештеме шықпады, қолы жетпеді. Қырғи Көз атқан оқ жай оғынан да жылдам болды; жабайының өлігі дір етті де, көбігі бұрқыраған толқынға қорғасындай күмп берді.

Тіпті діні қатты могикандар да біріне-бірі үнсіз ғана шоши қарасты. Қырғи Көз ғана ештеңеден сасар емес, басын шайқап, өзіне-өзі ренжіп отыр:

—Дорбамдағы соңғы оғым, соңғы салым оқ-дәрім еді. Ананың суға қалай құлағаны — тірідей ме, өлідей ме — бәрібір емес пе еді маған!.. Ункас балам, қайыққа барып, үлкен мүйізді алып келші. Біздің барша оқ-дәрі қорымыз соңда. Ұзамай-ақ түгін қоймай түгесіп тынатын шығармыз, со ғой қиыны. Менің сөзім өтірік болса, макуастарды мүлде білмейді екесің, деп тура айтыңдаршы.

Жас могикан барлаушының жарлығын орындауға жүгіріп кетті. Қырғи Көз дорбасын бостан-бос айналдыра қағып, ең болмаса бір шөкім оқ-дәрі табам ба деп отыр. Көп уақыт өткен жоқ, оның көңілсіз шаруасын Ункастың ішін тарта айқайлаған ащы даусы бөліп жіберді. Тіпті Дункан секілді тәжірибесіз құлақтың өзіне де жас могиканның айқайы тосыннан келгенжаңа бәленің белгісіндей естілді. Бұл қимылының қаншалық қатерлі екенін ұмытып кетіп, Хейворд орнынан серейіп ұшып тұрды. Басқалар да соған елігіп, екі үңгірдің арасындағы тар қуысқа ұмтылды. Әйтеуір шапшаң қимылдағандықтан ғана жау оғы ешқайсысына дарымады. Ункастың айқайын естіп, қыздар мен жаралы Давид те тысқа шығыпты. Жас үндіні шошытқан нендей кесапат екенін көп ұзамай бәрі де ұқты.

Барлаушының жеңіл қайығы жартастан недәуір қашықтықта өзен арнасымен заулап барады екен. Жымын білдірмей жасырын келген жүзгіштің жетегінде кетіп барады екен. Қырғи Көз мына сұмдықты көрген заматта-ақ қарауылын сығалап, шүріппені басып қалды: оттықтан ұшқын шықты, бірақ мылтық аузынан оқ атылмады.

—Қапы қалдым-ау! — Қырғи Көз өкініштен санын соғып, мылтығын жерге тастай салды.— Ана сұм, әне, құйылмадан өтіп кетті, енді оқ-дәрі болса да атып тоқтата алмаймын.

Бұл кезде жаужүрек гурон ағыспен жылыстап бара жатып қайықтың ернеуінен басын қылтитты да, қолын сермеді. Кеудесінен қуанышты жеңіс ұраны ақтарылды; ормандағылар оған шегін тарта ұлып, қарқылдап-тарқылдап, қиқулап жауап қайтарды.

—Күліңдер, өңшең перінің тұқымы! — деп күбірледі барлаушы тасқа отыра беріп.— Ең түзу мылтықтар, осы ормандағы ең жақсы үш мылтық енді өткен күзде түсіп қалған бұғы мүйізінен қауіпті емес!

—Енді қайттік?—деді Дункан.— Не күйге ұшырар екенбіз?

Жауап орнына Қырғи Көз саусағымен төбесін айналдыра сызып көрсетті. Барлаушының қалай ымдайтынын көріп жүрген кісілер оның мына ишаратын да шүбәсіз түсінді.

—Жоқ, жоқ, біздің жағдайымыз соншалықты сорлы емес! — деді жас майор ашынған үнмен.— Гурондар әлі келе қойған жоқ, үңгірімізді мықтап бекітіп, оларды жағаға шығармау жағын қарастырайық.

—Айтыңызшы, қайтіп шығармай қоймақсыз?—деп шағып алды Қырғи Көз.— Ункастың жебелерімен бе, әлде қыздардың көз жасымен бе? Жә, жә, сіз жассыз, дәулеттісіз, достарыңыз бар дегендей, сіздің жасыңызда өлімге бас тігу қиын. Дегенмен,— осы арада ол могикандарға көз тастап қойды,— екеуміздің ақ екенімізді естен шығармаңыз. Ақтық сағаты соққанда ақтардың қаны да қызылтәндердің қаны сияқты оп-оңай ақтарылатынын мына тұрған орман перзенттеріне көрсетейік те.

Дункан барлаушы қараған жаққа көз салды; үнділердің пішін-құлқы бәленің аулы алыс қалмағанын растай түскендей.

Чингачгук жартастың сынығында қоқиланып отыр; кездігі мен томагавкісін тас үстіне қойып, басындағы құс қауырсынын алып тастапты; ахирет алдындағы ең соңғы зұлмат сыбағасына әзірленгендей, төбесіндегі бір уыс айдарын сипалай береді. Бет әлпетінде салиқалы ой бар; шоқтай жанған қара көзінен ұрыс аңсаған ұрыншақ ұшқын бірте-бірте тайып, оның орнын өлімге бас тіккен, ұстамды шарасыздық басыпты.

–Құтылар жол мүлдем құрыды дегенге мен сенбеймін, — деп қайталады Дункан.— Көмек те сәт сайын кеп қалуы мүмкін, аулар да көрінбей кетті. Тегі, алдарындағы азғантай олжаға бола бастарын қатерге тіге беруден олар да жалыққан шығap.

–Сұр жыландар бір минуттан соң ба, бірер сағаттан кейін бе баспалап келері анық. Дәп қазір олар жермен-жер боп, бізді тыңдап жатыр,— деді Қырғи Көз. Сосын сөзін делаваршылап жалғастырды:—Чингачгук, екеуміз соңғы рет бірге соғыстық, бауырым... Енді макуас біткен кемеңгер могикан мен оның ақжузді досының өлгенін естіп есіретін болды.

—Өз өліктерін мингілердің қатындары жоқтап жыласын! — деді үнді қайсар үнмен шамдана сөйлеп.— Могикандардың Ұлы Жыланы шиыршықталған денесін солардың вигвамдарына20 шуйірген, олардың жеңісті ұрандарын әкелерінен айырылған балалардың мұң-зарымен улады. Соңғы қар еріп кеткелі бері он бір жауынгердің денесі ата-баба зиратынан алыста мәңгі ұйқының құшағына ауысты, ал Чингачгуктың тіл-аузы байланғаннан кейін олардың;қай жерде қаза тапқанын ешкім де айтып бере алмайды. Макуастардың жалаңдаған кездіктері қыннан суырылсын, қылпылдаған томагавкілері аспанда ойнасыңөйткені олардың қолына мингілердің ең басты жауы түскелі түр... Асыл ағаштың соңғы шыбығындай Ункас шырағым, шақыр анау қорқақтарды, келсін тезірек.

—Олар анда балықтардың арасынан өлген адамдарын іздеп жүр,— деді жас көсем жұмсақ, биязы үнмен.— Гурондар сабындай сусыма су жыландармен бірге жүзіп жүр. Олар ағаш басынан піскен жемістей борс-борс құлап, могикан дар ды күлкіге батырды-ау.

—Еһе! —деп күңк етті тағылардық сөзін ден қойып тыңдап отырған Қырғи Көз.— Бұлардың кекесіні, тегінде, макуастардың өшпенділігін өршіте түсер. Ал мен үнді қаны араласпаған ақпыңсондықтан ажалымды да ақтарша қарсы алып, аузымды балағат сөзбен былғамай, жүрегімді күйікпен уламай өлгенім жөн.

—Өліп керегі не? — деді Кора үрейлене, сүйеніп тұрғантас керегеден ілгері аттап.— Жан-жағымыз түгел ашық. Орманға қашыңдар да, құдайдан сауға сұраңдар. Барыңдар, батыл жандар, біз сіздерге онсыз да көп қарыздармыз, ендігі бақытсыздығымызға ортақтаспай-ақ қойыңыздар.

—Айлакер ирокездерді жете білмейтініңіз көрініп тұр, бекзадам,— деді Қырғи Көз.— О залымдар қашар жолды қайбір бос қалдырсын. Рас, өзенді құлдап төмен жүзсек, ағыс бізді олардың оғы да, айқайлаған дауысы да қуып жете алмайтын жерге алып кетер еді.

—Суға секірмей неғып тұрсыздар енді?! Мұнда қалып құрбандық санын көбейтудің қажеті не? — деді Кора.

—Қажеті не? — Барлаушы сұрақты қайталап, айналасына асқақ қарап қойды.— Адам өкінішпен өмір кешкенше адал өліммен қаза тапқанды артық көреді. Қыздарымды қайда тастап кеттіңдер деп сұрағанда Мунроға біз не бетімізді айтамыз?,

—Барыңыздар да, солар үшін көмек сұрап өзіңе келдік деңіздер,— деп Кора мейірлене сөйлеп барлаушының қасына келді.— Гурондар қыздарыңды терістіктегі шөлге қарай әкетіп барады, алайда тезірек көмекке аттанса, оларды әлі құтқарып қалуға болады, деңіздер. Егер соңың бәріне қарамастан құдайым көмекті кешіктірер болса, онда әкемізге ақ тілеуімізді, адал дұғамыз бен сүйінішке толы сәлемімізді жеткізіңіздер.

Барлаушының жел қаққан суық жүзі дірілдеп кетті де, Кора сөзін аяқтаған соң ол иегін қолына тіреп, терең ойға шомып отырып қалды.

—Мына сөздің аз да болса жөні бар екен, — деді ол ақыры дірілдеген дауыспен.— Чингачкук, Ункас! Қаракөздің айтқанын естідіңдер ме?

Олар делаваршылап сөйлесе бастады. Барлаушы асықпай, сабыр сақтап сөйлегенмен үнінде берік шешім бар. Егде могикан жолдасының сөзін салмақтағандай, байыппен тыңдап тұр. Чингачгук бір сәт екі ойлы боп тұрды да, сосын келіскенің сездіріп қолын сермеп, тек үнділерге тән айшықты үнмен ағылшыншылап «жақсы» деді. Содан кейін кездігі мен томагавкісін беліне қыстырып, өзен жағалауынан әрең байқалатын тастың қасына барды жайлап. Осы араға сәл кідіріп, орман жақты нұсқады да, кетер жолын жариялағандай өз тілінде бірнеше сөз айтты, соңсоң суға түсті де, сүңгіп көзге көрінбей кетті.

Барлаушы жолдасынан қалып қойды. Өз сөзінің нәтижесін көзімен көріп, жеңілейіп қалғандай күрсініп тұрған Кораға қарап:

—Кейде жас адамның да кепті көрген кариядай ақылмандық танытатыны болады,— деді ол.— Егер сіздерді орманға әкететін болса, жолшыбай ағаш бұтақтары мен шыбықтарды көбірек сындырып, іздерің кең болу үшін жайылы жүріңіздер. Солай етсеңіздер, дүниенінің о шетіне алып кетсе де, соңдарыңыздан іздеп баратын дос табылады, сеніңіздер маған.

Ол Кораның қолын жұмсақ қысып, мылтығын көтере ұстап, қамыға қарай тұрды да, бұғыатарын қайтадан тас үстіне қойды, сосын Чингачгук түскен жерге барды. Ол бір сәт тасқа жабысып тұрды да, өкінішті үнмен:

–Оқ-дәрі таусылып қалмағанда бұндай масқараға ұшырамас едік-ау! —деп қынжылды.

Ақыры ол тастан қолын алып, су түбіне шөкті де, көзден ғаійып болды.

Енді жұрт жартасқа үнсіз сүйеніп тұрған Ункасқа бұрылды. Кора оған:

—Достарымыз дұшпан көзіне түспеді, енді қауіпсіз жерге де жеткен шығар, бәлкім. Сіздің де кезегіңіз келген жоқ па? — деді.

—Ункас қалады,— деді саспай жас могикан ағылшынша.

—Оныңыз біздің тұтқын жағдайымызды қиындатып, құтылу мүмкіндігімізді азайтады ғой,— деді Кора қиылып, сосын жас могиканға өзінің ықпал ете алатынын сезінген және жігіттің көзқарасынан именген сықаймен тұнжырап тұрып сөзін жалғады:—Жә, абзал жанды жігіт, тартынбаңыз. Барыңыз, әкемізге сәлем жеткізетін ең сенімді шабарманым болыңыз. Айтыңыз оған, қыздарын құлдықтан сатып алатын ақша берсін сізге. Барыңыз! Менің әмірім осы. Орындаңыз бір өтінішімді.

Жас көсемнің сабырлы жүзінде жабырқау пайда болды, соңда да ол толқып тұра бермеді. Ункас тастақ жолдан сыбысын сездірмей өтті де, арынды ағынға қойып кетті. Оның басы су бетінде аралдан соңадай алыста қылт етіп көрінгенше жағада қалғандар демдерін іштеріне тартып, қақайып тұрды.

—Орманнық үш үланы осынау шапшаң да сәтті маневрді үш-төрт минутта-ақ орындады. Ункастың соңынан ақтық peт қарап алды да, Кора енді ерні дірілдеп, Хейвордқа бұрылды:

—Сіз де жүзу өнеріне жетік деуші еді ғой. Кәне, жөнеліңіз аналардың соңынан! Қарапайым жандардан үлгі алғанның ерсілігі жоқ.

—Соңда Кора Мунро өз қорғаушысының айнымас адалдығын осылайша тексермек пе?—деп қинала жымиды Дункан, үнінен күйініш лебі есіп-ақ тұр.

—Айтысып тұратын уақыт жоқ,— деді жас қыз.

Дункан жауап қатпады, балаға ұқсап жәутеңдеп, бұныңқолына сүйеніп тұрған қасындағы Алиса аруға ғана қарап қойды.

—Ойланыңыз,— деді Кора біраз үнсіздіктен кейін:— бізді алдымызда ең мықтағанда өлім күтіп тұрған шығар, ал өлмейтін кім бар.

—Өлімнен де қиын нәрселер болады,— деп Дункан оның тақақтап қоймағанына ренжігендей кесіп айтты,— бірақ сіздер үшін жан қиюға даяр адам ондай сұмдықты болдырмайды.

Кора оны үгіттеуін қойды да, естен тануға шақ тұрған Алисаның бетін шәлісімен жауып, екінші үңгірдің, түкпіріне қарай алып кетті.





IX ТАРАУ

Ұрыс дабылы су сепкендей басылып, тыныштық орнады. Хейвордтың еліккен қиялына осының бәрі сәтсіз келген құбыжық түстей көрімді. Болған оқиғаның әмбесі бірдей жадында жақсы жатталып-ақ қалғандай, дегенмен өңім бе, түсім бе деген екі ойлы дүдәмалдан арыла алмай-ақ қойды. Бұрқырап жатқан ағынға түсе жөнелген жандардың аман-есендігін білдіретін дыбыс естимін бе деп құлақ түргелі де біраз болды. Әйтседе түк сыбыс жоқ. Жау да көрінбейді. Өзеннің қалың ағаш жапқан жағалауында ешбір тіршілік иесі қалмағандай. Әлгіндегі ұрысты анау жырақтағы қурақ шыршаның биік бұтағында отырып сырттай бақылаған балықшы-қаршыға енді қонақтаған жерінен көтеріле ұшып, түсер жемнің үстінде айнала қалықтап жүр. Үнділердің құлақ тұндырар қиқуы әлгінде естіртпей жіберген шұбар шымшық та қайта шықылықтап, орман патшалығындағы таққа өзінің қайта отырғанын паш еткендей. Осынау алуан дыбыс Дунканның бойында үміт ұшқынын жылтыратқандай болды.

—Гурондар көрінбейді,— деді ол бағанағы соққыдан әлі есеңгіреп жатқан Давидқа.— Үңгірге тығылайық. Қалғанына әруақтардың өзі жар бола жатар.

—Жаңылмасам, мен екі сұлу қызбен бірге жаратқан иеме жақсы ниетімді білдіріп, ырза көңілдің ықыласын жырлап отырған сияқты едім ғой,— деді Давид толықси сөйлеп.— Бірақ оз күнама лайықты әділ жазамды алсам керек. Ұйықтап кеткендеймін-ау, алайда бұл шын ұйқы емес. Құлағыма ұрыстың шаң-шұң дыбыстары келіп жатты. Бейне ақыр заман келіп, жаратылыс жаңылыс күйге түскендей.

—Байғұс-ау! Шыбын жаныңыздың шықпай қалғанына шүкіршілік етіңіз. Кәне, орныңыздан тұрып, соңыма еріңіз. Құлағыңызға тәтті әуезді псаломнан өзге дыбыс жетпейтін жерге апарайын.

—Сарқырама сарынында да әуез бар, құлаққа су сылдыры да тәтті естіледі,— деді Давид мәңгірген басын қолымен басып. – Тек тағы дене түршіктіретін дызылдаған, қиқулаған дыбыстарға тап боп...

Хейворд оның сөзін асығыс бөлді:

–Жоқ, жоқ, айқай-ұйқай тынды. Судан басқа сыбдыр еткен дыбыс жоқ... Сонымен жүріңіз, өзіңіз жақсы көретін әндеріңізді айтып отыратын жерге барайық.

Давид қапалы пішінмен күлімсіреп қойды, дегенмен өзінін; сүйікті ісі жайлы естігенде жүзі жайнап сала берді. Өзін үңгірге шарарда да еш қарсылық білдірген жоқ, құлақ құрышын қандыра шырқап, құмардан бір шықпақ-ты. Гамутты қолтығынан сүйеп, қыздардың қасына апарды да, Дункан аңқыған хош иісі мұрын жарған бір құшақ сассафраспен үңгірдің аузын бітеп тастады. Оның сырт жағын жамылғымен бүркеп, түпкі үңгірге түк жарық түспейтіндей етіп қойды.

—Маған осы тағылардың бақытсыздыққа тұяқ серіппей мойын ұсынуға мәжбүр

қылатын әдеттері ұнамайды,— деді Дункан бүр жинап жүріп.— Қайта «Шықпаған жан — өшпеген үміт» деген өз қағидамыз жаугершіл жанға көп лайық болса керек. Кора, мен сізге жұбату айтайын деп тұрған жоқпыңанау-мынаудан сескене қоймайтын қайсарлығыңызды білем. Бірақ қорыққаннан қолтығыңызға тығылып, дірілдеп тұрған нәзік жанның көз жасын құрғата алсаңыз жарар еді?

—Қойдым, Дункан, қойдым,— деді Алиса әпкесінің құшағынан шыға беріп, көз жасын жасыра алмаса да өзін бекем ұстауға тырысып тұр,— мүлде қойдым. Әлбетте, жан-жағы жабық мына тас үңгірдің іші кауіпсіз болса керек: бізді ешкім де таба алмайды, залал жасамайды, бұнда отырып біз қатерге бастарын тіккен қаһарман адамдардың көмегін күтуімізге болады.

—Е, міне, біздің монтиған Алисамыз да Мунро қызына лайық сөйлей бастады,— деп Хейворд оның қолын қыспақ болып қасына барды.

Сосын Дункан үңгірдің дәп ортасына келіп отырды да, қолына аман қалған тапаншасын алды; ызғар шашқан жанарынан алай-түлей көңіл күйі аңғарылып тұр.

—Гурондар бұнда келсе де бізді оңайшылықпен ала қоймас,— деп күбірлеп қойды. Содан кейін басын жартасқа сүйеп отырып, көзін кіре берістен алмай, асықпай не боларын күтті.

Ұзаққа созылған меңіреу тыныштық орнады. Үңгірге таңғы салқын ауа есіп тұр. Минут соңынан минут кетіп жатыр, айнала жым-жырт қалпында; көмек тосқандардың көңілінде үміт ұшқыны маздайды.

Давид қана ештеңеге елікпей, сүлесоқ отыр. Қолында баяғы кітапшасы. Дәл осы сәтке доп келетін әнді іздеген сыңайы бар. Көп ұзамай-ақ Гамут іздеген жоғын тапты; «Уайт аралы».

деп дауыстап хабарлады да, камертонын нәзік үнмен дыңылдатып алып, одан да нәзік, сазды дауысыменжаңа ғана өзі жариялаған гимннің бастапқы әуенік шырқап жіберді.

—Естіп қойса, қауіпті емес пе? — деп Кора сұраулы пішінмен қара көзін майорға қадады.

—Бишараның әлсіз дауысы құлаған судың гүрілінен аса қоймас. Оның үстіне мына үңгірден де үн шыға қоюы екіталай. Айта берсің еш қаупі жоқ.

—«Уайт аралы»! —деп қайталады да, Давид айналасына кластағы сыбыр-шүбірді су сепкендей басатын кейіппен маңғаздана қарап қойды.

Сәл үнсіздіктен кейін әншінің үні қайтадан шықты, күмбірлеген көмей дыбыс естіліп, үңгір ішін асқақ әуен кернеді. Бәрі де сазды әуезге беріле құлақ тігіп, елтіп отыр. Алиса көз жасын сүртіп, Гамуттың қуарған өңіне қуанышын жасырмай аялай қарады. Кора қоштағандай жымиып қойды, Хейворд та назарын кіре берістен бері аударды. Тыңдаушылардың ықыласы музыка құлының жан жүйесін елжіретіп, дауысы да бұрынғысынша күшейіп, эсерлене түсті. Кенет сырттан ащы айқай естілді.

Қасиетті гимн кілт үзілді; әнші жүрегі аузына тығылғандай болып, дауысы шықпай қалды.

—Құрыдық! — деді Алиса Кораның құшағына құлай беріп.

—Жоқ, әлі құрыған жоқпыз!—деді оған Хейворд.— Айқай аралдың орта тұсынан шықты, тағылар өз жолдастарының өлігін көрген болу керек. Біздің тығылған жерімізді олар білмейді, үміт оты сөнген жоқ әлі.

Құтылу мүмкіндігі қандай аз болса да Дунканның сөзі бекер кеткен жоқ: қыздар соңың сөзін демеу еткендей, ақылға келіп, үндемей артын күтуге ден қойды.

Сәлден соң бірдеме ұлығандай болып, аралдың әр тұсынан сөйлеген дыбыс естілді; алдымен арғы щеттен шықты да, біртіндеп үңгірге жақындай берді.

Ақыры үңгірдің жасырын жабылған аузынан бірнеше ярд жерден әлдекімнің абыр-сабырды баса шыққан салтанатты жеңіс ұраны саңқылдады. Хейворд, үңгірдің аузын тапқан екен, деп ойлап жүрегі су ете түсті. Дауыстың мана Қырғи Көзөз мылтығын қынжыла тұрып қойып кеткен тастың маңынан шыққанын естігенде, Дункан қайтадан сабасына түсіп, жүрек тоқтатты. Майор үнділердің сөзін анық естіп отыр: канадалық жаргонмен айтылған әңгіменің әр сөзін ғана емес, бүтіндей сөйлем-сөйлемін айқын тыңдайды. Міне, көп дауыс қосылып «Ұзын Карабин» деп қайталады. Ағылшын армиясының атақты барлаушысы әм аңшы жігітке жаулары қойған әлгі ат көршілес шоқ шыршада да қайталап айтылды; өз серігінің кім екенін Дункан сол арада ғана білді.

«Ұзын Карабин, Ұзын Карабин...»—деп сақтана күбірлескенкөп ауыз қорқынышты иесінің келмеске кеткенін куәлағандайболып қаңқайып қалған қанды ауыз мылтықтың—соғыс олжасының төңрегіне жиналған тәрізді. Аздан соң, гурондар дұшпан есімін ауыздарынан тастамай аралға түгел таралып кетті.

–Енді көп күтпеспіз,— деп сыбырлады Хейворд қыздарға Гурондар бас панамызды таппаса, аман қаламыз. Мен бірдеңе түсінсем, мыналардың сөздеріне қарағанда, достарымыз аман-есен құтылгған сияқты, яғни ұзамай Вэббтен көмек те кеп қалар.

Бірнеше минут қорқынышты тыныштықта өтті. Бұл кезде гурондардың айналаны бұрынғыдан да мұқият тінтіп жүргенін Хейворд біледі. Гурондардың сассафрас бүріне тиген аяқ сыбдырын да, қураған жапырақтардың қытыры мен қу шырпылардың шыртылын да естіп отыр. Бір кезде бүрдің иісті аздап ашылыңқырап, жамылғынық шеті сырылды да, үңгірдің гүбіне талмаусыраған жарық түсті. Шошып кеткен Кора жан дәрмен Алисаны құшағына қысты, Дункан орнынан атып тұрды. Ауызғы үңгірдің түп жағынан әлдекімнің дауысы естілді, дұшпанның келгені ғой бұл. Сәлден соң, дауыс көбейіп, жаулар жинала бастады.

Дункан қашуға жол жоқ екенін біліп тұр, өйткені екі үңгірдің іштей жалғасқан аралығы тым таяу. Содан да ол Давид пен екі қыздың қасынан өтіп, қандай сұмдық болса да қаймықмай қарсы алмақ боп, кіре беріс қылтаға барды. Қатыгез қуғыншылар енді бұдан бір-ақ тұтам жерде тұр. Майор әлде бір тесікке бетін тақап, сыртқа көз жіберді.

Өз жолдастарын өктем дауыспен жұмсап тұрған алпамсадай оқкиген дәу үндінің нән жауырыны қол созым ғана. Бір топ жабайы барлаушыдан қалған оны-мұны дүниелікті аударып-төңкеріп тінткіштеп жүр. Давидтің жарасынан аққан қан сассафрасқа жұғып қалыпты; соңы көрген үнділер үңгір табанында үйіліп жатқан хош иісті бүрлерді кіре беріс қылтаға алып шығып, бейне соңың арасынан өздері өшіккен адамды таппақ болғандай, шашқылауға кірісті. Үсқыны суық жауынгер жұмсақ бүрдің бір құшағын көтеріп ап, қара қошқыл қан жұққан жерлерін қуана көрсетіп, әлдене деп айқай салды. Хейворд оның не айтқанын «Ұзын Карабин» деген есімді бірнеше қайталауынан барып ұқты. Гурондардың шат үндері басылды; жауынгер қолындағы бұтақтарды екінші үңгірдің кіре берісіндегі әлгінде Дункан жиған үйменің үстіне тастап, майор сығалап тұрған тесікті жауып қойды. Басқа жабайылар да сөйтті:барлаушының үңгіріндегі бұтақтарды алып, мына кіре берістегі сассафрастың үстіне тастап, өздері іздеген адамдарды өздері жасырып жүр.

Құшақ-құшағымен үйілгеп бүрдің салмағына шыдамаған жамылғылар жұлынып кетіп, қабаттасқан қалың бұтақтар қылтаға кептеліп, әбден бітеп тастаған кезде Дункан уһ деп демін алды да, үңгірдің өзен жаққа қараған екінші аузы көрінетім ортадағы өзінің бүрынғы орнына қайтып оралды. Ол сассафрастан былай кеткенде үнділер де көппен бірге екі үңгірдің арасындағы қылтадан шығьш, әлгінде өздері келіп түскен жайдақ тасқа қарай жүгіре жөнелген-ді. Жыламсырай шыққан сұңқылдарына қарағанда, бәрі де қаза тапқан жолдастарының басына қайта жиналған сияқты.

Дункан манадан бері қыздарды бекер қорқытпайын деп, оларға өзінің үрейлі жүзін көрсетпей тұрған еді, енді бұрылып қарағысы келіп:

— Олар кетіп қалды, Кора,— деп сыбырлады.— Өздері алғаш келіп түскен жерлеріне қарай кетті, Алиса, енді біз құтылдық.

— О, жаратқан ием! — деді Кораның құшағынан босанған Алиса тізесін бүгіп.— Ақ басты әкеміздің көз жасын көл етпей, дүниедегі ең жақсы көретін жандарымды аман алып қалғаныңа шүкіршілік қыламын.

Алисаның көзінде жүрек түкпірінен шыққан ғанибет оты жылтырайды, ақ жүзінде алаулы жалқын бар; бірақ айтар дұғасын жұптап, аузын аша бергенде ернінен шығайын деп тұрған сөздер аяқ астынан жым болып, қызарған өңі дереу қуарып кетті, жанарындағы нәзік жарқыл сөніп, түрі бұзылып сала берді; қорқыныштан құрысып қалғандай көрінген тарбақ саусақтары әлде нені нұсқады. Хейворд жалт бұрылды да, үңгірдің аузында табалдырық тәрізді болып жатқан жайпақ тастың үстінен Айлакер Түлкінің ызбарлы да сұрқия кескінін көрді.

Қанша тосын болса да Дункан саса қоймады. Үндінің бет пішініне қарағанда Магуа қапас үңгірдің ішінен әлі ештеңені жөнді ажырата алмаған сықылды. Соңы пайдаланып тас керегенің тасасына өтіп кетпек те болып еді, сол сәтте онысынан ештеме шықпайтынын аңғарды. Әйтпесе әлгі таса бұны да, бұның серіктерін де сырт көзден әбден жасырғандай екен.

Жабайының жүзіндегі мәз-мәйрам насаттанған шырай Дунканның қытығына тиді; ол бар ерікті ашу-ызаға беріп, бар дүниені ұмытты да, асығыс көздеп, атып жіберді. Үңгірдің іші бейне вулкан атқылағандай болып күңіреніп кетті; төменнен соққан самал жел үңгірден будақтаған қалың түтінді таратқан кезде, әлгінде ғана сатқын-жолбасшының ызалы ұсқыны көрінген жан адам жоқ болып шықты. Кіре беріске қарай тура ұмтылып Хейворд анадай жерде жылыстап бара жатқан қара тұлғаны көрді, келесі сәтте-ақ ол көзден ғайып болды.

Гүрс етіп оқ атылғаннан кейін жабайылар жым-жырт болды, бірақ артынша Түлкінің өздеріне түсінікті ұзақ айқайы естілді де, топырлаған аяқ дабыры мен қорқынышты қиқу қайтадан жақындай түсті; Дункан есін жинап та үлгірген жоқ, кіре берісті жапқан қауқарсыз кедергі ту-талақай болып, жан-жаққа ұшты. Үнділер үңгірге екі жақтан да топырлап кірді. Хейворд пен қыздар жеңіске желіккен гурондардың қормыуында қалды.





X ТАРАУ

Мынадай тосын пәлеге ұшыраған соң Дункан жеңімпаздардың мінез-құлқына көз сала бастады. Қызылтәндер оның мундиріндегі әшекейлерін тартқылап, оқалаған, зерлеген жерлеріне қызыға қарайды. Әлгі қара дәудің қаһарлы айқайы ғана тоқтам сап тұр бұларға. Осыған қарап Хейворд өздеріне әлдеқандай ерекше жағдайға дейін ешкімнің тимейтінін түсінді.

Жас гурондар дүниеқорлықтан шыға алмай тұрғанда, көнекөз жауынгерлер қос үңгірді тінтулерін тоқтатпады; тегі, көл жеткенге көңілдері көншімеген тәрізді. Басқа ешкімді таба алмаған соң, олар Дункан мен Давидті қолға алып, «Ұзын Карабин» деген атты тағы қайталай бастады; не сұрайтындары сазарған сұсты жүздерінен айқын көрініп тұр. Дункан олардың сауалын түсінбеген адам бола қалды. Давид болса француз тілін шынында білмейтін. Ақыры Хейворд гурондардың қазымырлығынан шаршайын деді; оның үстіне жеңімпаздарды шектен тыс тоңмойын үнсіздікпен ашуландырғысы келмеді, Қызылтәндер де дауыстарын көтеріп, бұрынғыдан бетер шүйліге түсті. Ол өзінің жауабын гурондарға аударып бере алатын Магуаны іздеп, жан-жағына көз жіберді.

Магуаның мінез-құлқы өз жолдастарынан мүлде бөтен. Басқалары барлаушының, қалған-құтқан дүниелігін бөлісеміз деп балаларға ұқсап, талапайласып жатқанда, Айлакер Түлкі анадайда міз бақпастан тұрды; кейпінде өз сатқындығының басты мақсатына жеткен тоқмейілсу нышаны бар. Хейворд пен оның кешегі жолбасшысының көздері бір-біріне алғаш кезіккенде Магуаның сабырлы болғанымен суық та сұсты кескініне тура қарай алмай, майор еріксізден шіміркеніп, теріс айналып кетті. Әйткенмен іле жиренішті жеңіп, онымен сөйлесе бастады:

— Жеңімпаздардың не айтып тұрғанын қарусыз адамға түсіндіруден бас тартса, Айлакер Түлкі соңшалық қаһарман жауынгер болмас еді-ау,— деп қойды Дункан оған.

—Олар орман сүрлеулерін білетін аңшының қайда екенін сұрайды,— деп жауап қайтарды Магуа ағылшыншаны бұза сөйлеп. Сосын иығындағы жарақатына жапсыра таңған жапырақтарды ызалы кекесінмен ұстап қойды.— Ұзын Карабиннің мылтығы да тамаша, көзі де қырағы, бірақ ақ көсемнің қысқа мылтығы сияқты бұл мылтық та Айлакер Түлкіні түсіре алмайды.

—Ұрыста түскен жараны немесе жара салған қолды ұмытпайтындай Түлкі көсем тым батыр екен.

—Ал үнді баласы қант ағашының астында нан қаужайын деп тұрғанда соғыс бар ма еді? Бұта-бұтаны жер бауырлаған жауға толтырған кім? Жан тереңіне қан толып тұрғанда қызыл тілін тыныштық деп безеген кім? Томагавкіні топырақтан көтеріп, айқастың айбалтасын жерден қазып алдық деген сөзді Магуа айтып па еді әлде?

Дункан дұшпанына сатқындығын айтып, ақталамын деп ызасын қоздырғысы келмей, үн қатқан жоқ. Магуа да әңгімені одан әрі жалғастырмай әлгіндегі орнына барып тұрды. Ақ пен Түлкінің әңгімесі қысқа қайрылғанын көрген шыдамсыз жабайылар тағы да «Ұзын Карабин!» десіп шуылдасып кетті.

—Естіп тұрмысың? — деді Магуа немкетті үнмен.— Гурондар Ұзын Карабиннің жанын сұрап тұр. Егер айтқандарын орындамасаңдар, аңшының денесін тығып қойғандардың басын алады.

—Ол бұнда жоқ. Бұлар оны ұстай алмайды.

Түлкі суық жымиып қойды да, тәкаппарлана тіл қатты:

—Ақтар өлген кезде тыныштық тапқан шығармын деп ойлайды, бірақ қызылтәндер өз

жауларының әруақтарын да азаптай біледі. Өлігі қайда оның? Гурондар скальпін көрсін.

—Ол өлген жоқ, ол қашып кетті.

Магуа сенбей басын шайқады.

—Қанатын жазып, ұшып кететіндей құс па ол? Әлде ауа жұтпай жүзе беретін балық па? Ақ көсем гурондарды ақмақ еткісі кеп тұр-ау!

—Рас айтасың, Ұзын Карабин балық емес, бірақ суда балықша жүзетіні ақиқат. Оқ-дәрісі таусылып, гурондардың көзін бұлт басқан кезде ол ағысты қуалап төмен жүзіп кетті.

—Ал онда ақ көсем неге қалған? — деп Магуа әлі де сеніңкіремей тұр.— Әлде ол су түбіне шөге кететін тас па? Әлде скальпі төбесін күйдіріп тұр ма екен?

—Мен тас емеспің оны анау сарқырама жұтқан өзіңнін; өлі жолдасың-ақ айтып берер еді,— деді шамданып қалған Дункан үндіні еріксіз жасқандыратын менмен дауыспен көпіре сөйлеп. – Ал ақ адам ұрғашыларды қоян жүрек қорқақтар тастап қашады деп есептейді.

Магуа тістенген қалпы әлде не деп күбірледі де, сөзін дауыстап жалғастырды:

Ал делаварлар ше? Олар бұта арасымен қалай жорғаласа суда да солай жақсы жүзе ме екен? Ұлы Жылан қайда?

Мынау канадалық қосалқы аттарына қарағанда Дунканның жаңа жолдастарын гурондар бұның өзінен гөрі жақсырақ білетін секілді.

—Ол да ағыспен жүзіп кетті.

—Ал Жүйрік Бұғы ше?

— Сенің кімді айтып тұрғаныңды білмедім,— деді Дункан аңгімені соза түсуге тырысып.

—Ункасты,— деді Магуа делавар есімін ағылшын сөздеріне қарағанда әлдеқайда қинала айтып.

—Жас делаварды айтамысың? Ол да ағыспен жүзіп кетті.

Магуа айтқан сөзге бірден сенді, осыдан-ақ оның қашқындарға пәлендей мән бермейтіні байқалып қалды. Ал оның жолдастары болса, бәрінен де сол қашқындарды қолға түсіруге құштарлық танытады.

Олар офицер мен Түлкі арасындағы әңгіменің аяқталуын үнділерге тән ұстамдылықпен, үн шығармай күтті. Хейворд тоқтағанда олар Магуаға тесіле қалды. Түлкі өзенді нұсқап, болған жайды аз сөзбен ымдап түсіндірді.

Жағдайға қанған соң жабайылар тағы да у-шу болды.Біреулері өзен жағасына қолдарын сермеп, тепсініп жетіп барды; екіншілері оңайлықпен келмеген олжаны алақанға түсіп тұрған жерінен ала қашқандай болған су бетіне түкіріп жүр. Ал енді біреулері, іштеріндегі ең қаталдары, тұтқындарға іштен тынған өшпенділікпен алая қарап қояды. Екі-үшеуі тіпті долданып келіп қол жұмсамақ та болды; қыздардың сұлулығы да, әйелге тән әлсіздігі де оларды үнділердің ыза-кегінен қорғар қалқан бола алмасы аян еді. Бір гурон қызғылтым қолымен Алисаның иығына төгілген қолаң шашын уыстай ұстай алып, басын кескендей, пышағымен ауаны үйіріп жібергенде жас офицер шыдап тұра алмады. Бірақ Хейвордтың қимыл етуі мұң екен, барлық жабайыны басқарып тұрған үнді оны темірдей шеңгелімен иығынан бұріп, тапжылтпай қойды. Бұндай қара күшке қарсы тұру мүмкін емес-ті, соңы сезген Дункан тағдырдың дегеніне кәнді де, қыздарға жабайылардың өздері орындамайтын сөздерді жиі айтып, қорқыта беретінін ескертті.

Кора мен Алисаны жүбатып тұрғанымен Дункан өзін-өзі алдаудан аулақ. Сырттай қанша сабыр сақтаса да үнділердің біреуі панасыз жандарға жақындағанын немесе жас арулардыңтал бойына телміре тесілгенін көрген кезде жүрегі қалтырап кетеді.

Көсем күллі жауынгерлерін кеңеске шақырған кезде оның күдігі едәуір азая түсті. Айтыстары ұзаққа созылмады. Үнділердің басым көпшілігі үнсіз отырғанына қарағанда бәрі де бір ауыздан бір шешімге келген сияқты. Сөйлегендердің бірсыпырасы Вэбб әскерлерінің қосы жақты жиі нұсқап, сол жақтан келер шабуылға сақ болалық дегендей. Ағылшын жасағы жайлы ой оларды бір шаруаға асықтырып, бұдан кейінгі істің бәрін жылдамдата түсті.

Жабайылар жеңіл қайықты өзеннің сыртқы үңгірдің аузындағы тұсына алып келді. Гурондардың, басшысы тұтқындарға дереу төмендегі тастарға түсіп, қайыққа мініңдер деп ымдады.

Қарсыласу мүмкін болмағандықтан Дункан қық демей, кыздармен және аңырған Давидпен бірге қайыққа мінді. Гурондар ағыстың асау ақпалары мен иірімдер арасындағы тар өткелді білмесе де қатерлі тұстардық ортақ ерекшеліктерінен хабардар ғой, соңдықтан олардың пәлендей қателік жіберуі екі талай-ды. Қайықты басқаратын адам орнына отырысымен үнділер қайтадан өзенге күмп-күмп берді де, қайық ағысқа ілесіп жылжи жөнелді. Сәлден кейін тұтқындар арғы бетке барып тіреліп, кеше өздері келіп түскен жайдақ тастың тура қарама-қарсысынан жағаға бір-ақ шықты.

Бұл арада жабайылар тағы да байсалды кеңеске жиналып, қысқаша пікір алысты. Сөйтіп отырғанда орманнан жолаушылардың аттары келтірілді. Гурондар енді екіге бөлінді. Басты көсемдері Хейвордтың арғымағына мініп, өзенге беттеді, серіктерінің басым көпшілігі де соның соңынан еріп, ұзамай көрінбей кетті. Тұтқындарды Айлакер Түлкі бастаған алты жабайы күзетіп қалды.

Үнділердің әдеттен тыс ұстамдылығына қарап Хейворд аналар өздерін Монкальмге тұтқын етіп апарып берер деп ойлады. Басына іс түскен адамның миы тыншып көрген бе, ал кішкентай үміттің өзі кісі қиялын ұштай түсетіні және бар; содан Дунканға да Мунроның әкелік сезімін пайдаланған Монкальм ардагерді ағылшын короліне айнымас адалдықтан тайдыруға барын салып баққандай болып көріне бастаған-ды.

Алайда гурондардың қарекет-қимылы Дунканның бұл ойын табанда тоз-тоз етті. Қызылтәнді алыптың соңынан ерген топ тура Гориканға қарай тартты, содан-ақ Хейворд жабайылардың қатал тұтқынында өздерінің қалғанын сезе қойды. Алда не сұмдық күтіп тұрса да білуге асығып, ең болмаса ақщаның күшін бір сынап көруге бел байлаған майор, Магуаға деген жиренішін күшпен басып, бұрынғы жолкөзерге жылы ұшырай тіл қатты:

–Менің Магуаға жеке айтатын бір әңгімем бар еді, өзі де ұлағатты көсемнің ғана құлағына лайық.

Үнді жас офицерге менсінбеген түрмен пандана қарап:

—Айта бер, ағашта құлақ жоқ,— деп бұйырды.

—Бірақ гурондар керең емес қой, ал ұлы көсемдерге арналған сөзді-жас жауынгерлер естісе, елтіп, масайып қалуы ықтимал. Магуаның тыңдағысы келмесе, король офицері үндемеуге бар.

Қыздарға әрең-әрең ат ерттеп жатқан жолдастарына қарап Магуа бір-екі ауыз сөз айтты; сосын ол былай шығып, ептеп Дунканды шақырды.

—Ал енді Магуаға бағыштаған сөзіңді айт.

—Айлакер Түлкі канадалық әкелері қойған құрметті атқа өзінің әбден лайық екенін көрсетті,— деп бастады Хейворд сөзін.— Мен оның көрегендік жасағаның бізге соңшама жақсылық істегенін көріп те, біліп те тұрмын және оны ешқашан ұмытпақ емеспін. Иә, Түлкі ұлағатты көсем ғана емес екен, ол оз жауларын алдай да біледі екен.

—Түлкі не істепті сонда? — деп сызданды үнді.

—Орман іші жасырынып жатқан жауға толы екенін ол көрмеді деймісің? Олардың жанынан жылан да жасырын жорғалап өте алмайтынын білмеді деймісің? Гурондардыңкөзін алу үшін әдейі адасқан жоқ па ол? Аталастарынан кешірім сұрап, туған тайпасына қайта оралған жан боп көрінді емес пе? Ал аталастары кезінде оған көрсетпегенді керсетіп, вигвамдарынан сүмелек иттей қуып шыққан еді ғой? Ал біз ше? Оның ниетін байқаған соң біз «гурондар ақ адам өз досын дүшпанға балаған екен деп ойласын» деп, оған көмектескен жоқпыз ба? Рас қой? Е, Айлакер Түлкі ақылын асырып, гурондардыңкөзін алдағанда олар оған бір кезде талай-талай озбырлық жасап, могауктердің қолына қуып жібергенін де ұмытты ғой! Міне, енді олар Магуаны тұтқындармен бірге күңгей жағалауға тастап, өздері жын қуғандай терістікке тартты. Біліп түрмын: Түлкі кәдімгі түлкілігіне басып, жалт бермек те, бурыл басты шотланд байына қыздарын апарып табыс етпек-ау. Иә, Магуа, мен бәрін де көріп тұрмын және бұл тапқырлығыңныңөтеуін немен берерімді де ойластырып қойдым. Ең алдымен Уильям-Генри бекінісінің басшысы өзіңдей ұлы көсем Түлкіге ұлағатты қызметі үшін нендей сый-сияпат жасауға тиіс болса, соңы сөзсіз орындайды: Түлкіге алтын сөлкебай беріледі, оқшантайы оқ-дәріге толады, Гориканның жағасында тас қанша көп болса, оның дорбасында да соншама доллар сыңғырлайтын болады, ал көсемнің қолына тиген ғажап мылтықтың оғынан қашып құтылмасын білген бұғылар сауға сұрап, алақаныңды жалайтын болады. Шотланд шалдың жомарттығынан мен қалай асып түссем екен... Тоқтай тұр. Мен... мен бар ғой саған...

—Күншығыстан келген жас көсем не берер екен маған? — деп сұрады гурон Хейвордтың күмілжіп қалғанын көріп.

—Тұзкөлдегі аралдардан отты су тарттырады ол. Үнділердің жүрегі құс жүніндей жеңілейіп алған демі жұпардай аңқығанша Магуа вигвамдарының алдынан аға береді ол су.

Хейвордтың асықпай айтқан сөздерін Магуа ден қойып тыңдады. Жас жігіт үндіге өз болжамын сездіріп, гурондарды қатырып тұрып алдадың-ау дегендей пікір білдіргенде, тыңдаушысының бет-әлпеті сақтанған шыраймен тымырая қалды. Хейворд гуронға өз тайпасының вигвамдарынан қандай балағат сөздермен қуылғанын айтқан кезде Түлкінің көзі ызғар шаша жайнап кетті де, Дункан оның жанды жерін жаңа тапқанын түсіне қойды. Ал көлгірси сөйлеп, жабайыныңөз аталастарына деген ыза-кегі мен тойымсыз дүниеқоңыз обырлығына май құя түскен шақта, майор үндінің өзіне деген ынта-ықыласын арттырды. Түлкі өзінің соңғы сауалын берді, сый-сияпат жайлы сұрағын үнділерге тән тәкаппарлықпен, байыптап қойды. Бірақ, сыр бермей, сазара қалған ойлы жүзінен бұл сұраққа қысқаша екі-үшты, тайғанақ жауап қайтару қажеттігі байқалып қалды. Гурон бірнеше минут үнсіз тұрды да, сосын жаралы иығын таңған жұпыны шүберекті ұстап қойып былай деді:

—Дос кісі мынадай таңба сала ма екен?

—Шынымен-ақ Ұзын Карабин өз жауын осылайша жеңіл жаралайды деп ойлайсың ба?

—Ал делаварлар өздері ұнатқан адамға жыландай жер бауырлап жақындаушы ма еді?

Әлде олар оз достарын да сөйTin тасадан соқпақ боп торуылдап жүре ме?

—Шынымен-ақ Ұлы Жылан көңілі түспеген кісіге сыбдырын сездірер ме еді?

—Ал ақ көсем ше? Ол немене өз туыстарының бет-аузын оқ-дәрімен жиі күйдіре ме?

—Шынымен өлтіргісі келсе, қол созым жерден тигізе алмай қалуы мүмкін бе оның? — деп өтірік күлді Дункан.

Осылайша тез-тез айтылған сұрақ-жауаптан соң, олар бірауық үнсіз қалды. Магуаның екі ойлы боп, толқып тұрғанын байқаған Дункан оны тезірек дегеніне көндіргісі келіп, беретін сый-сияпатын тағы да айта бастап еді, анау оны қолын көтеpiп тоқтатты да, былай деді:

— Жә! Түлкі—ақылман жауынгер, не істейтінін өзі біледі. Жүре бер, тек аузыңды ашпа. Магуа сөйлеген кезде жауабыңды айтып үлгерерсің.

Түлкінің басқа гурондарға сақтана қарап тұрғанын байқаған Хейворд, аналарды босқа сезіктендірмейін деп дереу бұрылып кетті. Магуа аттардың қасына барды да, Кора мен Алисаны нарраганзеттеріне мінгіз дегендей ишара жасады Хейвордқа. Гурондардың ызбарлы жүздерін көргісі келмей, көздерін жерден алмаган Кора мен Алисаны атқа мінгізіп жатып, Дункан оларға өзінің жылт еткен үміті жайлы сыбырлады.

Алыптың соңына ерген үнділер Давидтің биесін мініп кеткен-ді, соңдықтан Гамут пен Дункан жаяу журуге мәжбур болды. Алайда Хейворд оған онша қинала қоймады, өйткені жаяу жүремін деп ол жасақтың жүрісін мандытпай келеді. Эдуард ін-кінісі жаққа әлі де болса үміттене қарап, өздерін құтқаруға шыққандардың дабырын сәт сайын естимін бе деп елең-елең етеді.

Ең алда Магуа, одан соң,—Давид. Содан соң апалы-сіңлілі екеуі. Хейворд солардың қасында, ал үнділер тұтқындарды қос бүйірден және арт жақтарынан қоршап келеді. Бір мезет те көзден таса қылмай, жіті бақылап сақ келеді.

Бәрі де үнсіз, Дункан ғана анда-санда Алиса мен Кораға қарап жұбаныш айтып қояды, сосын Гамуттың ауық-ауық назалы сөздері естіліп қояды. Жолаушылар Уильям-Генри бекіпісіне мүлде қарама-қайшы бағыттагы жолға түсіп, түстікке қарай беттеді. Сонда да Хейворд Магуанық жаңағы өзі уәде еткен сый-сияпат жайлы ұмыта қоярына сенбей келеді; оныңүстіне гуронның сақ болғаны жөн ғой. Дегенмен жолаушылар таусылмас нудың ішімен шамадан тыс ұзақ жүрді, сонда да азапты сапардың аяқталар түрі көрінбейді.

Барлаушының қоштасарда айтқан сөздерін еске тұтқан Кора бұтақ сындырып, белгі қалдырмақ боп қолын қанша мәрте созса да қырағы гурондардың көзін алдай алмады. Жабайылардың өзіне қадалған күдікті көзқарасын көрді-ақ, жас қыз әлде неден шошынғандай болып, үстіндегі киімін жөндей бастайды. Бір-ақ рет қана бұта басын сындырып үлгірді; сол сәтте тағы бір ой келіп, биялайын жерге түсіріп жіберді. Достарына арналған бұл белгісін гурондардың біреуі көріп қалды да, Кораға биялайын қайтып әперіп, жаңағы бұтаның қалған шыбықтарын да әлдеқандай аң соғып, жапырып кеткендей етіп, әбден ұйпалақтап тастады. Содан кейін гурон қасақана сес көрсетіп, қолын томагавкісіне апарды. Сөйтіп Кора бұта сындыруды енді ойына да алмайтын болды.

Үнділердің екі тобында да ат бар. Ендеше тұтқындардың бағытын жылқы тұяғының ізіне қарап та табуға болмайды деген сөз.

Егер Магуа тұнжырай бермей, Хейвордқа жылы шырай білдірсе, майор онымен сөз жоқ сөйлесер еді. Бірақ Түлкі артына бұрылып қараған да жоқ, бір ауыз үн де қатпады. Күнге қарап бет түзеген Магуа тек тағы адамдарға ғана мәлім белгілерге сүйене отырып, ұшқан құстай тіп-тіке бағытпен шыршалы орманды қақ жара, бұлақ-жылғаларды көктей өтіп тарта берді, тарта берді. Бір рет те шүбәланған жоқ. Алдында әрең көрінетін елеусіз сүрлеу жатса да, ол мүлдем жоғалып кетсе де яки керісінше әбден айқындалып, сайраған сара жолға айналса да бірде-бір рет не жүрісін кібіртіктетпеді, не аяқын тездетпеді.

Ақыры Магуа сылдырай аққан көңілді бұлағы бар жайдақ сайдан өтіп, тік беткейге көтеріле бастады. Қайқаңның қиындығы соңдай — Кора мен Алиса ат үстінде отыра алмай, жаяу өрмелеуге мәжбур болды. Дөңнің төбесі жазық алаңқай екең о жер, бұ жерінде сирек өскен ағашы бар. Бір ағаштың түбінде Магуа тұр; түріне қарағанда жұртпен бірге дамылдап, тыкығып алайын деген сыңайы бар.





XI ТАРАУ

Американ атырабында көп кездесетін қолдан үйгендей тік беткейлі дөңдердің біріне тоқтаған-ды үнді. Төбесі жайдақ, бір қапталы құлама боп біткен екен. Мына жотада тұрғанда ешқандай жау қапылыста басып қала алмайтын сияқты, қуаяқ Магуа да бұнда соңысына бола аялдаған болу керек. Көмек атаулыдан үміт үзген Хейворд жотаның жан-жағын нем кетті раймен қарап шықты да, серіктерінің қасына келіп, аз да болса көңілдерін көтеріп, басу айтпақ болды. Аттарды төбе басындағы сирек өскен ағаштардың бұтақтары мен бұта-бұтаға байлап, шөп шалып тұрсын деп, нарраганзеттердің ауыздықтарын алып қойды; сосын қыздар отырған жерді шымылдық-шатырдай жауып тұрған шамшыр ағашының астына келіп, қалған-құтқан тамақты жайды.

Жолаушылар еш жерге тоқтамағанмен үнділердің біреуі жолай қалыңнан шыға алмай қалған бір елікті садақпен атып түсіріп, жануардың ең дәмді деген жерлерін кесіп алып, тастамай келе жатқан болатын. Енді әлгі үнді мен оның жолдастары жас етті шикі күйінде қолдарымен жұлмалап жеуге кірісті; тек Maгуa ғана олардың бұнысына араласпай, терең ойға шомылып отыр.

Үнділердің әдетінде жоқ мынадай ұстамдылық, ашқан қарнын тойдыруға мүмкіндігі бола тұра былқ етпеуі Хейвордты ойға қалдырды. Гурон дәл осы сәтте жолдастарының қыралығынан қалай құтылудың жолын таппай басы қатып отыр-ау деп ойлады жас жігіт. Қолынан келгенше ақыл қосып, гуронның тиімді жоспар жасауына септігін тигізу үшін Дункан шамшырдың көлеңкесінен шығып, ойында ештеңе жоқ адамша Түлкінің жанына барды.

—Магуаның күнді бетке алған жүрісі жеткілікті болдыемес пе, әлде ол канадалықтардан әлі қорқа ма? — деп сұрады Хейворд үндінің адалдығына сенімді шыраймен.— Уильям-Генри бекінісінің бастығы өз қыздарын жүрегіне жара салатын жаңа түн келгенге дейін көргені жөн емес пе, әйтпесе ашулы кісінің аярлығы да арта түседі ғой?

Оның бұнысына Магуа былай деді:

—Соңда ақ жүзділер өз баласын таңертеңнен гөрі кешқұрым жақсырақ көре ме?

—Әлбетте, жоқ,— деді Хейворд байқаусызда жіберген қателігін түземек боп.— Рас, ақтар кейде ата-баба зиратын ұмытып кетеді, бірақ олар өз перзентіне деген сезімін жоғалтып көрген емес

—Ал ақ басты әкенің жүрегі мейрімді ме? Өз қатындарынан туған балалары жайлы ойлай ма, қамын жей ме олардың? Ол өз жауынгерлеріне қатал ғой, көзқарасы да тастай суық.

—Жалқаулар мен салақ солдаттарды аямайтыны рас, алайда Мунро ішімдікті ауызға алмайтын ержүрек жауынгерлер үшін — әділ де адамгершілігі мол бастық. Мен талай-талай әдемі әкелерді көргенмін, бірақ әкелік жүрегі дәл осы кісінікіндей мархабатты жанды кездестірген емеспін. Әрине, сен болсаң, Магуа, шалды тек әскер басында ғана көрдің, ал мен оның қыздарын айтып егілген кездерін де білем...

Хейворд тоқтай қалды; оны зер сала тыңдап отырған үндінің жүзінде әлдеқандай түсініксіз нышан жылт етті. Алғашында жас жігітке, жабайы өзіне берілетін тарту-таралғыны ойлап кеткендей көрініп еді, бірақ үндінің өңіндегі қуаныш белгісі бірте-бірте тарап, оның орнын дүниеқорлықтан өзге құштарлықтан туған ызалы желік басты.

—Бері қара,— деді гурон қайтадан сабырлы қалпына келе қалып,— ақбас шалдың қара шашты қызына бар да, Магуаның өзіңмен сөйлескісі келеді де.

Бас пайдасын көп ойлайтын қутабан үнді алар пұлын және бір қайталап айтқызып, уәделі сөзді жұптағалы тұр екен деп топшылаған Дункан, онша барғысы келмесе де, жайлап басып, қыздар отырған жерге қарай жүрді.

—Магуаның не сұрайтыны сізге белгілі,— деді Дункан қызды шығарып салып тұрып,— әйтеуір уәдені аямай бере беріңіз. Дегенмен есіңізде болсын: ондай адамдар бәрінен де батылдықты артық санайды. Оған өз атыңыздан да тарту берем десеңіз, тіпті жақсы болар еді. Ұмытпаңыз, Кора, өз оміріңіз де, Алисаның өмірі де сіздің ұстамдылығыңыз бен ептілігіңізге байланысты.

—Сіздің өміріңіз де, Хейворд!

—Менің өмірім түкке де тұрмайтын нәрсе ғой. Сарғая тосқан әкем жоқ, олай-бұлай боп кетсем, аза тұтар ағайын-досым да аз. Жә, қоялық, үндіге де кеп қалдық... Міне, Магуа, сөйлескін келген кісі.

Үнді жайлап орнынан тұрды, бірер минут үн қатпай, қимылсыз қалды да, сосын Хейвордқа кете бер дегендей ишарат жасап, салқын дауыспен былай деді:

—Гурон әйелмен әңгімелескен кезде тайпасы құлақ тоспайды.

Дункан бағынғысы келмей, екі ойлы болып тұр еді, Кора күлімсірей үн қатты:

—Үндінің не дегенін естідіңіз ғой, Хейворд. Алисаға барып, көңілін аулаңыз, біздің жоспарымыз жайлы айтыңыз.

Кора жас жігіттің кетуін күтіп тұрды да, сосын гуронға қарап, өзіне-өзі сенімді мығым үнмен:

—Мунроның қызына Айлакер Түлкі не айтпақ екен? — деп сұрады.

—Тыңда,— деді үнді қолын жас қыздың иығына салып, бейне айтайын деп тұрған сөзін айырықша ықыласпен ден қойып тыңдауға күшпен көндіргісі келетін сияқты; алайда Кора сол сабырлы қалпын өзгертпестен жабайының қолын серпіп жіберді.— Магуа тумысынан көл жағасындағы қызыл гурондар тайпасының көсемі әм жауынгері. Ол тұңғыш рет ақжүздіге кезіккенге дейін қасат қарды қара суға айналдыратын жас күнінің жиырма қыстың қарын қалай еріткенін жиырма реткөрген болатын. Бақытты дәурен еді ғой ол бір! Сосын оның орманына ақ адамдар басып кіріп, өзін отты суды ішуге үйретті де, сандалған қаңғыбас етті. Содан гурондар Магуаны ата мекені — орманнан аластап, жүндес бизондай бездіріп қуғынға салды. Ол көл жағалауына қашып, ақыры зеңбіректер қаласына кезікті. Осы арада аң қуып, балық аулап жүрген оны жергілікті тұргындар орман ішінен тағы да қуып шығып, дұшпан қолына ұстап берді. Сөйтіп жаратылысында гурондардың көсемі болып туған Магуа өз жауы могауктердің жауынгеріне айналды.

–Meнбұл жайлы естігенмін, — деді Кора гуронның кідіріп қалғанын көріп; ал анау болса, өз намысына тиіп, қорлаған жәйтгтерді еске алған кезде бойында лапылдап жана бастаған кекті ызаны баса алмай тұрған-ды.

–Ал соңың бәріне Айлакер Түлкі кінәлі ме еді? Оған отты су берген кім? Азғын адамға айналдырған кім? Ақжүзділер, сен түстес адамдар!

–Өмірде менің өңім түстес беттері бар адам кезігетініне мен кімәлі ме екем? — деді Кора.

–Жоқ, Магуа — ақмақ емес, ол жауынгер. Сен сияқтылардың отты суды өмірде ауызға алмайтынын мен білемін. Ұлы Әруақ сені ақылдан кенде қылмаған.

—Сонда сенің басыңа түскен қиыншылықтар мен қыжалаттарыңа қайтсем септігімді тигізе алмақпын?

—Тыңда,— деп қайталады үнді тағы да бұрынғы сабырлы да кербез қалпына еніп.— Француздар мен ағылшындар жерден өз томагавкілерін қайта қазып алғанда Түлкі могаукир қатарына қосылып, өз тайпасына қарсы соғысты. Ақжүзділер қызылтәндерді өздері аң аулайтын ормандардан қуып шықты; үнді тайпалары өзара қақтығыса түскен мына заманда да оларды ақ адам бастап келеді. Горикандағы ұлы көсем, сенің әкең, біздің жасақтық басында болды. Могауктер оның барлық жарлығын бұлжытпай орындады. Бірде ол: егер үнді отты суға қанып ап, жауынгерлер жататын шүберек вигвамға жолар болса, оның бұл қылығы ұмытылмақ емес, деп жар салды. Магуа өз аузына не бола алмай қалды да, ащы ішімдік оны Мунроның үйінен бір-ақ шығарды. Көсемнің не істегенін ақбастың қызы-ақ айтсын.

—Ол оз жарлығын жұтқан жоқ,— деді жаужүрек қыз, тайсалмай.— Кінәліні жазалап,

әділдік жасады.

—«Әділдік!— деп қайталады үнді оның сабырлы жүзіне ызалана қарап.— Жаманшылықты өзі жасап, сол үшін басқаны жазғыру да әділдік боп па? Магуаның есі екеу, түсі төртеу болатын,сөйлеген де, бүлдірген де отты су еді ғой. Мунро оған сенбеді. Гурондардың көсемін ақжүзді сарбаздардың алдында байлап тастап, иттей ғып сабады ғой!

Кора бұл сөзге не дерін білмей дағдарып қалды.

—Бері қара,— деді Магуа бояулы кеудесін жапқан бір жапырақ шытты жұлып алып.— Қара: мына тыртықтар пышақ пен оқтан түскен. Бұндай жарақатты жауынгер өз тайпаластарының алдында мақтан тұтар еді, ал ақбастының арқасында гурондар көсемінің жотасына өшпес таңба салынды, сол масқара дақты мен енді ақтардың түрлі түсті матасымен бүркеп жүруге мәжбүрмін.

—Ал мен үнділердің көсемі төзімді шығар, тәні шыдаған жараны жаны елең де қылмайтын шығар, деп ойлаушы едім,— деді Кора.

—Чиппевейлер21 — Магуаны діңгекке таңып қойып, мына жараны салған кезде.— деп жауап берді қызылтән, білеудей тыртығын саусағымен шұқып,— гурон олардың кезіне тура қарап тұрып, бүйтіп ауыртпай түйреу қатындардың ғана қолынан келетін шығар, деп сақ-сақ күлген болатын. Сол шақта оның жаны аспандағы ала бұлтта еді. Ал Мунродан таяқ жегенде оның қорланған жаны қайыңның астында қыңсылап жатты. Гуронның жаны ешқашан да мас болмайды және ешқашан ештеңені ұмытпайды.

—Ұмытпағанмен ашуынан қайтып, сабасына түсер. Егер менің әкем саған қиянат жасаса, онда үндінің қорлауды кешіре алатын кеңдігін көрсетіп, қыздарын өзіне қайтар. Майор Хейвордтан естідің ғой...

Магуа қасарысып басын шайқады; жаны жақтырмаған әңгімені қайта естігісі келмейтін сияқты.

—Енді не талабың бар сенің? — деді Кора бірнеше минут сарыла күткен соң, албырт Дунканның ысқаяқ жабайыдан алданып қалғанын сезіп.

—Гуронға не ұнаса,соны талап етем: жақсылыққа — жақсылық, жамандыққа—жамандық.

—Яғни сен Мунроның өзіңе жасаған қиянатын оның қорғансыз қыздарынан қайтармақ

екенсің ғой? Жаужүрек еркек оның орнына шалға барып, айыбын содан талап етпес пе еді?

—Ақжүзділердің қолы ұзын, қанжары өткір ғой,— деп жабайы зілдене күліп қойды.— Гуронның қолында ақбастының шыбын жаны тұрғанда Түлкіге Мунро жауынгерлерінің қарауылына ілігіп қажеті қанша?

—Айтшы, Магуа, сен не істемексің?—деді Кора мейлінше байсалды, нық сөйлеуге тырысып.— Бізді орманның ит тұмсығы өтпейтін меңіреу түкпіріне апарып тастамақпысың, әлде одан да гөрі қаталырақ қастандық ойлап таптың ба? Шынымен-ақ саған көрсетілген зәбір-жапаны шайып, жүрегіңді жұмсартатын сый-тарту жоқ па? Ең болмаса бишара сіңлімді босатып, бар ашуыңды менен алшы. Оны босатсаң, байлыққа кенелесің; кек қайтаруға бір кісі де жарар. Әкем екі қызынан бірдей айырылса, тірі қалмасы хақ. Онда Түлкіге тиесілі мол тартуды кім төлемек?

—Бері қара,— деді гурон.— Егер қара шашты қыз өз ата-бабасының Ұлы Әруағы атынан ант-су ішіп, алдамауға уәде берсе көгілдір көзді сұлу Гориканның жағасына аман-есен барып, көсемге бәрін де айтып берер еді.

–Сонда мен қандай уәде беруім керек? — деп сұрады Кора тағының ашу-ызасын әйелдік әруағымен және салауатымен жеңіп.

—Магуа гурондардан кеткенде оның әйелін басқа көсем алады. Енді Магуа олармен қайта табысты, ұзамай ұлы көлдің жағасындағы ата-баба зиратына қайтып оралады. Ағылшын көсемнің қызы оған еріп, вигвамына мәңгілік енуі керек.

Намысқой Кора ашуын әрең басып, үндіге былай деді:

—Өзі сүймейтін әйелді, ақжүзділер тайпасынан шыққан бөтен әйелді табалдырығынан аттатқаны қалай болар екен Магуаның? Меніңше, Мунроның алтынын алып, онан басқа бір гурон қызының жүрегін қымбат тартулармен жаулап алғаны жөн болар еді.

Бір сәт үнді дыбыс қатпай, Кораның бетіне сұқтана қадалып еді, қыз ұялып төмен қарап кетті. Сонан ол айрықша уытпен мысқылдап жөнелді:

—Ондай жағдайда жон арқасын осқан шыбыртқыны қайта сезген гурон өз азабын артар әйелді қайдан табуды білер еді. Мунроның сұлу қызы оған су әкеліп, астығын орып, тамақ пісірсе, Ақбурыл көсемнің тәні жайлы төсекте жатқанмен,Айлакер Түлкі оның қолқа-жүрегін өз қолынан шығармас еді-ау!

—Ой, зұлым-ай! Атыңа ісің сай екен ғой!—деп ызалана дауыстап жіберді ашуға булыққан Кора.— Мұндай сұмдық дию-перінің ғана қолынан келер! Бірақ қателесесің; күшіңді гым асыра бағалайды екенсің. Рас, Мунроның жүрегі қолыңда тұрғанмен ол сенің ыза-кегіңнен еш қорықпайды!

Жас қыздың қайсар сөзі гуронның қытығына тиіп, бұрынғысынан да қасарыстыра түсті; әңгіменің тәмәмдалғанын ол ыммен білдірді. Кора тым артық кеткенін сезіп, райынан қайтуға әзір еді, Магуа орнынан тұрды да, жолдастарына қарай жүрді. Хейворд қыздың қасына жүгіріп барып, өзі бағанадан көз алмай қадағалап тұрған әңгіменің немен аяқталғанын сұрады. Алисаны үрейлендіргісі келмеген Кора оған тура жауап айтпады, оның жолы болмағанын майор тек өңіне қарап бағдарлады; әлсін-әлі үнділерге тастаған күдікті көзқарасы да соны білдіргендей. Алиса одан өздерінің тағдыры не болғанын сұрап қоймаған соң, Кора шоғырланып тұрған қызылтәндер тобын қолымен нұсқап, сіңлісін кеудесіне қысқан қалпы, қалтырай сыбырлады:

—Жауапты аналардың беттерінен көресің, беттерінен... Дегенмен артын күтелік, түбі немен тынар екен.

Осы бір оқыс қимыл мен үзік-үзік сыбырдан бәрі де айтпай-ақ түсінікті болды. Тұтқындардың назары түгелдей өздерінің тағдыры шешіліп жатқан жерге ауды дереу.

Магуа тойымсыз обырлықтан кейін дамылдап жатқан басқа жабайылардың жанына барды. Олардың алдында ол үнді көсеміне тән барша салтанатымен қоқиланып, кербездене паңданып сөйлей бастады. Аузынан алғашқы сөзі шығысымен-ақ тыңдаушылары кеуделерін керіп, қошеметпен құлақ тоса қалды. Гурон ана тілінде сөйлеп тұр, соңда да ақтар оның не айтқанын қимыл қозғалысына қарап қана аңғара алар еді.

Алғашында ол сабыр сақтап сөйледі. Жолдастарының назарын өзіне әбден аударып алғаннан кейін Магуа қолымен үлкен көлдер жақты көбірек нұсқап кетті де, бұнысы Хейвордқа гурондардың ата мекені мен келімсек тайпа жайын меңзейтіндей бом көрінді. Тыңдаушылардың сәт сайын «хуг» деп дауыстап, бір-біріне иек қаға қарастарына баққанда оны бір ауыздан қоштап отырғандай. Сөз басының сәтті шыққанын пайдаланбайтындай Түлкі алаңғасар ақмақ емес-ті.

Енді ол гурондардың «канадалық өкелердің» жауларымен белдесу үшін аңға баң ағашы қалың ну ормандарын тастап, қиын-қыстауы мол ұзақ жорыққа аттанғанына ауысты. Сол жасақтағы барша жауынгердің атын атап, әрқайсының істеген ерлік істері мен қаһарман қасиеттерін тізіп шықты, ұрыста түскен жарақаттарын түгендеп, сыдырған скальптеріне дейін санап берді. Және де қу үнді мынау отырғандардың біреуінің атын атаған сайын қошемет-қолпаш сөзге қоқиланған әлгі жауынгердің екі беті нарттай жанып, Магуаның айтқандарын алды-артына қарамай растай бастайды.

Кенет көсемнің үні өз ағайындарының жүрек жұтқан ерліктері мен жетістерін айтып тұрған кездегі сән-салтанатынан айырылып, бәсеңсіп қалды. Ол енді Гленн сарқырамасың ғажайып үңгірі бар құз-қия жартас аралды, өзеннің толып жатқан иірімдері мен құйылымдарын сүреттеуге кірісті. Міне, ол «Ұзын Карабин» деген есімді атады да, өздерінің қас жауларының есімін ышқынған ащы айқаймен — үнділердің жауынгерлік атойымен қарсы алған гурондардың үні дөң етегіндегі орманга тарап, әбден жұтылып тынғанша ләм демеді. Магуа жас тұтқын офицерді нұсқап, Хейвордтың бір сарбазды өз қолымен құздан құлатып өлтіргенін айтты. Одан кейін көсем аспан мен жердің арасында асылып қалған үндінің тағдырына тоқтап, тіпті оның қалай жан тапсырғанына дейін көрсетіп берді. Бір ағаштың бұтағына асыла қалып, бишараның ең соңғы далбаса қимылдарың ақтық арпалысы мен жан тәсілім үзілер сәтіне дейін бейнеледі. Өздерінің әр досы қалай өлгенін де, олардың қандай-қандай ерліктері мен жақсылық істері барын да баяндап өтті ол. Осыны айтып болған соң, үнді даусын тағымда өзгертіп, шағынғандай қықсылап, мәймөқкелеп сөйлей бастады. Магуа енді өлгендердің қатын-баласы жайлы, жетім-жесірлердің күйкі-жүдеу халі туралы, жауынгерлік парыз жөнінде, көрген қорлық үшін кек алу керектігі жайлы еспелеп кетті. Сосын дауысын әнтек көтеріп, қатайта күшейтіп алды да ұзақ әңгімесін мынадай қызу сөздермен аяқтады:

–Осының бәріне төзе беретін гурондар ит пе екен? Кім айта алмақ Минаугуаның әйеліне: байыңның басы балықтарға жем болды, ал туған тайпасы оның кегін қайтарған жоқ, деп ? Қолын жау қанымен жумай тұрып Вассаватимидің, шешесімен кездесуге кімнің беті барады? Кәриялар алдымыздан шығып, жауларыңның скальптері қайда дегенде, қолымызда жаулардың бір тал төбе шашы болмаса, не деп жауап береміз? Қатындар бізге қолдарын шошайтады ғой. Гурон сүйегіне қара таңба түседі; ол таңбаны жау қанымен жуып кетіру керек.

Магуаның дауысы у-шудан естілмей кетті; жабайылар кек алар жаудың алыста емес екенін түсіне қойды да, жан түршіктіре айқайға басып, орындарынан жапа-тармағай тұра-тұра жүгірісті. Пышақтарын жалақтатып, томагавкілерін шабуға сай көтере ұстап төне берді тұтқындарға. Кора мен Алисаны қорғауға ұмтылған Хейворд қыздарды кеудесімен көлегейлеп, қарсы келген бір қызылтәнді кеңірдегінен ала түсті. Осы қарбаласты пайдаланған Магуа айқай салып, жұрт назарын өзіне аударды. Жабайылардың іші-бауырына кіріп, елжірете сөйлеісн Түлкі тұтқындарды тез құртпай, әбден азаптап өлтіруге көндірді. Гурондар оның бұл ұсынысын қиқулап қарсы алды.

Екеуі Хейвордты бассалды, үшіншісі ебедейсіз әншіге жармасты. Алайда ақтардың еш қайсы да оңайлықпен берісе қоймады. Тіпті әлжуаз Давидтің өзі дұшпанын жерге алып ұрды. Ана екеуінің Хейвордқа әлі жетпей жүр еді, тек Давидті жәукемдеген үшінші гурон көмекке келгенде ғана Дунканның қолын артына қайырып байлап, әлгінде Магуа жаралы гуронмың өлімі жайлы пантомима көрсеткен ағашқа апарып таңып тастады. Жас офицер есін жиғанда өзінің оң жағындағы ағашка шандылған Кораны көрді. Өңі құп-қу, өзі дір-дір етеді, бірақ жаулардың әр қимылынан кезін алмай, қасқая қарап тұр. Дункан сол жағынан Алисаны көрді; ақ сары шашты қыздың, ашық біткен нәзік тұлғасын шыршаға тал шыбықпен буып тастаған екен, әл кеткен аяғын баса алмай, салбырай асылып қалыпты. Арпалысқа енді ғана араласқан Давид, осынымыз дені дұрыс христианға лайық па, дегендей ойға шомулы.

Бұл екі ортада гурондар өздерінің сұрқия ойларын орындаудың қамына кірісті. От жақпақ болып, ку шырпы, жаңқа, құрғақ салынды атаулыны төпелеме етіп үйді; ұшына Хейвордтың екі қолын байлап, сосын қоя беру үшін өрімдей екі жас ағаштың бастарын жерге жеткізе еді. Ал Магуа одан да сұмдық, одан да қатыгез зұлымдыққа басты.

Жолдастары тұтқындардың көз алдында қинау құралдарын әзірлеп жатқан кезде Айлакер Түлкі Кораға жақындап келіп, бастан кешер азабыңды осы бастан көріп ал, дегендей қатал пішінмен иек қақты:

—hay, не дер екен Мунроның қызы? Шіркіннің басы Айлакер Түлкінің вигвамында жастық үстінде жатуға әбден лайық емес пе?

—Мына сұмырай не тантып тұр? — деді төбесінен жай түскендей болған Хейворд.

—Мейлі, айта берсін,— деді жас қыз нық сөйлеп.— Білгенін істемесе, жабайы бола ма? Кешіріміне кещелігі бар.

—Кешірім деймісің? — деп қайталады долы гурон оныңсөзіне түсінбей.— Жо-жоқ! Үндінің жады ақжүзділердің қолынан ұзынырақ. Айт жаның барда, ақсары қызды әкесіне жіберейін бе, жоқ па? Ілесемісің өзің Магуаға, онымен бірге ұлы көлдерге барып, суын тасып, нанын пісіресің бе?

Кора оған кет дегендей ишара қылды; бойын жиіркеніш билеп, селкілдеп тұр.

—Жоғал!— деді ол өктем үнмен, қатыгез жабайыны пысымен жеңіп.— Ақтық сәтімді өшпенділік өртіне шарпылтпай жоғал!

Бірақ анау келемеж кейіппен Алисаны нұсқады:

—Қараңдар! Анау бала жылап тұр! Қыршынынан қиылмасын! Босатып Мунроға жіберейік, бишара шалдың ағарған шашын тарар таянышы болсын.

Кора сіңлісіне қарап еді, жас бала жүзіндегі жалбарыныш сезімін жасырмай тұр екен.

—Анау не дейді, күнім Кора-ау? — деп дірілдей үн қатты Алиса.— Мені әкеме жіберемін деді ме, қалай?

Сіңлісіне тесіле қараған Кораның өңінде сезім арпалысының табы білінді. Ақыры ол манағы темірдей қатал, өктем үнінен айнып, мейлінше жұмсақ әуезді, жылы дауыспен сөйледі:

— Алиса,— деді ол,— гурон екеумізге де тимеймін деді... тіпті ол Дунканды да, өзіміздің ардақты Дунканымызды да босатпақ, сөйтіп ол екеуіңді біздің адамдарға... байғұс әкемізге... өзіміздің сормаңдай әкемізге апарып салмақ, тек мен келіссем болды...

Кора дауысы дірілдеп, тоқтап қалды.

—Түгел айт, Кора!— деді Алиса.— Сен неменеге келіссең болды? Шіркін-ай, маған айтса ғой ұсынысын! Сені құтқарып, кәрі әкемізге жұбаныш болар мүмкіндік жасау, Дунканды босату... Бұл үшін өлімге қуана-қуана барар ем ғой!

–Өлімге? – Кораның дауысы бұл жолы күйінішке толып қаттырақ шықты.— Бұның айтқанынан өлім шынында да жеп жеңіл. Неci бар, бәлки, бәрі де сол өліммен тынар... Ол айтады... меніц оған әйел болуымды талап етеді ол... Алиса, ардағым мемің, айналып кетейін сіңлім, сіз де, майор Хейворд, айтыңдаршы ақылдарыңды: екеуіңді құтқару үшін осындай құрбандыққа барамыз ба? Айтшы, Алиса, төлемі не болғанын біле тұра мен ұсынар тіршіліктен безбеймісің? Сіз ше, Дункан? Айтыңдар, ақыл қосыңдар, қалай етсеңдер де ерік өздерінде — мен қандай шешімге де даярмын.

–Мені келіседі дейсіз бе? — Жас жігіт көзі алақандай болып, әрі таңырқай, әрі булыға ашуланып айқай салды.— Кора! Кора! Басқа түскен бәлеге күлмеңіз! Жо-жоқ, ондай сұмдықты атамаңыз: сізді беріп тірі жүргенше мың мәрте өлгенім артық!

—Сіздің осылай жауап береріңізді білген едім!— деді Кора екі беті алаулап, көздері балбұл жанып.— Енді Алисажан не дер екен? Сен үшін мен ештеңеден де тайынбаймын...

Хейворд пен Кора жас қыздың жауабын қанша асығып күткенімен Алиса үн қата қоймады; екі қолы салбырап, ақсары шашты басы кеудесіне түсіп, шала жансар адамдай саусақтарын ғана жыбырлатса да ол қатты толғаныстан іші-бауырыма дейін түгел қалтырап тұрған. Міне, ол басын жайлап көтерді де, ақырын шайқап-шайқап қойды.

—Жоқ, жоқ, жоқ, одан да бәріміз бірдей өлгеніміз артық!

—Уай, өл ендеше!—деп Магуа қорғансыз ақсары бас қызға томагавкісін жіберіп қалды.

Ең, әлсіз, ең күйрек санаған адамының мынадай өжет қайсарлығын көргенде гурон ызадан жарылып кете жаздап, тісін шықырлатты. Томагавк Хейвордтың тұра маңдай алдынан зу етіп өтті де, Алисаның бір шоқ алтын тұлымын қиып түсіп, ағаштың қыз төбесінен сәл жоғары тұсына бойлай кіріп, зыңылдап тұрып қалды. Дункан жынданып кете жаздады. Ол бар күшін жиып, ышқына бұлқынып, байлауын быт-шыт етті де, дәлірек тигізбек болып, Алисаны көздеп, байбалам сап тұрған екінші үндіге қарай атылды. Алыса кеткен екеуі жерге жығылды. Қызылтәннің жалаңаш денесі Хейвордтың қолынан сусып кетіп, үнді майордың құшағынан сытылып шықты да, орнынан атып тұрып, алпамсадай денесінің ауыр салмағымен жас офицерді жерге жаныштап, кеудесін тізесімен езгілей бастады. Дунканның көзіне жалт ете түскен пышақ жүзі шалынды. Сол сәтте үстерінен әлде не зу етті де, артынша мылтық атылды. Хейвордтың кеудесі дереу жеңілейіп сала берді; дұшпаныныңөңіндегі долылықтың орнын үрей басып, өзі қураған жапырақ үстіне майормен қатарласа сылқ түсті.





XII ТАРАУ

Аяқ астынан жолдастарынан айрылған гурондар бір сәт шошып, үрпиісіп тұрды. Сосын досыма тигізіп алам-ау деп сескенбестен жауын жалғыз оқпен жайратқан қалт жібермес мергендікті көргенде бәрі бірдей «Ұзын Карабин» деп шу ете түсті. Бұған жауап ретінде аңғал жабайылар күллі қару-жарағын жинап қойған бір топ ағаштың арасынан адуын айгай естілді. Іле Қырғи Көз де көрінді. Ол өзінің сүйікті мылтығым қайта оқтап жатпай, қолына сойыл сияқты ұстап алып, естерін жия алмай, мәңгіріп тұрған гурондарға тап берді. Бірақ олқанша асыққанымен қағылез қимылды ашаң тұлға барлаушыны басып озып, гурондардың қақ ортасына қаймықпай қойып кетті де, томагавкісімен жарқылдаған қанжарын жалаңдатып Кораның қасына барып тұра қалды. Гурондар естерін жиып үлгіргенше олардың ортасына тағы бір жан — қабырғалары ырсиган қаңқа-ажал бейнесіндегі жауынгер келіп кірді. Әлгі кісі мелшиген үнділердің қасынан зу етіп өте шығып, кәрлі кейіппен Кораның екінші жағына барып тұрды. Ақтарды азаптауга кіріскен дүлейлер тосыннан келген сарбаздардан еріксіз сескеніп, кейін шегінді. Таңырқаған дауыстар шықты, сосын гурондардың зәре-құтын қашыратын есімдер естілді:

— Желаяқ Бұғы! Ұлы жылан!

Сақтығы мол, қырағы Магуа ғана сасқан жоқ. Ол шағын алаңқайды жіті қарап шықты да, шабуылдың қай жақтан жасалғанын дереу түсіне қойды. Сосын жолдастарына даусымен де, қимылымен де дем беріп, ұп-ұзын өткір қанжарын суырып алды да, айқайға басып Чингачгукке ұмтылды. Бұл ұрыстың жаппай басталуына берілген белгідей болды. Екі жақта да оқ атар қару жоқ-ты, содан дұшпандар қоян-қолтық айқасқа кірісті.

Жау атойына жауап қиқу қайырған Ункас бір гуронның бас сүйегін томагавкісімен қақ айырды. Магуаның томагавкісін ағаштан жұлып алып, Хейворд та айқасқа араласты. Енді екі жақтың да саны теңесіп, қарсыластар бір-бірімен жекпежек қалды. Соққы дегеніңіз нажағайдай жарқылдап, дауылдай соғып жатыр. Ұзамай барлаушы екінші гуронды ұрып жықты.

Хейворд жауының қоян-қолтық келуін күтіп тұрмай, томагавкісін оған анадайдан лақтырды. Балташық үндінің қақ маңдайынан тиді, бірақ жүзімен емес, дүмімен соқты да, бірер сәтке ғана естен тандырды. Бұны көрген жас офицер дұшпаның қолына қару алмай бассалмақ болып еді, бұл қылығының мүлдем бас-көзсіз ағаттық екенін сол заматта-ақ байқады, оның мейрімсіз гуронның қолындағы жарқылдаған қасап пышақтан қорғануына тура келді. Жолы болғанда, дұшпанының қолдарын кеудесіне қаусыра қысып, құшақтай алды да кездікті өз денесіне дарытпай қойды. Бірақәлі ада болып барады. Бозбала үндіні бұлайша ұстап тұра беруге шамасы жетпесін сезді. Осы мезетте Дунканның қулағына:

— Аямаңдар оңбаған мингілерді! Жойыңдар көздерін! — деген саңқылдақ дауыс келді.

Іле Қырғи Көз мылтығының дүмі Хейвордпен алысқан үндінің тақыр басына сарт ете түсті: гуронның бойынан әл кетіп, жансыз дене майордың қолынан жерге құлай берді.

Алғашқы жауын өлтірген соң, Ункас аш арыстандай айбат шегіп келесі құрбандығына ұмтылды. Ә дегенде айқасқа араласпай, қарап қалған бесінші гурон сәл кідіріп тұрды да, өзінен басқаның бәрі алысып жатқанын көріп, әлгіндегі аяқталмай қалған кекті қаскүнемдікті тындырмақ болды. Кораға карай ақыра ұмтылып, өткір балташығын соңадайдан лақтырды. Томагавк жас қыздың иығын жалап өтіп, денесін ағашқа бұтан тал шыбықтарын қиып түсіп, босатып жіберді. Жабайының қолынан осылайша сытылып кеткен Кора басына төнген қатерге қарамастан Алисаға жүгіріп барып, сіңлісін матаған шыбықтарды ебі жоқ, әлсіз саусақтарымен жұлып тастамақ болды. Дәл мынадай көзсіз жанашырлық кімді де болса жібітер еді, бірақ мейрімсіз гурон міз бақпады. Ол Кораны жалбыраған қолаң шашынан тартып, Алисадан ажыратып алды да, бір сілкіп жүресінен отырғызды. Сосын қыздың мақпалдай қара шашын қолына орай ұстап жоғары көтерді де, табаларандай қарқылдап тұрып, кездігін төбесінен айналдыра үйіріп қойды. Бірақ ол ойына алған зұлымдығын істеп үлгірмеді. Бұл кезде оны қырағы Ункас байқап қалғанды; Жас могикан оқтай атылып келіп, жауды кеудесінен соғып, анадайға ұшырып жіберді. Қатты екпінмен өзі де соның қасына барып құлады. Екеуі де жалма-жан тұра салып, пышақтаса кетті де, дереу қан-қан болып шыға берді. Жекпе-жек те ұзамай аяқталды. Ункастың өткір қанжары дұшпанның қан жүрегіне қадалған кезде Хейвордтың томагавкісі мен Қырғи Көздің мылтық дүмі де гуронның басына қатар тиген.

Ұрыс бітті, Айлакер Түлкі мен Ұлы Жылан ғана әлі шайқасып жүр. Екеуі де өздерінің дақпырты мол дуалы аттарына әбден лайық жауынгер екенін көрсетті. Жекпе-жекті бастамас бұрын олар мелшие қарасып бірауық үнсіз тұрды, сосын екеуі де біріне-бірі томагавкілерін лақтырып, соққыны дарытпай қатар бұға қалысты; ақырында қоян-қолтық алыса кетіп, жерге құшақтаса құлап түсті де, жыландай ширатылып, айқасты да қалды. Жеңімпаздар жауларын жайғастырып болған кезде Ұлы Жылан мен Айлакер Түлкі алысқан жерде шаң-тозаң мсн қу жапырақты аспанға ұшырған «құйын» ғана бар-ды. Әлгі «құйын» алаңқайдың қақ ортасынан үйіріле жылжып, бір шетіне шығып барады. Хейворд, Қырғи Көз бен Ункас үшеуі тура ұмтылды. Алайда қалың шаңның ішінен әкесінің ежелгі жауын жарып елтірейін деп Ункас қанша іздесе де ажырата алмады; Қырги Көздің қаһарлы мылтығы да ұзын мойнын бекер созды, Дункан да гуронды қарулы қолымен ұстап алмақ болып босқа әуреленді. Ұйысқан қан мен баттасқан топыраққа былғанған дұшпандар құшақтарын ажыратпай, бір кісідей болып домаланып, бірін-бірі тұншықтыра түседі. Кәрі могиканның қаңқаға ұқсас тұлғасы мен гуронның қара денесі шыр көбелек айналып, ауыса беретіні соңдай — Чингачгуктын достары жауды соғар сәттің ыңғайын таба алмай-ақ қойды. Міне, Магуаның шоқтай жанған жанары жалт етті. Түлкі жау кескінінен шайқастың, немен тынарын оқып үлгеретін сияқты, соңда да күтулі соққы көк желкесінен періп өткенше жалт беpiп кетеді де, оның орнына Чингачгуктың түнерген беті көрінеді. Доң басындағы алаңқайдың, ортасынан домалаған қос дүшпан қиыр шетінен бір-ақ шықты. Тап осы арада могикан гуронды қанжарымен осып жіберді; Магуаның қолы дереу босап сала берді де, өзі, шамасы жан тапсырған болу керек, шалқасынан құлады. Чингачгук орнынан қарғып тұрды да, айналадағы қара орманды жаңғырықтырып атой салды.

—Жарайсыңдар, делаварлар! Могикан жеңді!— деп айқайлады Қырғи Көз қанды ауыз мылтығының дүмін тағы да ұруға ыңғайлап.— Менің соңғы соққым жеңімпаздың намысына тие қоймас, жеңілген жаудың скальпіне таласар жайым және жоқ.

Алайда мылтық дүмі басқа тиер сәтте зымиян гурон лып етіп аунап кетті де, алаңқайдың шетінен төмен қарай тік беткеймен домалап барып, тырбиған аласа бұталардың жиегіне жеткенде орнынан тұрып, көзден ғайып болды. Оны өлген екен деп ойлаған делаварлар өздерінің қателіктерін көріп, таңданыштан іштерін тарта дауыстап жіберді де, іле баж-бұж байбаламдасып, бұғы қуған бөрідей, соңынан қуып берді. Бірақ Қырғи Көз оларды ащы дауыспен айқайлап тоқтатты да, дәң басына кері қайтарды.

—Суайт неме,— деді барлаушы,— өйтпесе арсыз алаяқ атанушы ма еді! Жекпе-жекте жеңілген қасиетті делавар өлер сәтін жығылған орнынан жылжымай, қасқа маңдайын қасқая тосып қарсы алар еді, ал мына сұрқия макуастар өмірден жабайы мысықтай тырмысып айырылғылары келмейді. Қойыңдар оны, зыта берсін — қолында не мылтығы, не садағы жоқ, француз жолдастары да алыста. Енді улы тісін қаққан ысылдауық жылан да бір, ол да бір — титтей де залал жасай алмайды. Қарашы, Ункас,— аңшы енді делаваршылап сөйледі,— әкең аналардың скальпін сыдыруға кірісті. Сұмырайлардың бәрін де қарап шыққан жөн,әйтпесе тағы біреуі атып тұрып, шұбар шымшықтай шарылдай шоқалақтап орманға қашып кетіп жүрер.

Бұл екі арада Чингачгук жансыз бастардан жеңіс белгісі — скальптерін сыдырып та үлгірген-ді.

Ункас қыздарға жүгіріп барып, Алисаны тез-тез босатып алды.

Алиса тізерлеп отырган жерінен ұшып тұрып, Кораның құшағына кірді де, әкесінің атын атады; көгершіннің көзіндей монтаны жанарында үміт ұшқыны жылт-жылт ойнап шыға келді.

—Құтылдық, алақай, құтылдық!— деп күбірледі ол.— Аяулы әкеміздің құшағын қайта кәретін болдық. Бағымыз бар екен! Енді байғүс шалдың жүрегі қайғыдан жарылмайды... Сен де, Кора, ардақты әпкетайым... сен де аман қалдың... Дункан да...— жас қыз осы арада Хейвордқа күлімсірей қарай қойды.— Біздің абзал жанды, ержүрек Дунканымыз тірі қалды!

Бір-бірімен онша байланысы жоқ мынадай қызғын сөздерге Кора жауап қата қоймады: Алисаны кеудесіне қысып, аймалап тұра берді. Екі қыздың қауышқан қуанышын кұргенде діні қатты Дункан да шыдамай көзіне жас алды. Үстіне қан жұққан Ункас сырттай міз бақпас меңіреу көрінгенмен жанарында тілеулес жанның сүйініш жалқыны бар.

Бұл кезде Қырғи Көзөліктерді қарап жүрген; жаудың бәрі жансыз екеніне көз жеткізген соң ол Давидтің жанына барып, байлауын қиды. Байғұс әнші осыған дейін қимылсыз қалшиып, босанар сәтті күтіп тұрған-ды.

—Міне,— деді барлаушы ең соңғы жас шыбықты лақтырып жіберіп,— сіз енді боссыз. Әйткенмен сіз тіпті қазір де бас бостандығыңызды, шамасы, шыр етіп жерге түскен кездегіңізден артық пайдалана алмайсыз ба деп қорқам. Егер өз өмірінің денін елсіз жерде өткерген адамның ақылын көңіліңізге ауыр алмайтын болсаңыз, мен сізге өз ойларымды ақ ниет, шын тілеуіммен айтып берер едім. Ең алдымең көкірекшеңіздің қалтасына сап жүретін аспапсымағыңызды тастаңыз демекпін. Бірінші кезіккен бір маубасқа сатыңыз да, пұлына әжетке жарар бір қару, ең болмаса кәдуілгі атты әскер тапаншасын сатып алыңыз.

—Қару асынып, керней тарту шайқасқа лайық; ал мадақ соғып, құлшылық қылар гимндер жеңіс салты,— деп жауап берді босаган Давид. Сосын өзінің сидиған қу сүйек қолын аңшыға созып, көзі жасаурап, қабағын жыпылықтата қақты.—Достым, төбемдегі төрт тал шашым аман қалса, ол сенің арқаң, рахмет. Рас, басқалардың шашы менікінен гөрі жібектей жұмсақ, әлдеқайда бұйра, әдемі шығар, дегенмен әркімнің өз шашы өз басына лайық, қой. Ал мен ұрысқа тумысымда соғыс атаулыны жек көретіндіктен ғана араласпай қалғам жоқ, ана дінсіздер ә дегенде-ақ байлап тастап, мысымды құртты емес пе. Өзің шебер де, қорықпай да шайқасады екенсің, соңдықтан басқа маңыздырақ шаруаларға бұрылмай тұрып саған деген алғысымды өтеуім керек. Сен өзіңнің өнегелі христиан екеніңді көрсеттің, енді мадағыңды тыңда.

—Тәйірі, мен не істеді дейсіз, түкке де тұрмайды. Бізбен бірге жүрсеңіз, бұндай қанды шайқастың әлі талайын көрерсіз,— деді аңшы жіби сөйлеп, әншінің рахымшыл жан екенін көрген соң.— Мен өзімнің ескі жолдасымды әм сенімді серігімді қайта таптым. Мінеки, мүлт кетпес бұғыатарым!—Қырғи Көз мылтығының құндағын сипап қойды.— Осының, өзі де жеңіске бара-бар! Ирокездерден қулық артылмаған ғой, бірақ мылтықтарды дамылдаған жерлерінен жыраққа тастағандары қулық емес, қорлық болған. Тек Ункас пен оның әкесі кәдуілгі үнділердей сабыр сақтай білгенде біз мылтықтарды түгел қолға түсіріп алып, шуылдаған өңшең төбетті де, анау зытып жөнелген қуаяқты да бір залппен жайрататын едік.

Барлаушы тасқа отырып, мылтығын бастан аяқ қарай бастады.

Гамут та жерге жайғасып, қалтасынан кішкентай кітапшасын және сым темір жиекті көзілдірігін алды. Сосын көзін аспанға қарай төңкеріп, самбырлай жөнелді:

—Достар, бәрің де маған қосылып, дінсіз дүлейлердің қатыгез қолынан кереметпен құтылуымыздың құрметіне мадақ жырын мақамдап шырқауға шақырамын. Келіңіздер, өз сезімдеріңізді «Норсгамптон» деп аталатын салтанатты, ғажайып әуенге қосып айталық.

Бұдан соң, ол өзі таңдап алған өлеңнің қай беттегі қандай шумақтан басталатынын атап көрсетіп, камертоның ерніне апарды. Осының, бәрін де бейне храм күмбезінің астында тұрғандағыдай кербез қимылмен аспай-саспай, айырықша сән-салтанатпен істеп тұр. Сонда да бұл жолы оған ешкім қосыла қоймады. Кора мен Алиса әлі де құшақтасып, аймаласып тұр, Хейворд та көзін солардан алар емес. Алдында қабағын түйген жалғыз барлаушы отырғанына көңіл аудармастан әнші қасиетті жырды үзбей, аяғына дейін түгел айтып шықты:

Аңшы басын шайқап, әлде не деп сыбырлады; оның түсініксіз күбірінен «кеңірдек», «ирокездер» деген сөздерді ғана ұғуға болатын еді; сосын орнынан тұрды да, гурондардың қаруын жинауға беттеді. Чингачгук оған көмектесіп жүріп Ункас пенөзініц мылтықтарын тауып алды. Ұзамай Хейворд пен Давид те қаруланды; оқ дәрі дегеніңіз жеткілікті екен.

Қырғи Көз жолға шығатын уақыт болды деп хабарлады. Бұл кезде Давид Гамут әнін аяқтап, қыздар да ес жиған. Дунканың және жас могикаиның сүйемелдеуімен қыздар тіп-тік құлама беткейден түсті. Етекте олар бұта жапырағы мен шөп шалып жүрген нарраганзеттерді көрді. Алиса мен Кора атқа қонып, ең қиын шақта қол ұшын берген адал жолбасшының соңынан ерді.

Жол ұзаққа созылмады. Қырғи Көз гурондар жүрген жалғыз аяқ сүрлеуден шығып, ну тоғайға бойлай кірді де, сылдырай аққан бұлақтан өтіп, қалың шегіршіннің саясындағы тарлау ойпаңға кеп тоқтады.

Барлаушы мен могикандар осынау сырт көзден тасалау жерді жақсы білетін сияқты, себебі мылтықтарын ағаштарға сүйей-сүйей салды да, қураған жапырақтарды олай-былай ысырып тастап, ұзамай көксұр топырақтан шағын шұңқыр қазды. Әлгі жерден сол заматта-ақ мөп-мөлдір таза бастау бұрқ ете түсті. Қырғи Көз бірдеме іздегендей болып жан-жағына қарады да, ақырып тұрып қалды; шамасы, іздегенін таба алмаған болу керек.

—Қап!— деді ол күбірлеп.— Әлгі шолақ ойлы әумесер могауктер өз ағайындары түскарорлар мен онондагтарды осы араға ертіп келіп, су ішкен ғой, әлбетте; сосын ожауды орнына қоймай, құртқандарын қарашы енді. Ал, жасай ғой осыдан кейін ондай ессіз иттерге жақсылықты! Өй, шарапатыңа болайын!.. Ит тұмсығы өтпейтін осынау меңіреу түкпірде бір өзіне бүтіндей бай аптеканың қоймасы түкке татымайтын шипалы қайнар бар екен. Қараңдаршы, әлгі ақымақтар топырағын таптап, көзін былғап, тап-тамаша жерді адам баласы емес, хайуандарша ластап, бұлдіріп кетіпті!

Қырғи Көз кеюмен журіп байқамапты, ожау шегіршіннің бұтағында ілулі тұр екен, Ункас оны үндемей ғана алып берді. Барлаушы оны суға толтырып, бастаудан былайырақ әрі құрғақ, әрі қатқақ жерге шықты да, жайлап отырып, үш-төрт peт аузын толтырып рахаттана жұтты. Сосын қарына ілген дорбадан азық-түліктің қалдығын алып, асықпай қарай бастады.

—Рахмет, балам,— деді ол бос құтыны Ункасқа ұстата беріп.— Қазір бір жер бауырлағыш гурондардың тасада тығылып жатқан кезде нені қорек қылғанын көреміз. Қарашы, бәлекет немелер бүғының ең дәмді жерлерін біледі екен. Бірақ етті пісірмепті, нейбетке шикі күйінде; ирокездердің ежелгі әдеті ғой, нағыз жабайы деп соларды айт! Ункас, менің шақпағымды алып, от жағып жіберші, шырағым; ұзақ жолда шаршадық қой, ас жеп, әл жияйық.

Кора мен Алисаны аттан түсіргесін Хейворд шөп үстіне отырды; әлгіндегі адам айтқысыз қанды оқиғадан кейін енді рахаттанып тұрып дем алу бар ойында.

Майор қарап отырмай, ас қамындағы Қырғи Көзден сөз тартты.

—Оу, жомарт жанды досым, сіздер осы бізге көмекке қалай келдіңіздер? — деп сұрады ол.— Эдуард бекінісіндегі гарнизоннан да көмек алмапсыздар, соңда қалай?

—Егер біз бекініске бет түзеген болсақ, онда қайта оралғанымызда сіздердің денелеріңізді қу жапырақпен жабатын едік, бірақ соңда да скальптеріңізді аман сақтап қала алмасымыз даусыз-ды,— деді аңшы сыбырлап.— Жоқ, жоқ, күш-қуатымыз бен алтын уақытты бекініске баратын қиын жолға босқа сарп еткенше, біз Гудзонның жарлауыт жағасына жасырынып алып, макуастардың не істерін бақылауға ұйғардық.

—Яғни сіздер бәрін де көрген екенсіздер ғой?

—Жоқ, бәрін бірдей емес, әрине. Үнді көзі қырағы, оған көрінбей жатып өзін алдау оңай емес, соңда да біз сіздерден онша алыс ұзаған жоқпыз. Шынын айтқан жөн, әсіресе мынау жас могиканды тасада тыныш ұстап отыру оңай болмады. Әй, Ункас-ай, сен жаужүрек, ұстамды жауынгерден гөрі еліккіш, шыдамсыз әйелге көбірек ұқсап кеттің-ау, тәйірі!

Ункас аңшының сұсты кейпіне қадала қарап қойды да, ләм демеді. Хейвордқа жас могиканның өңінде кекесінді күлкі нышаны пайда болғандай көрінді. Соңда да Ункас бір жағы өзінен басқаларды сыйлап, екінші жағы жасы үлкен ақ жолдасын ренжіткісі келмей, ашуын ақылына жеңдірді.

—Бізді қалай тұтқындағанын көрдіңіздер ме? — деп Хейворд сұрауын жалғастырды.

—Біз оны естідік,— болды жауап.— Үнділердің қиқуында мән-мағына бар және оны орман тұрғыны жақсы түсінеді. Ал сіздер өзеннің бергі бетіне өтіп кеткенде бізге қалың жапырақтың арасымен жыланша жорғалауға тура келді, ұзамай мүлдем көз жазып қалдық та, жаңа ғана ағашқа байланып, ажал күтіп тұрған жерлеріңізден әрең таптық.

—Жолдан жаңылыспағандарыңыз қандай ғажап болғані өйткені сұмырай гурондар екіге бөлініп кетті де, әр тобында да аттар болды ғой.

—Иә, олар бізді шынында да шатастырып, іздеріңнен адасып қала жаздап едік, Ункас көмектесті. Алғашында біз жабайылар тұтқындарды меңіреу түкпірге әкететін шығар деп топшылап, орманның ортасына қарай тартқан соқпаққа түскен едік. Бірақ бірнеше миль өткен соң бірде-бір сынған бұта көре алмай, мен осы жөніміз дұрыс па деп шүбәлана бастадым; жер бетінен ат тұяғы мен мокасин киген аяқтардың ізін көрген соң ол күдігім күшейе түсті.

—Олар сақтық жасап бізге үнді мокасиндерін кигізген болатын, — деді Дункан.

—Иә, иә, олары жөн ғой, ежелгі әдеттері; әйткенмен ондай таяз қулыққа алдана қояр біз емеспіз.

—Соңда бізді құтқарған не?

—Ұят та болса. мойындайын: көпті көрген мына мен емес, анау сары ауыз балапан — жас могикан құтқарды.

—Сөзіңізді жұмбақтамай түсіндірсеңіз қайтеді?

—Қыздар мінген аттардың екеуі де,— деді Қырғи Көз нарраганзеттерге қарап қойып,— жүргенде бір жағындағы кос тұяғын — алдыңғы және артқы тұяқтарын жерден қатар алып, қатар қояды екен. Бұны байқаған — Ункас. Ал мен білетін төрт аяқты аң-жануарлардың аюдан басқа бірде-біреуі олай етпейді.

—Нарраганзеттердің басты қасиеті де соңдай жүріс қой. Оны жорға дейді. Кейде ондай шабысқа басқа жылқыларды да үйретеді.

—Мүмкін, мүмкін,— деді Қырғи Көз жас офицердің сөзін мұқият тыңдап.— Мен жүк артатын жануарлардан гөрі бұғылар мен құндыздарға жетікпін. Әйтеуір, аттар қос аяқтап болса да, төрт аяқтап болса да — қалай жүрсе де Ункас мына жануарлардың қозғалысындағы ерекшелікті байқап, жадында сақтап қалыпты, міне, сол ізбен біз ұйпаланған бұтаға жеттік. Нарраганзет тұяғынан түскен іздің маңындағы бір шыбықтың сынығы жоғары қарай қайырылып тұр екен — әдетте әйелдер гүлді сабағынан осылай жұлады. Ал қалған бұталардың бәрі ұйпа-тұйпасы шығып, сынықтары төмен қарап салбырап тұр — бұл дөрекілеу еркек қолының ісі екені айдан анық. Соңда да мен мынадай ойға келдім: бекзаданың бұта басын сындырғанын гурондардың біреуі байқап қалған да, қалың шыбықтың арасына бүғының бұзауы кіріп, шыға алмай, бұлқына-бұлқына таптап тастаған екен деп ойласын деп, басқа бтақтарды да ұйпалактап кеткен-ау.

—Керіпкел ақмартуыңыз жаңылмаған екен: тап солан болғаны ақиқат.

—Сынған бұталарды көріп, бұндай қорытындыға келудің еш қиындығы жоқ-ты,— деді барлаушы өзінің расында да зерек тапқырлық көрсеткенін байқамай.— Аттың ізіне қарап жорғасын танудан қиын емес шығар бұл. Ұйпаланған бұтаның түбінде тұрып мен өзіме-өзім бастау суының қасиетін жақсы білетін мингілер дәу де болса қайнарға барар, дедім.

—Мына су соңдай-ақ атақты ма? — деп сұрады Хейворд көрікті ойпаң мен мөлдір бастауға барлай қарап.

—Ұлы көлдердің түстігі мен шығысын көрген үнділердің ішінде бұл бастаудың қасиетін білмейтіндері кем де кем шығар. Ay, суының дәмін өзіңіз татып көрмейсіз бе?

Хейворд құтыны қолына алып, бір-екі ұрттады да, тыжырынып тастап жіберді. Барлаушы жайлап қана рахаттана күлді:.

—Байқаймың аса ұната қоймадыңыз-ау, үйренбеген соң солай. Кезінде маған да ұнамайтын, ал келе-келе тұз аңсаған бұғыдай осы қайнардан сусындамасам, көңілім көншімейтін болды. Сіздердің тәтті шараптарыңыз қала тұрғындарын қызылтәндерді құнықтырған мына судан әлдеқайда аз қызықтырады. Жабайылар бұған бір жері ауырып, сырқаттанған кезде өте-мөте өш келеді. Ал енді ас қамына кірісейік: алда ауыр сапар бар, әлденіп алғанымыз жөн.

Аздап жүрек жалғаған соң Қырғи Көз тағы да жолға шығар уақыттың болғанын айтты. Қыздар аттарына мінді, Дункан мен Давид мылтықтарын көтеріп, жас арулардың артынан жүрді. Қырғи Көз алда кетіп барады, могакандар тізбектің ең соңында. Шағын жасақ терістікке беттеген тар соқпаққа түсті де, сылдыр бұлаққа барып қосылған арасан суын да, көршілес дөңнің төбесінде жатқан гурондардың өліктерін де жайына тастап, ілгері тартты.





XIII ТАРАУ



Магуаның орнын басқан Қырғи Көз де шағын жасақты әрең-пәрең байқалатын белгілер бойынша бастап келеді. Жолды ағаштардың мүгіне, жалқындап батқан күнге, өздері өткен бұлақтардың ағысына қарап жазбай ажыратады. Бұл шақ орман бояуы өзгере бастаған; ағаштардың ашық түстері күңгірт тартып, айналаны кеш қараңғылығы жеңе түскен.

Күн ақша бұлттардың бұлтиған бүйректерін алтынмен аптағандай жалтыратып, батыстағы сеңгір таулардың басына үйірілген сұрқай бұлттардық ұзыншақ ұштарын отқа түскен темірдей қызартты. Қырғи Көз тосыннан жалт бұрылып, әлгі әсем көріністі нұсқап сөйлей жөнелді:

— Бұ шақта адам деген әл-қуат жиып, дамылдаса керек. Егер адам баласы табиғат тілін білер болса және құстар мен жан-жануардан тәлім алса, ақылына ақыл қосып, марқая түсер еді-ау. Айтсада, біз үшін түн ұзақ болмас, өйткені ай шығысымен жолға қайта аттанамыз. Әлі есімде, өз өмірімде тұңғыш рет кісі қанын төктірген алғашқы қақтығыста мен макуастармен тап осы арада соғысқан болатынмын. Соңда біз бас сауғалап жүріп берене мен тастан бекініс іспетті бір нәрсе салған едік. Жаңылыспасам, қазір блокгаузға22да жетеміз: осы арадан алыс болмауға тиіс, мына сол жақта.

Серіктерінің жауабын тоспастан қалың өскен жас каштандар тоғайына кіре берді. Жаңылмаған екен. Шытырман бұталардан өтіп, ортасында аласа жасыл төбесі бар алаңқайға шықты. Әлгі жайпақ төбенің басында жартылай құлаған блокгауз тұр. Ағаш қабығынан жапқан төбесі әлдеқашан ортасына түсіп, шіріп, топыраққа айналып кетіпті, ал асығыс болса да жуанжуан бөренелерден қиып салған қалың керегесі әлі мызғымапты; дегенмен уақыт шіркін қойсын ба, үйдің бір бұрышы едәуір шөгіп қалыпты, енді мүлдем қирап, күллі бекіністі саудыратып кетейін деп тұрғандай.

Хейворд пен оның серіктері көне блокгаузға сақтана жақындаса, Қырғи Көз бен могикандар аласа үйге еш күдіксіз, еркін барып кірді. Өткенін еске түсірген барлаушы айналасына асықпай қарап жүргенде, Чингачгук осынау меңіреу түкпірде бұданкөп жыл бұрын болған шайкастың тарихын Ункасқа делаваршылап айтып берді; жастық шағындағы ерліктерін айтқанда оның кеудесі тәкаппарлана көтеріліп, жүзінде мақтаныш нұры ойнады.

Ерден қуана-қуана түскен Кора мен Алиса жүгірген аңнан басқа тыныштықты бұзар ештеңе жоқтай көрінген мынау қауіпсіз жерде кешкі қоңыр салқында рахаттанып

тынығармыз деп ойлаған-ды.

Қырғи Көздің блокгаузды жіті қарап шыққанын көрген Дункан:

—Бұдан гөрі байқаусыздау жер табылмады ма, қадірменді достым? —деп сақтана сұрады.— Бәлки, бұдан да тасалау, бұдан да белгісіздеу орын іздегеніміз жөн шығар?

—Бұл блокгаузды білетіндердің бәрі дерлік келмеске кеткен, — деді аңшы жайлап, ойлы пішінмен.— Могикандар мен могауктердің арасында осы жерде болған сол қақтығыс сияқты жәйттер кітап бетіне көп түсе бермейді. Ол кезде менің ете жас шағым, делаварларды жақтаймын, себебі: бұл тайпаның зорлық-зомбылық пен езгіні көп көргенін білемін. Біздің қанымызға құныққан дулей могауктер осы ағаш үйді қырық күн, қырық түн бойына қоршауда ұстады. Өзім үнді емес, ақ болсам да бұл бекіністің жоспарын ойлап тапқан да, блокгаузды салдырған да менмін. Көмекке делаварлар да келіп, мықты құрылысты тез бітірдік. Сосын мейрімсіз иттерге тұтқиылдан лап қойып, түгелдей қырып салдық: жазмыштың жазасын айта барар бірде-біреуі тірі қалмады. Е, уылжыған жас бол-

ған соң қанды оқиғаға көз үйрене қоймаған кез ғой, кеудесінде дәл менікіндей жаны бар бишаралардың қара жерде сұлап қалғаныңсөйтіп олардың өліктері жыртқыштарға жем боп, не жаңбыр астында іріп-шіріп жатарын ойлап төбе шашым тік тұрды. Қаза тапқандарды өз қолымнан жерледім. Олар мына өзіміз отырған төбенің түбінде жатыр...

Хейворд та, Алиса мен Кора да отырған жерлерінен атыпатып тұрды. Жас қыздар таяудан бері талай сұмдықты бастан кешсе де, шейіт болған могауктардың моласы дәп қастарында екенін естігенде денелері түршігіп кетті. Бұлықғыр жарық, қоңырқай шөп басқан сұрықсыз алаңқай, шырматыла өскен қалың бұта, оның арғы жағындағы бейне бұлтқа тірелердей бой созған биік шыршалар, меңірейген орман тыныштығы — осының бәрі де мынау зауал шақтын, қорқынышын қат-қабат молайта түскендей.

— Олар өлді, олардың енді залалы жоқ,— деді Қырғи Көз қолын сермен.— Енді олар еш қашан да тыныштықты жауынгерлік атоймен бұза алмайды, томагавкілерін сілтей алмайды. Баяғыда мына когалда шайқасқандардан Чингачгук екеуміз ғана аман қалдық. Біздің жасағымыз менің могикан досымның ағайындары мен туған-туысқандарынан құралған еді, енді сол атаның әулетінен қалғаны әне, көріңдер!

Тыңдаушылар түгел бұрылып, тағдырлары аянышты қызылтән достарына қарады. Блокгауздың қаракөлеңке бұрышында қос могикан әңгімелесіп отыр екен. Ункас әкесінің ежелгі могикан ерліктері жайлы әңгімесіне қызыға құлақ тосып қалыпты.

Ымырт үйіріле түсті. Қырғи Көз бен жолдастары Кора мен Алисаға арнап жатын орын әзірледі. Бұдан талай жыл бұрын тағыларды осы арадан уақытша бекініс орнатуға мәжбүр еткен қайнардың көзі шоп-шаламнан аршылып, бастау мөп-мөлдір кәусар суға тез тола бастады. Сосын көне блокгауздың бір бұрышының төбесін әдемілеп жауып, астына жатқан адамға бұл араның әдетте қалың түсетін шығы қонбайтындай етіп қойды; бір құшақ солқылдақ жас тал мен кепкен жапырақ әкеп, Кора мен Алисаға төсеніш істеді.

Орман тұрғындары осылайша әуреге түсіп, жатын орын дайындап жүргенде жас қыздар қарындары ашпағанмен артықтық етпес деп тамақ ішіп, әлденіп алды. Содан кейін олар өздеріне арналған хош иісті төсенішке жатты да, ұйқы құшағына шомды.

Дункан оларды түні бойы күзетпек болып, блокгауздың сыртқы керегесінің түбіндегі сақшының орнына жайғасып еді, Қырғи Көз оған Чингачгукті нұсқап көрсетті де, өзі шөпке жантая кетіп, былай деді:

—Ақ адамның көзі түнгі күзетте түк көрмейді. Біздің сақшымыз могикан, қамсыз ұйықтай беруімізге болады.

—Сіздерге қарағанда маған тынығудың көп қажеті жоқ,— дсді Хейворд.— Менен басқаларыңыз ұйықтай беріңіздер: күзетті өз мойныма аламын.

—Егер біз алпысыншы полктың ақ шатырларында жатсақ және де дұшпанымыз Монкальм болса, бұдан артық күзетті қаламас едім,— деді барлаушы,— ал мынадай меңіреу түкпірде, тас қараңғы түн ішінде сіз қанша қадалып, қандай capсылғанмен құры бекер әуре боласыз. Сонымен, Ункас екеумізден үлгі алыңыз да, ұйықтаңыз, ал қапысыз ұйықтайтыныңызға шүбәм жоқ.

Шынында да Хейворд жас үндінің тынығуға берілген уақытты құр өткізбей, төбе баурайына жата қалғанын да, жарасы мен жол азабынан безгек бүріп, тілі аузына сыймай кеткен Давидтің де Ункасқа еліктеп тез-ақ тыныштық тапқанын өз көзімен көрді. Қажетсіз айтысты одан әрі жалғастырғысы келмей, жас офицер бір жамбастаған күйі арқасын блокгауздың бөренелеріне тіреді де, Кора мен Алисаны аман-есен Мунроның қолына тапсырғанша кірпік ілмеуге бекінді. Барлаушы болса, жас офицер айтқан тілді алған екен деп ойлап, көпұзамай-ақ ұйықтап кетті.

Дункан талайға дейін ұйқыға беріле қоймады. Айналаны қараңғылық көрпесі айқара қымтаса да ол жерде жатқан адамдардың тұлғасьш ажырата танып, орманнан шыққан әр дыбысқа, жан-жақты қоршай өскен қалың ағаштың қарауытқан қимылсыз сапындай болып, тіп-тік қақайып отырған Чингачгуктың әр пышылына құлағын тігіп тыңдайды.

Дегенмен енді бір шақта ол оқпақтың мұңды сұңқылын жапалақтың уілімен шатастыра бастады; ұйқылы-ояу көзіне карайған бұта күзетші жолдасындай елес береді; ақыры басы бір жағына қарай қисайып, өзі де солай қарай жантайды; күллі денесі ауыр тартып, манаурап барып, Дункан тәтті ұйқыға шомды.

Оны біреу иығынан түртіп оятты. Қол тиер-тиместен-ақ Дункан жатар алдындағы шешімі есіне түсіп, дереу атып тұрды.

—Бұл кім? — деді майор қылышын сипап.

—Дос,— деп сыбырлады Чингачгуктың жұмсақ даусы; сосын ол ағаш жапырақтардың арасынан ақбоз нұр сепкен айды нұсқап қойып, білген ағылшыншасына басты:—Ай туды. Ақ адамның бекінісі әлі алыста-алыста. Жүретін уақыт болды, француздың екі көзін де ұйқы басқан.

—Иә, иә, дұрыс айтасың. Достарыңды шақыр, аттарды жүгендеңдер, мен қыздарды оятайын.

—Біз ояндық, Дункан, — деді Алиса күмістей сыңғырлаған үнмен блокгауз жақтан.— Ұйқымыз қанды, жүруге әзірміз, бірақ таусылмастай созылған соншама ұзақ күннен кейін сіз түні бойы көз ілмепсіз. Бәрі де біздің қамымыз-ау!

—Шынын айтқанда, ұйықтамайын-ақ деп едім, бірақ көзі құрғыр өзі-өзінен...

—Жоқ, Дункаң бұлтақтамаңыз,— деп Алиса оның сөзін күле бөлді де, блокгауздың көлеңкесінен ай нұры құйылған алаңқайға шықты.— Осы жерде сәл кідірсек қайтеді, сіз де тынығып алсаңыз? Қандай тамаша болар еді. Біз Кора екеумізқарауылға тұрайық, ал сіздер түгелдей жатыңыздар да дамылдаңыздар.

—Ұйқышылдық ұялғаннан құрыр болса, мен енді өмірбақи көз ілмес едім,— деді жігіт өрі қатты ыңғайсызданып, әрі кекесіннен жасқанып.

Оның сөзін Чингачгуктың күңк еткен қысқа дабысы бөліп жіберді. Ункас та әлде неден секем алып, одырая қалды.

—Жау кеп қалды, могикандар соңы сезіп тұр,—деп сыбырлады ел қатарлы оянған Қырғи Көз.— Бұлар төнген қатерді сонадайдан-ақ біле қояды.

—Құдай сақтасын! — деді Хейворд.— Көрген қантөгісіміз аздық қыла қоймас.

Әйткенмен офицер қолына мылтығын алып, ілгері шықты.

—Осы маңда бір аң жүр-ау,— деп күбірледі ол могикандарды сезіктендірген әлсіз дыбыс құлағына алыстан келіп жеткенде.

—Тс! — деді алғыр барлаушы.— Бұл аң емес, адам. Үнділердің қасында әрі соқыр, әрі керең есепті болғаныммен адам аяғының тысырын енді мен екеш мен де ажырата бастадым. Бізден қашып кеткен гурон, тегінде, Монкальмнің алдыңғы жасақтарының біріне кезігіп, содан француздар біздің ізімізге түскен болу керек. Тап мына арада менің де адам қанын төккім келіп тұрған жоқ,— ол блокгауздың қарайған сүлдеріне толқи қарап қойды,— бірақ қайтеміз, басқа түскенін көреміз де. Аттарды ішке кіргізіңдер. Сен, Ункас, және сіздер де, достарым, соңда барыңдар. Мына керегелер қанша ескі, қанша сорлы болғанмен мылтық дүмпуін көрген ғой — оққағар қалқаға жарайды.

Оның, айтқаны бұлжытпай орындалды. Могикандар нарраганзеттерді жартылай құлаған бекініске кіргізді, үнсіз жолаушылар да түгелдей соңда барды.

Жақындаған аяқ тысырының анық естілгендігі сондай, енді ешқандай да күдік қалмады. Ұзамай дауыстар да естілді. Өздері үндіше сөйлесетін сияқты. Қырғи Көз Хейвордқа, аналар гуроншылап келеді, деп сыбырлады.

Жабайылар аттардың блокгаузды қоршаған нуға кіріп кеткен жеріне жеткенде ізден адасып қалды білем.

Дауыстарына қарағанда, жалпы саны он екі адам сияқты, міне, бәрі бір жерге жиналып дабыр-дұбыр сөйлесе бастады.

—Оңбағырлар біздің азғантай екенімізді білетін болар,— деді Хейвордтың жанында бөренелердің саңлауынан сығалап тұрған Қырғи Көз,— әйтпесе осыншама шуылдамас еді ғой. Құлақ салыңызшы. Шетінен сыңар аяқ, қосар тілді қулар сықылды ма, қалай өздері?

Қанша батыр болса да Дункан мынадай зауал шақта барлаушының тап басып, дәлін айтқан сөзіне ештеме дей алмады. Қолындағы мылтығын қыса түсіп, ай нұры құйылған алаңқайға кішкентай саңлаудан бұрынғыдан да әрмен тесіліп, қадала қарады. Үнділердің тобынан біреудің зор, өктем үні естілді де, басқалары түгелдей жым болды, осы тыныштықтың өзі-ақ олардың көсем сөзін қатты сыйлайтынын көрсетті. Жапырақ сыбдырлап, қу бұтақтар шырт-шырт сынды, шамасы жабайылар адасып қалған ізді белініп іздеуге шыққан болу керек. Блокгаузге жасырынғандардың бағына ай сәулесі қалың ағашты қақ жарып өтерліктей шандан емес-ті. Қызылтәндер түк таппады, жолаушылар қалың жыныс пен соқпақ аралығындагы ашық жерден жылдам өтіп кеткендіктен онсыз да әрең байқалатын әлсіз іздері көлеңкеде көзге түсе қоймады.

Сонда да жапырақ сыбдыры мен бұта сылдыры блокгаузды қоршай өскен каштан тоғайына бірте-бірте жақындап келеді.

—Аналар осында келе жатқан сияқты,— деп сыбырлады Хейворд мылтығының аузын бөрене арасындағы саңлауға сұқпақ болып.— Жақын жіберіп алып ататын шығармыз, ә?

—Қойыңыз мылтығыңызды,— деді Қырғи Көз.— Шырт еткен шүріппе немесе оқ-дәрі иісінің өзі-ақ ана сұмырайларға сезік беріп қояды. Ал, құдай айдап, қара бастың қамы үшін айқасқа шыға қалсақ, үнділердің әдет-салтын білетің жауынгерлік атойды ести сала қаша жөнелмейтін көнекөз адамдардың тәжірибесіне сеніңіз.

Дункан кері бұрылып, блокгауздың ана бұрышында қалшылдап тұрған қыздарды көрді, ал могикандар көлеңкеден шықпай, шайқасқа ынтыққан сыңай танытады. Жас офицер тағатсыздығын басып, сыртқа тағы бір қарап алды да, артын күтіп үнсіз қалды. Осы мезетте қалың бұтақтың бір тобы сырылып ашылды да, алаңқайға қару-жарағы бар ұзын бойлы гурон шықты. Бұрылып жым-жырт блокгауз жаққа қарады. Ай жарығы түскен карасүр кескінінде аңырған таңданыш нышаны бар. Үнді ернін сылп еткізді де, ақырын ғана бірдеңе деді. Қасына дереу серігі жетіп келді.

Гурондар қулай бастаған бекіністі саусақтарымен нұсқап, бірнеше минуттей кеңес құрды. Сосын ілгері жылжыды, бірақ абайлап, жайлап басып, әлсін-әлі тоқтап, блокгаузге сақтана қарап жүріп келеді, үрейлі сезіктерін әуеске жеңдірген үркек бұғы дерлік құдды. Кішкентай жасыл төбешікке табаны тиіп бір гурон тоқтай қалып, аяқ астына қарады. Осы сәтте Хейворд Қырғи Көздің пышағын қыннан суырып, мылтығынып, аузын төмен түсіргенін көрді. Өзі де сөйтіп, тене түскен қақтығысқа сайланды.

Гуройдардың жақын келгендігі соңдай, қыбыр еткен ат дыбыры мен күрсінген адам сыбысы да қашқындарды ұстап берер еді. Алайда аяқ астарында қандай төбешік жатқанын аңғарған гурондар өзара дабырлап сөйлесіп кетті. Сосын қызылтәндердің бойын үрей аралас табыныш, аруақты сыйлау сезімі билеп, дауыстары бәсеңсіп, салтанатты мақаммен шыға бастады. Міне, олар мүлде үнсіз қалып, мелшиген керегелердің арғы жағынан әруақтар шыға келмес пе екен дегендей, көздерін блокгаузден алмастан ақырындап кері шегінді де, жас тоғайға кіріп көрінбей кетті.

Қырғи Көз мылтығының дүмін жерге түсіріп, уһ деп қоиды да:

— Өлілерді сыйлайды екен өздері,— деп естірте сыбырлады,— сонын арқасында өздерінің жандарын да, өздерінен артық басқалардың жандарын да аман сақтап қалды бір жолға.

Хейворд аңшыға барлай қарап қойды да, ештеңе деместен қайта бұрылып, жабайылар кеткен жаққа көз салды. Дәл осы сәтте майордың барлық ынтызары соларда болатын. Екі гуронның қалың бұтадан шыққанын да, сосын оларды басқа қызылтәндердің қоршап алып, әңгімелерін ықыластана тыңдағанын да ол естіп тұр. Гурондар байсалды да салтанатты кеңестерін бірнеше минутқа созды және де бұл әңгімелері бастапқыдай у-ду болып құр дабырмен тынған жоқ. Қызылтәндердің үндері бірте-бірте бәсеңсіп, ақыры орман тыныштығына мүлдем жұтылды.

Қырғи Көз Хейвордқа аттарды бекіністен шығарып, Алиса мен Кораны мінгіз дегендей ишара жасады.

Содан соң, шағын жасақ үн-түнсіз жолға шықты. Жас қыздар гурондардың моласы мен тозығы жеткен блокгаузға әлсінәлі бұрылып, сескене қарап қояды. Олардың, бұл қорқынышы ай нұры төгілген алаңқайды артқа тастап, ну орманның қарақапас құшағына бойлаған сайын ұлғая берді.





XIV ТАРАУ

Қырғи Көз шағын жасақты тағы бастады, бірақ бұл жолы дұшпаннан бірталай ұзап кеткендеріне қарамастан бұрынғысынан әлдеқайда шабаң кібіртіктеп келеді, шамасы, орманныңбұл тұсын мүлде білмейтін болу керек. Бірнеше рет тоқтап, могикандармен кеңес те құрды, оларға айды нұсқап, ағаштардың қабығын қарады. Осындай қысқа кідірістердің кезінде Хейворд, Кора мен Алиса қатер күтіп, қатыгез гурондардыц келіп қалғаны естілмес пе екен деп едірейте түседі. Алайда ұлан-қайыр қара орман мәңгілік ұйқы құшағына оранғандай, алыстан талып жеткен бұлақ сылдырынан басқа еш дыбыс естілмейді. Қалыңды паналаған құстар да, аңдар мен адамдар да шырт ұйқыда жатқан шақ. Бұлақтың баяу сылдыраған әсем әуезі жолбасшыларға жөн сілтеп, септігін тигізді. Қырғи Көз бен могикандар дереу ағысқа қарай бұрылды.

Бұлақ жағасына жеткен соң Қырғи Көз тағы да тоқтап, аяғынан мокасинің шешіп, Хейворд мен Гамутқа да солай істеңдер деді. Сосын олар су кешіп, бірер сағаттай бұлақ арнасымен із қалдырмай жүріп отырды. Жолаушылар ирелеңдеген тап-таяз бұлақтан қалың ағашты құмдақ ойпаңға шыққан кезде ай аспанның батыс жағын торлаған өркеш-өркеш қара бұлттарға кіріп кеткен еді. Аңшының да жүрегі орнына түскендей, өзіне-өзі сенімді кейіппен жылдам жүріп келеді. Аздан соң екі жақтан да тау сілемдері көрініп, ойлы-қырлы жерлермен өрмелеген тар соқпақ құз-қиялы шатқалға ене бастады.

Қырғи Көз тоқтап, басқаларды тосып алды да, дауысын көтермей:

—Орман сүрлеулерін білу, қалыңның ішінен тұз көздері мен бастауларды табу оңай іс емес-ау,— деді.— Соңда да мына жерді көріп тұрып кімде-кім осынау меңіреу ағаштар мен тас қапталдардың арасына бүтіндей жасақ жасырынып қалады дей алар еді?

—Соңда біз Уильям-Генри бекінісіне келіп-ақ қалғанымыз ба? — деп сұрады Хейворд барлаушыға бір қадам жақындай түсіп.

—Жоқ, әлі талай жер бар, оның үстіне өте ыңғайсыз жолмен жүреміз. Қараңдар,— аңшы айдынына аспан төңкерілгендей шағын көлшікті көрсетті,— мынау Қанды Бөгет. Мен бұл арада талай рет болғанмын, талай рет таң атқаннан кеш батқанға дейін жаумен жұлқыласқанмын.

—Е, айқас кезінде опат болған батырлардың моласы осы екен ғой? «Қанды Бөгет» деген атауды естігенім бар, бірақ бұндай қорқынышты тоспаны ешқашан көрген емеспін.

—Иә, талай шайқаста шабыстық қой бұл жерде! — деп Дунканның сөзіне жауап қайтарғаннан гөрі өз ойларына сүңги сөйледі Қырғи Көз.— Осы арада талай француз жер жастанды. Мына судың төгілген қаннан қып-қызыл болғанын өз көзіммен көргем.

—Әйтеуір солдат үшін ыңғайлы мола екен, — деп қойды Дункан.— Тегі өзіңіз бұнда, шекарада, ұзақ болғасыз-ау?

—Мен бе? — деп мақтана сөйледі барлаушы.— Менің мылтығымның даусы мына қапталдардың қайсысын да жаңғырықтырғаң ал Горикан мен өзен аралығында мына бүғыатарымның оғына дұшпан, не аң ұшпаған жер жоқ шығар... Тс! Бөгеттің арғы бетінен ештеңе көріп тұрмысыздар?

—Мынау қапас орманда бізден өзге қаңғыбас кездесе қоймас.

—Ойбай-ау, бул жарықтыққа үй-күйдің қажеті не? Таң ата су түбіне қайта сүңгіп кететін денесіне шық та қонып үлгермейді,— деп Қырғи Көз дір-дір етіп Дунканның иығынан ұстай алды. Әдетте қорқуды білмейтін жаужүрек жанның неліктен осыншама шошынғанын жас офицер түсіне қойды.

—Құдай ақына, ол әруақ емес, тірі адам, осылай қарай келе жатыр. Қаруларыңды бекем ұстаңдар, достар, қайдан білеміз кім келе жатқанын — қас па, дос па?

—Кімсіңдер? — деген французша сұрақ қатқыл шықты.

—Неғыл дейді? — деп сыбыр етті Қырғи Көз.— Өзі ағылшынша да, үндіше де сөйлемейді ғой.

—Кімсіңдер? — деп қайталады әлгі дауыс.

Іле мылтық құлағы шырт етіп қайырылып, әлгі кісі қаруын кезей ұстап тұра қалды.

—Франция! — деп французша дауыстады да, Хейворд ағаш көлеңкесінен тоспаның жағасына шығып, сақшыдан бірнеше ярд жерге тоқтады.

—Бейуақта қайдан келесіңдер, барар жөндерің қалай? — деді гренадер, көне Францияда адамдарға тән мақаммен сөйлеп.

—Барлаудан келемің жатар орынға барамын.

—Король офицерімісіз?

—Әлбетте, камрад23. Айтпаса да белгілі емес пе? Атқыштар полкының капитанымын.— Хейворд мына солдаттың линиялық әскерлер24 полкынан екенін байқап қалған-ды.— Қасымда ағылшын бекінісі командирінің тұтқын қыздары бар... Аһа! Естіген екенсің ғой! Мен бұларды бекініс түбінде қолға түсірдім, енді генералға апарамын.

—Қайғыларыңызға ортақтаспың бикештер, шын сөзім,— деп жас солдат қолын ізетпен күнқағарына қойды,— бірақ, амал қанша: соғыстың аты соғыс! Өздеріңіз де көрерсіздер, Біздіц генералымыз тамаша адам — әсіресе бекзадаларға деген сыпайылығы қандай!

—Әскерлердің әдеті соңдай ғой,— деді Кора сыр алдырмай французшылап.— Қош болыңыз. Бұдан гөрі дұрыстау қызметке жетуіңізге тілектеспін.

Солдат қызға әдеппен иіліп сәлем қылды, Хейворд оған: «Қайырлы түн, жолдас»,— деді. Сосын жолаушылар сақшыны жым-жырт бөгет жағасында арлы-берлі жүрген қалпы жайына қалдырды да, жайлап жылжып өз жөндеріне кетті. Дұшпан тарапынан мұншалық көзсіз батырлық күте қоймаған солдат, ойында ештеме жоқ, жаңағы жас қыздарды коргенде есіне түскен алыстағы сүйікті Франциясының белгілі өлеңін ыңылдап айтып барады: «Vive le vin, vive l'amur!»25

—Ана сұмпайының тілін тапқаныңыз жақсы болды-ау! — деп сыбырлады барлаушы бөгеттен өткен соң.— Сізбен жөндеп сөйлескені үшін құдайына құлшылығын жасай беруіне болады. Әйтпегенде өз отандастарының сүйегі арасынан бұның да қаңқасына орын табылар еді.

Қырғи Көздің сөзін тоспа жақтан ыңырси шыққан әлдеқандай ышқынған дауыс бөліп жіберді, бейне шынында да өлі жандардың әруағы судағы моласынан сыртқа жүзіп жүрген сияқты.

—Жаңағы солдаттыңөзіміздей ет пен сүйектен жаралған жан екенін естідіңіздер ме? — деді барлаушы.— Әруақ болса, қалай дегенмен де мылтықпен дәл жаңағыдай ойнай алмас еді.

—Иә, ол тірі адам болатын, бірақ бишара дәл қазір тірі ме, өлі ме, ол жағы белгісіздеу боп тұр ғой, көңілді күдік басты,— деді жан-жағына қарап, Чингачгуктың қастарында жоқ екенін байқаған Хейворд.

Ыңқыл екінші рет естілді, бұл жолы алғашқыдан бәсеңдеу шықты, сосын су шолып етті де, қайтадан өлі тыныштық орнады.

Шағын жасақ қайтерін білмей, дүдәмалдықта тұрып қалды. Сол кезде қалың бұтаның арасынан могикандар көсемі сып етіп шығып, серіктерінің қасына келді. Бір қолымен бишара француздың скальпін беліне байлап, екінші қолымен жас солдаттың қаны жұққан томагавкісі мен тері сыпырғыш пышағынжөндеп қойды. Сосын өз міндетін адал атқарған адамның кейпімен орнына барып тұрды.

Барлаушы мылтығының дүмін жерге түсіріп, екі қолын аузына тіреді де, ойға шомып тұрып қалды. Ақыры, басын мұңая шайқап, былай деді:

—Қалай дегенмен де жаным ашып тұр байғүсқа: жаңағы жерде ежелгі елдердің біреуінен келген көңілді жас жігіт емес, нәлет жауғыр мингілердің біреуі болғаны жөн еді.

—Жә,— деді Хейворд; ол еш нәрседен хабары жоқ қыздар жасақтың неге тоқтағанын

біліп қоя ма деп қысыла бастады.— Болар іс болды, әлбетте, бұндайдың жалпы болмай-ақ

қойғаны дұрыс болар еді, бірақ енді не шара. Ал біз, тегінде, жау сақшыларының тұсына кеп қалған сияқтымыз.

—Иә,— деді ҚырғиКөз қалың ойдан серпілгендей болып,— шынында да өткен іске өкініп керегі жоқ. Расында да бекіністі бықыған француздар шыр айнала қоршап алған сияқты, оңай болмас бізге.

—Оның үстіне уақытымыз да аз ғой,— деп Хейворд батып бара жатқан айды жаба бастаған бұлттарға көз салды.

—Иә, аз екені рас,— деп қайталады барлаушы.— Алайда біздің бекініске өтетін екі жолымыз бар.

—Айтсаңызшы тезірек, уақыт күтіп тұрмайды ғой.

—Бірінші жол мынадай: қыздар аттарынан түседі де, жылқыларды бос жібереміз. Алдымен могикандарды аттандырамыз, соң да біздің дұшпан сақшыларының сапынан бекініске француз өліктерін көпір етіп өтуімізге болады.

—Жоқ, жоқ! — деп Хейворд қарсылык білдірді.— Олай өту солдаттың қолынан келгенімен біздің аруларға ыңғайлы бола қоймас.

—Рас, арулардың аяғы үшін ол жол тайғақ та қанды соқпақ болар еді,— деп келісті барлаушы,— дегенмен бұндай да мүмкіндіктің бар екенін айтпай кетуді өзімнің еркектік арыма дақ санадым. Сонымен енді бізге бұрылып, француз бекіністерінің қатарын айналып өтуге тура келеді, сосын кілт батысқа бет түзейміз де, тауға барып кіреміз.

—Ендеше солай болсын және неғүрлым тездеткен жөн.

Басқа пікірдің қажеті болмады. Қырғи Көз: «Соңымнанеріңдер» деп сыбырлады да, жолаушыларды әлгінде ғана қатерлі тұйыққа әкеп тіреген сүрлеумен кері қайтты. Сәт сайын патрульге немесе француздардың торуылда жатқан бекетіне кезігіп қалмас үшін аяқтарын ептеп басып, түк дыбыс шығармай сақ келеді.

Тоспаның жанынан өте беріп Хейворд пен барлаушы оның іштен тынып, қарауытып жатқан қорқынышты айдынына алара қарап қойды. Жаңа ғана тылсым жағалауда жүрген жанның денесін қанша іздегенмен қанды оқиғадан кейін әлі шымырлан жатқан су бетінен ештеңе көзге түспеді.

Қырғи Көз бағытын өзгертіп, енсіз ойпаттың батыс жағын алып жатқан тауға қарай жүрді; іркес-тіркес аран тісті биік шыңдардың көлеңкесінен шықпай, жедеқабыл аяңдап келеді. Жол қиындай түсті; ой-шұңқыр, көлденең жатқан кедергі тастар көбейіп, шағын жасақтың жүрісі өнбеді. Екі жақтан қапталдай ілескен қап-қара жақпар тастар жолаушылардың қауіпсіздігін арттыра түскендей. Ақырында жасақ тылсым тастар мен сирек ағаштардың арасымен өрмелеген тіп-тік қайқаң соқпақпен көтеріле бастады.

Жолаушылар тау төбесіне жақындаған сайын таңғы түман да сейіле берді. Жалаңаш беткейге жармаса өскен тырбиған аласа ағаштардың астынан шығып, мүк басқан жайдақ тасқа көтерілген жолаушылар Гориканның арғы бетіндегі тау қырқаларының үстінде жалқындаған алқызыл арайды көрді.

Барлаушы Кора мен Алисаны аттан түсіріп, нарраганзеттердің жүгені мен ертоқымын сыпырып алды да, болдырған жануарларды босатып отқа қойды.

—Шүу, жөнеңдер,— деді ол аттарға,— табиғаттың бергенін там-түмдап талшық ете тұрыңдар, тек мына таудың қаптаған қанды ауыз қасқырларына жем болып жүрмеңдер.

—Енді бізге аттардың керегі жоқ па? — деді Хейворд.

Барлаушы төбенің шығыс жағына барып, қалғандарды датүгелдей қасына шақырды:

—Міне, қараңыздаршы, сосын төрелігін өздеріңіз айтарсыздар. Монкальмнің қосы мына жерден қандай анық көрінеді, ә! Егер адамдардың жүрегінде не жатқанын да осылай көре алатын болсақ, дүниеде екіжүзді сұмдар әлдеқайда азайып, мингілердің сұрқиялығы да сұйылар еді-ау.

Құздың шетіне келген жолаушылар барлаушы сөзінің растығын табан астында байқап, бұларды мына шыңға неліктен алып шыққанын бірден түсінді.

Бұл өзі ұлы көлдердің батыс жағалауларымен талай миля таусылмай созылып, Гориканның арғы бетіндегі қырқалармен ұласып жатқан ұзын-салқар тау сілемінің бір жотасынан үшкіл шөмеледей болып тіке көтерілген биіктігі мың футтай26шың болатын. Енді Гориканның күллі түстік болігі жолаушылардың алдында алақанға салғандай сайрап жатты.

Көлдің батыс шетіне таман Уильям-Генри бекінісінің суға исіндіре салған ұзын-ұзын топырақ қорғандары мен жатаған үйлері көрінеді. Су толқыны тәпелтек екі бастионның іргетастарына дейін жетеді екен, ал бекіністің өзге қақпалары мен бұрыштарын алдындағы терең ор мен аумақты саз-батпақ қорғап жатыр. Қорғанның айналасындағы ағаштарды түп-түгел кесіп тастапты, ал табиғаттың көз құрышын қандыратын мөп-мөлдір көгілдір айдындары мен жалтыр шекелерін күн сүйген жақпар тастарынан басқа жерлері жасыл көрпе жамылған. Қамал керегелерінің түбінде сақшылар жүр, ал дуалдың арғы жағында ұйқысыз өткен түннен кейін қалғып-мүлгіп отырған солдаттар көрінеді. Оңтүстік-шығыста, бекіністің дәл түбінде, о дан гөрі биіктеу тастақ жотаға орналасқан траншеялы қос қарауытады. Қырғи Көз өзінің серіктеріне Гудзоннан майормен бірге аттанған жасақты көрсетті. Орманның күңгей шетінен қара түтін будақтайды, шамасы сол араға дұшпанның недәуір күші орналасқан тәрізді.

Дегенмен жас офицердің назары көлдің батыс жағасындағы көрініске көбірек ауа берді. Гориканнан тау етегіңе қарай созылған ені небәрі бірнеше жүз ярдтай ғана шағын түбекте үлкен қостың шатырлары ағараңдайды. Батареялары озғындап алға шыққан екен, бұлар аяқ астындағы карта секілді зор көрініске көз жіберіп тұрған кезде төменнен гүрсілдеген зеңбірек дүмпуі естіліп, шығыс жағалаудағы қалың жартас жаңғырығып кетті.

—Таң сәулесі төмендегілерге жаңа ғана жеткен ғой,— деді барлаушы сабырлы үнмен, ойлана сөйлеп,— содан да сақшылар ұйқы құшағындағыларды зеңбірек атып оятты. Біз бірнеше сағат кешіккен екенбіз. Монкальм оңбаған ирокездерін орман ішіне қаптатып жіберіпті.

—Шынында қамал қоршауда қалыпты,— деді Дункан.— Соңда да бекініске өтудің жолын табуға болмас па екен? Қайтадан үнділердің қолына түскенше қоршауда қалған артық қой.

—Қараңдар!—деген барлаушы даусының қатты шығып кеткені соңшалық Кора бекіністегі әкесінің үйі тұрған тұсқа еріксіз көз салды.— Қараңдар, зеңбірек оғынан комендант үйінің тас-талқаны шықты. Анау үй қанша мықты болса, оның қалың қабырғаларын француздар қалаған кездегіден әлдеқайда тез қирататын болды.

—Әкеміздің басына қатер үйірілген осындай қиын шақта қол ұшын бере алмағаным жаныма батып тұр, Хейворд,— деді ержүрек Кора қатты қынжылып.— Жүріңіз, Монкальмге барып, маған рұқсат қағаз сұрайық, әйел адамға рақымсыздык жасай қоймас.

—Төбе шашыңыз аман тұрғанда француздың шатырына жете қоюыңыз екі талай болар,— деді барлаушы шындықты тура айтып.— Анау жағалауда бостан-бос тұрған мыңдаған қайықтың ең болмаса біреуі қолымызға түссе, дұшпан қосына жетер едік қой. Дегенмен көрерсіз, ұзамай атыс тоқтайды: жарық күнді қараңғы түнге айналдырып, су жаңа тамаша зеңбіректенгөрі үнді жебесін қауіптірек ете түсетін тұман басады айналаны. Маған еріп жүруге шамаңыз келсе, қалмаңыз соңымнан. Анау қайың тоғайдың шетіне жасырынған ит мингілерді тоз-тоз ету үшін болса да Уильям-Генри бекінісіне барарым хақ.

–Жә, әл-қуаттан ада бола қойған жоқпыз әзірге,— деді Коранық үнмен, — қандай қатерден де қорқарымыз жоқ.

Барлаушы оған дән риза пішінмен жымия қарап жауап қайтарды:

–Шынымды айтсам, сіз сияқты өлімнен жасқанбайтын мың жігітім болса, деп тілеймін. Соңда мен бір аптаға жетпейтін мерзімнің ішінде француздарды апандарына қайта айдап тығар едім. Ал,— Қырғи Көз енді басқа серіктеріне қарап сөйледі,— мына тұман тым ұшпа екен, асықпасақ арасына сіңіп үлгермеспіз. Естеріңізде болсын, алда-жалда мен бірдемеге ұшырай қалсам, жел үнемі сол жақтарыңыздан соғатын болып, ал ең абзалы могикандарға ілесіңдер, олар күндіз-түні жолдан жаңылысуды білмейді.

Қолын сілтеді де, барлаушы жайлап басып тік беткейден төмен түсе берді. Хейворд қыздарға көмектесіп келеді. Ұзамай олар әлгінде ғана өздері соңшалықты қиналып шыққан шыңның етегіне түсті.

Жолаушылар Уильям-Генри бекінісінің батыс қақпасы жақтан шыққан еді жазыққа. Қамалға дейін жарты милядай бар, жолаушылар жау көзінен қалың туман құшағында. Дегенмен олардың осы араға кідіріп, дұшпан қосын тұман басуын күтулеріне тура келді. Аялдауды пайдаланған могикандар ағаш арасынан шығып, айналаны шола бастады. Оларға жақын жерде барлаушы келе жатқан.

Қырғи Көз сәлден кейін ызадан түтігіп оралды.

—Сұмырай француз бекетін дәл біздің жолымызға қойыпты,— деді ол.— Қызылтәндер де, ақтар да қаптап жүр, мынадай тұманда жау шебінен өтіп кетуіміз де мүмкін, қаңғалақғап барып қолдарына түсіп қалуымыз да ықтимал.

—Бекетті бір бүйірінен айналып өтіп, қатер артта қалған соң жолға қайтып оралуға болмас па екен?—деп сұрады Хейворд.

—Тұманда алған бағытыңнан бір тайсаң, жолыңа қалаган сәтте қайта түсе аламын деп толық сеніммен айта аласың ба? Гориканның тұманы татулық трубкасынан шыққан түтін де емес, немесе шіркейден қорғану үшін жағылған оттың түтіні де емес.

Ол сөзін аяқтап үлгерместен зеңбірек гүрс етті, шойын доп қалыңнан асып, бір ағашқа барып тиді де,содан қайта серпіліп жерге түсті.

Соған ілесе үнділер де көрінді. Ункас тез-тез делаваршылай жөнелді.

—Солай болуы да мүмкін, балам,— деді оған барлаушы, жас могикан сөйлеп болғанда.— Жүріңіздер, тұман түсіп қалды!

—Жоқ, тоқтаңдар! — деді Хейворд даусын көтеріп. —Алдымен айтыңыз: не ойыңыз бар?

—Көп айтып жататын ештеңесі жоқ, және де біліп қойыңыз, үмітіміз де пәлендей емес. Дегенмен үміті бардың тынысы бар. Мынау доп,— деді Қырғи Көз залалсыз дәу оқты аяғымен теуіп,—бекіністен бері ұшқан бағытын түскен жерінде жыртып қалдырғаны ақиқат, егер жөнімізді басқа белгілер арқылы анықтай алмасақ, сол боразданы табымыз керек. Ендігі сөзді доғарайық та, ілгері-жылжылық, әйтпесе тұман тарап кетіп, қас пен достың екі ортасындағы отта қалармыз.

Хейворд шынында да сөз таластырмай, қимылдайтын қиын шақтың туғанын сезді. Ол екі қызды қолтықтап алды да, тұман ішінде бұлдырай көрінген барлаушының тұлғасынан көз жазбай ілгері сүйрей жөнелді. Қырғи Көз айтқандай жиырма қадам жүрмей жатып-ақ тұман бұрынғысынан да қойыла түсті: енді олар бірін-бірі әрең көріп келеді.

Жолаушылар солға қарай сәл ауытқып барып, қайтадан оңға бұрылды. Хейворд өз бекіністеріне дейінгі екі аралықтың жартысынан өттік деп ойлап еді, кенет майордан шамамен жиырма футтай жерден французша саңқ еткен:

—Бұ кім? — деген сұрақ естілді.

—Алға!— деп сыбырлады барлаушы солға бұрыла беріп.

Сол сәтте әлгі сұрақты тағы да бірнеше дауыс қайталады,бәрінің үнінде де сес бар.

Дункан французша:

— Мен ғой! —деп дауыстады да қыздарды дөңгелектетіп ала жөнелді.

—Өй, ессіз! «Менің» кім?

—Францияның досы.

—Ал менімше, сен Францияның жауына көбірек ұқсайсың. Тоқта, әйтпесе өзіңді олда-білдә диюмен достастырмай тынбаймын! Атыңдар, жолдастар! Ат!

Бұйрық табанда орындалды: елу мылтықтың екпіні тығыз тұманды едәуір ыдыратып жібергендей болды. Жолаушылардың бағы бар ма екен, бұлдыр нысанаға атылған оқтар ешкімге дарымай далаға кетті; дарымағанмен құттарын қашырып, жас қыздар мен Дунканның дәл құлақ түптерінен зуылдағандай, зәрлерін ұшырып кетті. Тағы да сесті сұрақ естіліп, қуғыншылардың дабыры келді. Қырғи Көз тоқтай қалып, өз шешімін айтты:

–Бәріміз қатар атайық. Олар біздің әскерлер кіші-гірім m шабуылға шыққан екен деп ойлайды да, кері шегінеді немесе тоқтап көмек тосады.

Бұл жоспардан ештеме шықпады. Француздар өздеріне қарсы атылған мылтық даусын естісімен күллі жазыкда жан біткендей болып, көл жағасынан алыстағы орман шетіне дейінгі аралық түгелдей бытырлады да кетті.

—Бізге күллі жасақ жабылатын болды! — деп дауыстады Дункан.— Өзің де, біз де тірі қалсын десең, баста біздің бекініске қарай, достым!

Барлаушы оныңбұл тілегін орындаудан аянып тұрған жоқ-ау, бірақ бекінісітің қайда екенін осы сәтте оның өзі де білмейді, жел қай жақтан соғады деп, екі бетін кезек-кезек қанша тосса да ештеңені ажырата алмады. Осындай әбден қиналган сәтте Ункас үш илеуді төңкеріп кеткен зеңбірек добының бораздасына тап болды. Қырғи Көз:

—Жолды өзім бастайын, — деп бораздаға еңкейіп бет түзеп алды да, ілгері тартып берді.

У-шу айқай, боқтық, мылтық тарсылы жан-жақтан бұршақтай жауып, тұтаса ұласып кетті. Кенет әлде не жарқ етіп, тұман түйдектеле көтерілді де, алқап үстінде зеңбіректер гүрсілдеп, тау мен тасты жаңғырықтырды.

—Бекіністегілер ғой!— деп айқай салды Қырғи Көз.— Ал біз ақымақ құсап орманға қарай, макуастардың пышақтарына қарай далақтай беріппіз!

Қателіктерін білген жолаушылар ұтылған уақытты қайтаруға асығып, жан-тәндерін сала жүгірді. Дункан Кораны Ункасқа беріп еді, бұған қыз да қуанып кетті. Қашқындардың, соңына түскен солдаттар әбден қызынып алса керек.

—Аяушылық болмасын!— дейді біреуі жүгіріп келе жатып өзгелеріне жарлық айтып.

Осы кезде жоғарыдан біреу:

—Тоқтаңдар, жаужүрек батырларым, дайындал!— деп саңқ ете түсті.— Алдымен жауды көріп ал! Менің әмірім бойынша төмен қарай атасыңдар!

—Әке, әке!— деді нәзік дауыс тұманнан.— Менмін ғой, Алисамын, өзіңнің Эльсиің!

—Тоқта! — деді элгі дауыс тағы да, бірақ бұл жолы сағыныш пен үрейге, қуаныш пен күйінішке толы зор үн сонау орманға дейін жетіп, жаңғырық боп қайтты.— Анық өзі! Құдай құлындарымды қайтарды-ау өзіме! Ашыңдар қақпаны. Алға, батырларым! Атпаңдар мылтықтарыңды, қошақандарыма тиіп кетіп жүрер. Француздарды штыкпен тойтарыңдар...

Тот басқан топсаның сықырын естіген Дункан сол дыбысты бетке алып, қақпаға жүгіріп барды да, іштен шыққан кызыл-қара мундирлі жауынгерлерге кезікті. Өз батальонының солдаттарын бірден танып, басшылықты қолына алып, ұзамай жауды бекіністен қуып тастады.

Қалш-қалш еткен Кора мен Алиса бірер сәтке тоқтап қалды: олар Дунканның күтпеген жерде бұларды тастай қашқан себебіне түсінбей таң-тамаша болып тұрған-ды. Бірақ қыздар бір-біріне тіл қатып та, тіпті естерін жиып та үлгермеді, шашы аппақ, иман жүзді, батырға тон алып денелі офицер тұман ішінен шыға келіп, Кора мен Алисаны кеудесіне қысты да, әжім басқан құп-қу өңін жас жуып, егіле еңіреді.

—Құдайым-ау, ризамын саған!— деді ол шотланд мақамымен.— Мына құлың енді қандай қауіп-қатер төнсе де қаймықпай, қасқайып қарсы алуға даяр!





XV ТАРАУ

Француздардың күші басым шабуылына Мунро дес бере алмайтын еді. Вэббтің жасағы Гудзон жағасынан жылжыр емес, Эдуард бекінісінің коменданты оз отандастарының мүшкіл халін мүлдем ұмытқан сияқты. Француздардың үнді одақтастары Монкальмнің эмірі бойынша айналадағы орман-тоғайға толып алған; ауық-ауық британ қостарынан жабайылардың тұла бойды түршіктіріп, құйқа шымырлататын ащы қиқулары естіліп қалады.

Тәжірибелі, жырынды қолбасы Монкальм орман асқан ауыр жолдың азабы артта қалғанын қанағат тұтып, қоршауға түскен дұшпанды оп-оңай құртып жіберетін биік шоқыларды мансұқ еткендей.

Қырқа біткеннен қашқақтауды —дұрысырақ айтқанда, қиындығынан қорқып, өрге баспауды сол кездегі соғыс қимылдарының ең басты кемшілігі деуге болар еді. Бұндай қателік қамал салмай-ақ, артиллерияны жұмсамай-ақ оп-оңай жүргізе беретін үнділерге қарсы қақтығыстар кезінде туған-ды.

Қоршаудың бесінші, өзі қамалға келгелі бергі төртінші күні майор Хейворд дұшпанмен екі арада келіссөз басталған сәтті пайдаланып, көлден ескен салқын самалға кеуде тосып, тыныстайын деп, бір бастионның қорғанына шықты, ойында жау табысын таразылай қайту да бар. Дуал үстінде арылы-берілі жүрген сақшыны есептемегенде Хейворд жалғыз еді. Ғажайып тымық кеш, көлдің мөп-мөлдір айдынынан қоңыр салқын самал еседі. Зеңбірек гүрсілі мен доп ысылының басылғанына табиғаттың да іші жылып, өзінің барша монтаны көркін жайып салғандай. Күндізгі ыстығы қайтып, қызуы төмендеген куннің кешкі нұры жер бетіне көлбей құйылып тұр. Жасыл жапыраққа оранған тау қырқаларына шарбы бұлттардың мөлдір көлеңкесі өзінше әр бергендей. Гориканның айдынынан көптеген аралдар көрінеді, біреулері суға батып бара жатқандай немесе су бетіне тамған домалақ тамшыдай әсер қалдырса, екіншілері айнадай жалтыр айдын үстіне ілінген жасыл төбешіктер тәрізді. Солардың арасында дұшпан-қосының қайыққа мінген немесе жаяу қаздиған балықшылары ау салып жүр.

Қардай аппақ екі жалау желбіреп тұр: біреуі бекіністің ілгері шығыңқы бұрышында, екіншісі — қарсы жақтың батареясында; екеуі де соғыс қимылдарына үзіліс енгізген уақытша бітімнің белгісі. Одан әріректе біресе жазылып, біресе орала бүктетілген Англия мен Францияның жібек тулары желбірейді.

Ойларында ештеңе жоқ жүзге жуық көңілді француздар балық аулап жүр: бекіністің қазір үнсіз тұрған үңірейген қара зеңбірегінен қорықпай бір топ жас үлкен ауды тас қайрақпен дуылдаса сүйретіп келеді: олардың жарқын дауыстары мен көңілді күлкілері таудың шығыс қапталындағы жартастарға соғып, жаңғырыға түседі. Енді біреулері рақаттанып суға шомылып жүр, үшіншілері француздарға тән әуесқойлықпен жақын маңдағы жон-жоталарды көруге кетіпті. Қоршауға алғандардың сақшылары қоршауда қалғандарға бақылай қараса, аналар төмендегі қарсыластарының ойын-думандарына араласнай, кербез көрермендей тек сырттай көз тастағандарына мәз. О жер бұ жерден ән естіледі, солдаттардың кейбіреулері биге басыпты, ақтардың ойын-сауығын көрмекке орманнан шыққан тұнжыраңқы үнділер сол араларға топтасқан. Қысқасын айтқанда, мына жиын уақытша бітімнің азғантай үзіліс сәтін емес, ұзақты күнгі мерекені тойлағандай еді.

Дункан бірнеше минут осы көріністен көз алмай тұрды, кенет ол батыс қақпа жақтан жақындап қалған аяқ дыбысын естіп, бастионның бұрышына барып еді, бекіністі қорғаған жасаққа қарай француз офицері айдап келе жатқан барлаушыны көрді. Қырғи Көздің жүзінде қиналған, абыржыған нышан бар; жау қолына түсіп қалғанына қатты намыстанып, назаланып келе жатқан сияқты. Қолдарын артына қайырып, бұғы терісінен істелген қайыс белбеумен буып тастапты, сүйікті мылтығы көрінбейді. Қолдарына қауіпсіздік кепілі есепті ақ жалау ұстаған бітімшілер соңғы кезде жиі ұшыраса беретіндіктен Хейворд алғашында әлгі екеуіне көз тоқтатты қоймап еді, тағы бір ұсыныс айта келген жау офицері болар, деп ойлаған. Бірақ досының бойшаң тұлғасың кербез біткен, ал қазірдемұң басқан кескін-келбетін тез танып, таңданғаннан селк ете түсті де, шұғыл бұрылып қамалдың ортасына қарай асықты.

Алайда Дунканның құлағына сыңғыраған таныс дауыстар келіп, бастапқы ниетінен қайтуға мәжбүр етті. Қорғанның ішкі бұрыштарының бірін айнала бергенде ол қозғалмай отыра беруден әбден қуса болып, енді сейіліп қайтайық, әрі таза ауамен тыныстайық деп сыртқа шыққан Кора мен Алисаға кезіге кетті. Жас офицер қыздарды бекініс алдында бірден-бір құтқару мақсатымен қалдырып кеткеннен бері жолықпаған болатын. Хейворд соңғы рет көрген шақта Кора мен Алиса әбден арып-талған, жабырқаулы еді, ал қазір жас қыздардың жүзі аздаған мазасыздық пен үрей табының барлығына қарамастан көз тарта жайнап тұр. Таңырқайтын түгі де жоқ, жігітіміз табан астында басқа шаруаны түгелдей ұмытып, солармен тезірек тілдесуге ынтықты. Бірақ Хейворд аузын ашып та үлгермеді, қуанышты Алисаның қоңыраудай жіңішке үні сыңғырай жөнелді:

—Әп, бәлем, алдамшеке! Әй, өз бекзадаларын қиын сәтте тастай қашқан тұрақсыз сері! Көп күндер... жоқ, көп ғасыр бойына біз сізді келеді ғой, келіп аяғымызға жығылады ғой, сөйтіп өзініңұят қылығы үшін — алды-артына қарамай тұра қашқаны үшін қиылып қешірім сұрайды ғой деп күткен едік... Ойпырай, өзіңіз шынында да жаралы бұғыға жеткізбес шапшаңдықпен қашып кеттіңіз-ау!

—Байқап тұрсыз ба, Алисаның жаңағы сөзі біздің сізге қандай риза екенімізді, сізге қалай сыйынатынымызды көрсетеді ғой,— деп қосып қойды, сіңлісіне қарағанда ұстамдырақ, байсалдырақ Кора.— Рас сіздің өзіңізді қыз алғысы ғана емес, әке мейірімі күтіп тұрған үйге жоламай, үнемі сырт айнала беретініңіз бізді едәуір таңырқатты.

—Өздеріңізбен бірге болмасам да сіздердің қауіпсіздіктеріңізді естен шығара қоймағанымды әкелеріңіз айтқан шығар,— деді жас жігіт.— Бұл күндері әне бір қыстақ үшін кескілескен ұрыс болды,— ол бекіністің жанындағы окоппен қоршалған қосты нұсқап қойды.— Оны кім алса, қамалды да сол алады. Сіздерден ажыраған сәттен бастап мен күні-түні сонда болдым, себебі өз парызымды солай деп түсіндім. Алайда,— осы арада Дункан мұңая сөйледі,— мен өзімнің солдаттық борышым деп түсінген ісімнің қашқындыққа баланатынын білсем, сіздердің көздеріңізге көрінудің өзіне де дәтім бармас еді ғой.

—Хейворд! Дункан!— деді Алиса майордық тұқырайып кеткен бетіне еңкейе үңіліп; алтын шашының бір орамы қыздың албыраған бетіне түсіп, жылтыраған көз жасын жауып қалды,— егер мен жаңағы ұшқалақ сөзімнің сізді ренжітеті білгенде тіл-аузымнан айрылғанды артық көретін ем ғой. Сіздің еңбегіңізді біздің қандай терең де әділ бағалағанымызды, сізге өзіміздің қандай дән риза (дән сүйінішті дей жаздаппын ғой) екенімізді Кора айтып берер!

—Ал Кора сіздің сөзіңізді растар ма екен?.— деп Дункан жайдарылана күлді.

Кора бірден жауап қайтармады; ол кері бұрылып, Горикан көлінің мөлдір тоскейіне қарады. Мунроның үлкен қызы өзінің қара көздерін жас жігітке қайта аударған кезде жәудіреген жанарындағы қасіретті нала әлі айықпаған екен. Сол нала Дунканның бойындағы басқа сезімдердің баршасын ұмыттырып, қызға деген нәзік мейірімін ғана қалдырғандай болды.

—Сіз сырқат емеспісіз, қымбатты Мунро бикеш?—деді Дункан.— Біздікі бос сөз, әзіл-қылжақ, ал сіз қиналып тұрсыз гой.

—Ештеңе емес,— деді қыз сыр бермей:— Мен Алисадай ашық-жарқын бола алмаймын, бар бақытсыздығым да, бәлки, соңда шығар. Қараңызшы,— Кора өзінің уақытша күйректігін санатты парызға бас идіргісі келетіндей рай танытты,— майор Хейворд, айналаңызға қараңыз да, өзіңіз ең ұлы бақытын абыройлы аты мен адал арына кір жұқтырмау деп білетін адамның қызы не ойлауы керектігін айтыңызшы.

—Күш-қуаты жетпейтін іске бола ар-ожданынан айырылып қалуы мүмкін емес,— деді

Дункан қызу қарсылық білдіріп.— Дегенмен сіздің сөзіңіз менің борышымды есіме салды. Ержүрек әкеңізге барып, қорғаныс жайында қандай тоқтамға келгенін білуім керек. Құдай бағыңызды ашсың асыл жанды... Кора. Менің сізді осылай атауыма болады және сөйткенім жөн.

Ерні дір етіп, өңі қуарып кетсе де қыз оған шын ниетімен қолын ұсынды.

—Қош, Алиса,— Дунканның дауысында Корамен сөйлескендегі сүйініштің орнына нәзіктік пайда болды.— Қош, Алиса, біз ұзамай көрісеміз, бұйыртса, жеңістен соң.

Қыздардың жауабын күтпестен Хейворд бастионның шөп басып кеткен тепкішектерінен түсті де, плацты27 кесіп өтіп, бірнеше минуттан соң Мунроның алдында тұрды. Полковник өзінің тар бөлмесінде ілгері-кейін адымдап жүр; өңінде толқу бар.

—Ойымды білгендей келдіңіз, майор Хейворд,— деді ол.— Өзім де сізді шақыртайын деп отыр едім.

—Өкінгенмен не шара, сэр, өзім ұсынған адамның француздың айдауында келгенін көрдім. Соң да да оның адалдығына шәк келтірер себеп жоқ болар!

—Ұзын Карабиннің адалдығына көптен бері көзім жетіп келеді;— деді Мунро,— қазір де күмәнім жоқ, бірақ бұл мәрте жолы болмаған көрінеді. Монкальм біздің барлаушымызды қолға түсірген соң өз ұлтының жексұрын әдептілігіне басып, ол адамды менің қандай бағалайтынымды біле тұра, тұтқында ұстап отыра алмаймын, деп сәлем айтып, өзіме айдатып жіберіпті.

—Ал генерал Вэббтің көмегі ше?

—Маған келе жатқанда жолшыбай ештеңе көрмеп пе едіңіз, тәйірі? —деп күйіне мырс етті шал.— Жә, жә, сабыр сақта, жігітім, асықпа. Ол джентльмендерге Эдуард бекінісінен біздің қамалға жеткенше біраз уақыт керек қой.

—Яғни келе жатыр екен ғой? Барлаушы айтты ма бұны?

—Иә. Бірақ қашан келеді? Қай жолмен? Бұ жағынан хабарым жоқ, өйткені бейбағым о жайлы ештеңе айтпады. Дегенмен арнап жазылған хат бар сияқты — бірден-бір медеуіміз сол болса керек. Өйткені ол хатта жақсылық хабар болмаса, француз мырзасы ілтифатын ұмытпай дереу осында жіберер еді.

—Яғни шабарманды қайтарғанмен хатты алып қалған екен ғой?

—Иә, әке, француздардың мақтаулы «мейірбандылығы» дегеніңіз осы!

—Ал барлаушы не дейді? Көзі, құлағы, тіл-аузы бар ғой. Ауызша не хабар айтып келді?

—Е, сэр, түйсік мүшелері түгел ғой оның, көрген-білгенін де тап-тұйнақтай етіп айтып келді. Әңгімесінің ұзын-ырғасы мынадай: ұлы мәртебелі Иорк принцінің құрметіне Эдуард бекінісі деп аталған ұлы мәртебелі короліміздің бір қамалы Гудзонның жағасында тұрған көрінеді. Бекіністегі әскер саны жеткілікті екен.

—Ойбай-ау, олар бізге көмекке келмей ме екен?

—Қамалда ертелі-кеш жаттығулар өткізіліп тұрады. Әскерге жаңадан алынғандардың біреуі ошақ басында оқ-дәрісін шашып алыпты, шоққа түскен дәрі түйіршектері быжылдап жанып кетіпті.— Мунро кенет өзінің күйініш-кекесінге толы үнін өзгертіп, байыппен ойлана сөйледі.— Ал әлгі хаттың ішінде мүмкін... жо-жоқ, бізге қажетті нәрсе әбден болуға тиіс!

—Біздің тезірек бір тоқтамға келгеніміз жөн, — деді бастығының көңіл күйіндегі өзгерісті пайдаланып, әңгімесінің ең маңызды бөлігіне кіріспек болған Дункан.— Қосымыздың ұзаққа шыдамайтынын сізден жасыра алмаймын, сэр, және оған қосар жайсыз хабарым да бар: бекінісіміздіңөзіндегі жағдай да мәз емес, зеңбіректердің жармысынан астамы жарылып қалды.

–Ал басқаша болуы мүмкін бе еді? Зеңбіректердің бірін біз көл түбінен алғанбыз, екіншілері осы ел ашылғалы бері орман ішінде тот басып, шіріп жатқан, ал үшіншілері ешқашан зеңбірек болып көрмеген, әншейін ойыншықтар ғана. Сіз, сэр, шынымен-ақ осынау қу медиенде, Ұлы Британиядан үш мың миля алыста, жақсы зеңбіректер болуы мүмкін деп ойлайсыз ба?

— Қамал қабырғалары құлауға айналды, азық-түлік азайып барады,— деді Хейворд бастырмалатып.— Солдаттарда да маза жоқ, наразылық нышаны байқалады.

—Майор Хейворд,— деп полковник жасырақ жолдасына баппен бұрылды,— сіз айтқан жәйттер мен өзіміздің мүшкіл халімізді білмессм, шашым осыншама ағарғанша несіне елу жыл ерінбей қызмет етті дейсіз. Соңда да болса біз армиямыз бен өзіміздің әлі масқара болмағанымызды ұмытпауымыз керек. Генерал Вэббтен көмек келеді деген үмітіміз әбден саркылғанша мен бұл қамалды жауға бермеймін, көл жағасынан жиналған тас кесекпен болса да қорғай беремін. Қазір біз үшін Эдуард бекінісі бастығының хатын көргеннен артық ешнәрсе жоқ.

—Мен бір әжетіңізге жарамас па екем?

—Жарайсыз, сэр! Өзінің өзге ілтипаттарына қоса маркиз де Монкальм менен осы қамал мен өз қосының арасындағы алаңқайда жолығысуды өтініпті, өз сөзімен айтқанда, бізге азын-аулақ қосымша дерек хабарламақ көрінеді. Меніңше, кездесуге құштарлық сездіріп, далақтап тұра жүгіргенім келіспес, соңдықтан оған шені үлкен офицерлердің біреуі — сізді өзімнің орынбасарым ретінде жіберсем деп тұрмын.

Дункан бастығының орнына кездесуге баруға ризалығын тез берді. Сосын жас жігіт тиесілі ақыл-кеңесті тыңдады да, бас иіп қоштасты.

Дункан бар-жоғы бекініс комендантының өкілі ғана болғандықтан қарсылас екі жақтық бастықтары жолыққан кезде сөзсіз көрсетілетін сый-сияпат салтанаты болмайтын болды. Мунромен әңгімеден он минуттан соң, ақ жалауды алға тосып, барабан дабылына сүйенген Дункан қамал қақпасынан шықты.

Дунканның алдынан француз офицері шығып, әдеттегі тәртіп бойынша Монкальмнің шалғайдағы шатырына ертіп апарды.

Жау қасынан келген жас елшіні француз генералы өзінің офицерлері мен әрқайсысы өз тайпасының басында соғысқа қатысып жүрген жабайы көсемдер жиынының ортасында тұрып қабылдады. Қызылтәндердің қоңырқай тобын тез шолып шығып, ойламаған жерде олардың арасынан өзіне саспай, бедірейе қарап тұрған Магуаны көріп, Хейворд тоқтай қалды; аузынан әлдеқандай таңырқаған дыбыс шығып кетті де, майор толқып тұрғанын сездіргісі келмей, дұшпан командиріне бұрылды. Монкальм оған қарай жақындады.

Біз жазып отырған кез Монкальмнің дәуірлеп тұрған шары еді. Өз бақытының асқаралы биігінде тұрса да ол соңдай бір инабатты, ерлігіне серілігі сай, кішік жан болатын. Дункан көзін Магуаның сұсты тұлғасынан тайдырып, генералға қарады.

—Майор,— деді Монкальм французшылап,— өте қуаныштымын... Пәлі! Тілмаш қайда?

—Оның көмегіне зору бола қоймаспыз,— деп Хейворд та французша жауап қайтарды,— мен сіздердің тілдеріңізде аздап сөйлей аламын.

—Аһ, оте қуаныштымын, — деді де Монкальм дос адамша Хейвордтың қолтығынан алып, шатырының түкпіріне қарай, басқалардан оңаша беліп әкетті.— Мына қуларды жек көремін,өздерімен қашан, қалай тұрып, қалай сөйлесудің жөнін білмей-ақ қойдым. Сонымен, бастығыңызды қабылдасам, төбем көкке жеткендей қуанар едім, ал сіз сияқты тамаша, ізеттілігіне ешқандай күмән келтіргісіз офицерді жіберуді жөн деп тапқанының өзі мен үшін қандай бақыт.

Монкальмнің айлакер арбауына қанша түсіп қалмайын десе де, мақтау сөз жанына майдай жаққан Дункан басын иіп, ізет көрсетті. Монкальм ой қорытқандай болып аз тұрды да, қайта сөйледі:

—Сіздің бастығыңыз — менің шабуылдарымды әбден тойтара алатын ержүрек адам. Бірақөзіңіз айтыңызшы, майор, сіздерге онсыз да ешкім күмән келтірмейтін өз қаһармандықтарыңызды дәлелдеуді былай қоя тұрып, адамға деген мейірбандық дауысына құлақ асатын кез келген жоқ па? Батырға мейірбандылық та, қайсарлық та бірдей лайық болса керек.

—Біздің ойымызша, бұл екі қасиетті бір-бірінен бөліп қарауға болмайды,— деп жымиды Дункан.— Сіздің мәртебеңіздің қаһармандығынан ержүректікке бастайтын себептерді көре тұра, біз осы уақытқа дейін сіздің адамға деген мейірбандығыңызға мейірбандықпен жауап қайтарудың жөнін таппадық.

Монкальм қолпаш сөзге үйренген және оған онша мән бере қоймайтын адамның кейпімен сәл еңкейіп қойды. Сосын аз ойланып алды да:

—Әлде менің дүрбілерім қисық па екен, — деді,— сіздердің қорғандарыңыз біздің зеңбіректердің дүмпуіне мен ойлағаннан гөрі шыдамды шығар, ә? Біздің күшіміз қанша екенін білмейсіздер өздеріңіз?

–Алатын дерегіміз әр алуан, — деді Дункан немқұрайды үнмен,— бірақ естіген цифрымыздың ең үлкені жиырма мыңнан асып көрген емес.

Француз ернін жымқыра тістеп, ананың ойын білгісі келіп идей, сұбхаттасының бетіне тесіле қарады. Бірақ өзіне тән сергектікпен бойын тез жиып алды да, әскерінің санын екі еседей асыра көрсеткен деректі растағандай болып сөйлей берді:

—Қанша тырыссақ та әскеріміздің күшін жасыра алмайтынымыз біздің қырағылығымызға мақтан бола қоймас, майор, ал мынадай далиған ұшы-қиырсыз ұлы орманда ондай істі орындау оңай көрінуші еді. Коменданттың қыздары бекініске қоршау басталғаннан кейін өтіпті деген хабар естідім ғой.

—Ол рас, маркиз, алайда олар бізге мүлдем де масыл боп тұрған жоқ, қайта ержүректік үлгісін көрсетіп, жігер бітіруде. Маркиз де Монкальм сияқты ғажайып генералдың тегеурінін тойтару үшін тәуекел мінген таймастық қана қажет болса, мен Умльям-Генри бекінісін қорғауды Мунроның үлкен қызына қуана-қуана тапсырар едім.

—Абзал қасиеттер атадан қалады, соңдықтан сіздің сөзіңізге титтей де күмән келтірмен, дегенмен, қайталап айтам, ержүрек қайсарлықтың да шегі бар, адам қанын босқа төкпеуді ұмытпаған жөн. Алданбасам, майор, сіз маған қамалды тапсыру жайлы ұсыныс әкелген шығарсыз?

—Дәл осылай етуді қажет деп табатындай сіздің мәртебеңіз біздің қорғанысымызды соншалық нашар санай ма шынымен?

—Қорғаныстың созыла беруін көргім келмейді. Ол ұзаған сайын менің қызылтән достарымды ыза керней түседі,— деп Монкальм Дунканның сауалына жауап қайтармай, үдірейіп тұрған үнділер тобына көз салды.— Қазірдің өзінде мен оларды әрең тежеп тұрмын.

Хейворд үндемеді. Жақында ғана өз басынан өткерген қауіп-қатерді еске алып, сол қиыншылықтарды қатар бөліскен қорғансыз жандардың бейнесін көз алдына келтірді.

—Мына мырзалар,— деп сөзін жалғады Монкальм өз жағдайының артықшылығын пайдаланып қалғысы келіп,— әсіресе ызаланған кезде жаман қорқынышты ғой, ондайда бұларды ырықтан шығармаудың қандай қиын екенін сізге айтып жатудың қажеті де жоқ. Сонымен қайтеміз, майор? Шарт жайын сөйлесеміз бе?

—Мәртебелі тақсыр, сіз Уильям-Генри қамалы жайлыда, ондағы гарнизонның саны жөнінен де жаңылысып тұрсыз ба, деп қорқам.

—Мен Хвебектің түбінде тұрғам жоқ, менің алдымда екі мың үш жүз жаужүрек жауынгер қорғаған топырақ қорған ғана бар,— деген қысқа жауап естілді.

—Қорғанымыздың топырақтан соғылғаны рас, бекінісіміз де Даймонд мүйісінің жартастарына салынбаған, дегенмен оның барон Дискау мен сол басқарған жасақтың түбіне жеткен жағалауда тұрғаны хақ. Ал біздің бекіністерімізден қозы көш жерде жалпы қорғанысымыздың бір бөлігі іспетті күшті әскер бар.

—Алты не сегіз мың адам ғой!— деп Монкальм айылын жимай, оның сөзіне түзету енгізді.— Олардың, бастығы өз солдаттарын ашық майданнан гөрі Эдуард қамалының ішінде отырса, қауіпсізірек болады деп есептейтін көрінеді.

Шын санын бұның өзі әдейі асырып көрсеткен жасақ туралы генералдың қымс етпей еш сескенішсіз сөйлеп отырғанын естігенде Хейвордтың да десі қайтып, ернін тістеп қалды. Екеуі де ойға кетіп, біраз үндемей отырды. Ақырында Монкальм әңгімеге қайта кірісіп, Хейворд бұған бір ғана мақсатпен — қамалды тапсырудың шарттарын келісу үшін ғана келген шығар деген оспағын тағы да төңіректей бастады. Хейворд болса, генералдан Вэббтің хатынан қандай жаңалық тапқанын суыртпақтап біліп алмақ болып отыр. Бірақ екеуінің де айлашарғысынан ештеме шықпай, нәтижесіз ұзақ әңгімеден соң, Дункан маркизге қош айтты, мына шатырға келгенде білейін деген басты мақсатын орындай алмаса да, жау жетекшісінің әдептілігі мен дарын-қабілеті жайлы жақсы әсермен қайтты. Дунканды кіре беріске дейін шығарып салды да, Монкальм бекініс комендантын екі қостың ортасындағы жазықта жеке кездесуге шақыратын ұсынысын тағы қайталады.

Ақыры олар қоштасты. Француз офицеріне ерген Дункан француздардың алғы бекетіне қайтып оралды да, одан дереу қамалға келіп тоқтамастан бастығының үйіне тартты.





XVI ТАРАУ

Хейворд Мунроны Кора мен Алисаның қасынан тапты. Алиса полковниктің тізесіне шығып алып, ақ басқан шашын саусақтарымен салалай тарап отыр екен; әкесі бұндай балалығына ашуланғансып қабағын түйсе, әжім-әжім маңдайын алқызыл ернімен шәпілдете сүйіп, жұбатқан болады. Кора сіңлісінің еркелігіне ана махаббатына тән сүйінішті ләззатпен аялай қарап, күлімсіреп отыр. Сырт қарағанда осы бір шағын семья мүшелері дәл қазір таяуда ғана қыздардың басынанкешкен қауіп-қатерді ғана емес, тіпті оларға алдан төнген болашақ қиыншылықтарды да мүлдем ұмытқан сияқты. Жас қыздар—күдікті ойлардан, ал ардагер — қамкөңіл жайлардан уақытша болса да айығып, бәрі де тыныштық пен бітім сәтінің қысқа минуттарын қызықтап қалуға асыққандай. Өзінің қайтып келгенін хабарлауға асыққан Дункан бөлмеге есік қақпай кіріп барды да, аз уақыт осынау тамаша көрініске көз салып, үнсіз тұрып қалды. Алайда байқампаз Алиса оны айнадан көріп қойды да, әкесінің тізесінен ырғып түсіп:

—Майор Хейворд!— деп дауыстап жіберді.

—Оның қайда екенін білгің келе ме? — деп сұрады Мунро.— Мен оны французбен сөйлесіп қайтуға жібергенмін... Ay, сэр, сіз келіп қапсыз ғой, жас деген, қағылездік деген осы-ау! Баршы әрі былдырақтамай. Бұл ара да солдат үшін сенің сандырағыңнан өзге де шаруа бар шығар-ау?

Алиса күлді де, бұнда қалуға болмайтынын біліп, бөлмеден шыға жөнелген Кораның соңынан ерді.

Дунканнан тапсырған істі немен тындырғанын сұраудың орнына Мунро қолын артына ұстап, терең ойға шомған адам сияқты басын салбыратып жіберіп, бөлме ішінде біраз уақыт арылы-берлі жүрді де қойды. Сосын әкелік махаббат оты жайнаған жанарын жоғары көтеріп былай деді:

—Бұндай балалардан айналып кетесің ғой, Хейворд. Қандай әке мақтан тұтпас еді бұларды!

—Олар туралы менің пікірімді сұрамай-ақ қойсаңыз да болады, сэр...

—Дұрыс айтасыз, бозбала, дұрыс айтасыз;— деді шал оның сөзін бөліп.— Бекініске келіп кірген күні-ақ сіз бұл мәселе жөніндегі өзіңіздің пікіріңізді толық айтпақ боп едіңіз, алайда мен рұқсат етпедім, короліміздің жаулары балға шақырусыз келген қонақтай болайын деп тұрған заманда кәрі солдатқа той қызығы мен мейрам жайлы әңгімелеудің қисыны келмес деп ойлап едім. Сөйтсем, оным қате екен, Дункан балам, мен қателесіппің айт енді айтарыңды, тыңдауға мен дайын.

—Қымбатты сэр, сөзіңіз құлағыма майдай жағып бара жатқанымен сізге ең алдымен Монкальмнің сәлемін жеткізуім керек...

—Французды да, оның күллі полктарын да албасты бассын, сэр!— деп ақырып қалды ашулы ардагер.— Генри бекінісін ол әлі ала қойған жоқ, ал Вэбб ойлаған жерімізден шықса, ала да қоймас. Жоқ, сэр, жағдайымыз, құдайға шүкір, соншалық мүшкіл емес, әлдекім Мунро байғұстың семья қамын ойлауға да мүршасы жоқ екен деуге правосы жоқ әлі, Дункан шырағым, сіздің шешеңіз менің жан досымның жалғыз қызыболатын, соңдықтан да Людовик әулиенің барша серісін біздің қамалдың қақпасына қасиетті корольдерінің өзі бастап келіп, менен бір ауыз сөйлесуге рахым күтіп тұрса да дәл қазір сізді ғана тыңдаймын.

Мунроның қасақана ызалана кекетіп тұрғанын байқаған Хейворд шалдың онша ұзаққа созылмайтын, уақытша қызбалығына ерік беріп, Француз генералының тапсырмасын мейлінше байыппен, сабыр сақтай сөйлеуге тырысты:

—Өзіңізге белгілі, сэр, сіздің балаңыз болу құрметінен дәмелі екенімді айтуға дәтім барған болатын менің.

—Иә, иә, балам, есімде. Сіз оз ойыңызды ашық та түсінікті баяндағасыз. Дегенмен бір сауал қоюға рұқсат етіңіз: қызыммен де солай ашық сөйлесіп пе едіңіз?

—Арым куә, жоқ!— деді Дункан қызараңдап.— Егер мен өз жағдайымның артықшылығын пайдаланып, сөз сала берсем, сіздің сеніміңізді ақтамас едім ғой.

—Ниетіңіз нағыз джентльменге лайық екен, майор Хейворд, лайым солай бола берсін. Алайда Кора Мунро — қарапайым қыз, ол ешкімнің жанашыр қамқорлығына мұқтаж емес, тіпті әкелік қамқорлыққа да.

—Кора?..

—Иә, Кора. Сіз мисс Мунроны сүйем деуші едіңіз ғой, сэр!

—Мен... мен... мен... Тегі, мен атын айтпаған сияқты едім ғой,— деп кібіртіктеп сөйледі Дункан.

—Соңда сіз маған кімге құдалық салып едіңіз? — деп сұрады кәрі жауынгер шамданып қалғанын жасырмай.

—Сіздің тағы да бір тамаша қызыңыз бар ғой.

—Алиса ма? — Дункан әлгінде Мунроның үлкен қызының есімін қандай таңданышпен айтса, шалдың дауысы да соңдай таңданышпен шықты.

—Иә, мен соңы сүйемін.

Мунроның өз сөзіне қалай қарарын жас жігіт үнсіз күтті. Полковник бөлмені кезіп көп жүрді, сұсты жүзі дір-дір етіп, қалың ойдың құшағына шомғандай. Ақырында шал Хейвордтың қарсысына келіп тоқтап, көзіне тура қарап тұрып сөйледі.

—Дункан, мен сізді тұла бойы-тамырыңыздағы қан кімдікі болса, сол үшін жақсы көруші едім, мен сізді жеке басыңыздың қадыр-қасиеті үшін ұнатушы едім, сосын қызымның бағын жандырар деген үмітпен жақсы көруші едім. Ал егер сескенген нәрсем шындыққа асса, сол сүйіспеншілігім түгелдей кекке айналары рас.

Мунроның тастай суық, өткір көзқарасынан тайсала қоймаған жігіт:

Бірде-бір қылығым ондай қорқынышты өзгеріске әкеп соқтырарына жол бере қоймаспын!—деп дауыстап жіберді.

Шал өзін толғандырған сезімдерді Дунканның түсінбеуі мүмкін-ay деген ойдан мүлдем аулақ болса да, Хейвордтың түсі бұзылып кеткенін көріп, іші жылыды да, сөзің едәуір бәсең үнмен сабыр сақтап жалғады:

–Сіз менің балам болғыңыз келеді, Дункан, ал сөйте тұра өзіңіз әке етпек адамның тарихынан түк білмейсіз. Отырыңыз, жігітім, жүрегімдегі жара жайын қысқаша ғана айтып берейін сізге...

Дәп осы сәтте Монкальмнің тапсырмасын Дункан да, Myнро да бірдей ұмытып кетті. Екеуі де орындыққа жайғасып, ардагер әлдеқандай көңілсіз күйді есіне алып, мұңая ойланып қалса, жас офицер тағатсыздығын ілтипатты ынта-ықыласымен сездірмей жіберуге тырысып отыр. Ақырында Мунро үнсіздікті бұзды.

—Майор Хейворд!— деп бастады шотланд.— Әжептәуір дәулеті бар шотланд сквайрының жалғыз қызы Алиса Грэхеммен сөз байласқанда мен сіздің жасыңызда едім. Алисаның әкесі біздің қосылуымызға ризалығын бермеді, оның себебі менің сіңірі шыққан кедейлігімде ғана емес-ті. Қайтейін, адалдықтан аса қойғаным жоқ: қыздың сөзін өзіне қайтардым да, туған елден кеттім. Талай-талай жат жерлерді көрдік, талай-талай қан да төктік. Ақыры жауынгерлік борышым Вест-Индия28 аралдарынан бір-ақ шығарды. Соңда мен бір қызға кезіктім, соңыра екеуміз қосылдық, Кора туды. Әйелімнің әкесі сол аралда туып-өскен джентльмен екен, ал шешесінің ата-анасы ауқатты бай адамдардың құлқыны үшін күңдікпен өмір кешкен құлдар әулетінен шығыпты. Ал кімде-кім осы жағын меңзеп, қызыма менсінбей, кемсітіп қарайтын болса, жазасын өзім берем. Айтса да, майор Хейворд, өзіңіз де метистерді кем нәсіл санайтын оңтүстікте туған екенсіз ғой.

—Онда туғанша тумай-ақ қойсамшы, сэр,— деп Дункан қысылып төмен қарады.

—Осы өкінішіңізді сонда менің қызыма да бағыштайсыз ба? Кора соңдай көрікті, ізгі жанды болса да, Хейвордтардың қанына «қарадан» шыққан тұқымды араластырғыңыз келмейді екен ғой?

—Менде бұндай жөнсіз де келеңсіз ойдың болуы ешқашан мүмкін емес,— деді Дункан.— Ал менің сезіміме от берген сіздің кіші қызыңыздың көз тоймас көркі мен ғажайып жібек мінезі, соңдықтан мені босқа кінәлауыңыздың жөні жоқ, полковник Мунро.

—Дұрыс айтасыз, сэр,— деді шал тағы да ұстамды биязы үнмен.— Мына қызым шешесінің әлі қайғы жұта қоймаған кездегі келбетіне аумай тартқан. Бірінші әйелімнен ажал ажыратқан соң, мен Шотландияға қайта оралдым. Сөйтсем бар ғай, Дункан 1 Жиырма жылдан бері Алиса Грэхем өзін тастап кеткен адамның жолын тосып, ерге шықпай, жалғыз өзі отыр екен. Ол ол ма, сэр: менің тұрақсыздығымды да кешіп, бар кедергіден құтылған соң әйелім болуға келісімін берді.

—Алиса со кісіден туған екен ғой? — деп дауыстай сұрады Дункан.

—Иә,— деді шал.— Екеуміз бір-ақ жыл отастық. Жастық оты жалындамай жатып тез

сөнді-ау бақытсыз бишараның!

Шалдың жабырқаулы жүзінде сұсты салтанат бар-ды, соңдықтан Хейвордтың оған жұбаныш айтуға батылы жетпеді. Мунро болса Дунканды мүлдем естен шығарып, тамшылай аққан көз жасын да сүртпестен, безеріп отыр. Полковник бірталайдан кейін ғана қозғалып, есін жиғандай болып, орнынан тұрды да, бөлмені айналып шығып, Дунканның қарсысына келіп тоқтап:

—Майор Хейворд, ұмытпасам, сіз маған маркиз де Монкальмнің сәлемін айтпақшы сияқты едіңіз ғой? —деді салқын үнмен.

Дункан шу дегенде сәл сасып қалды да, сол заматта-ақ бәрін есіне түсіріп, маркиздің ұмытыла бастаған сәлемін кідіріп-мүдіріп айтуға кірісті.

—Жә, жетер, майор Хейворд!— деп шарт кетті ашулы шал.— Маған айтқан әңгімеңіз француздардың сыпайыгершілігі жайлы том-том трактат жазуға жетерлік болды. Ойлап қараңызшы: ана джентльмен мені келіссөзге шақырады, соңысына орай өзінің еңбегі сіңген, қолынан іс келетін орынбасарымды,— иә, Дункан, жастығыңызға қарамастан сізді солай атауға әбден болады,— қабілетті орынбасарымды жіберсем, ол маған жұмбақтап жауап қайтарады!

—Қымбатты сэр, мүмкін маркиз еіздің, елшіңіз жайлы оншалық жақсы пікірде емес шығар! Есіңізге түсіруіңізді отінем, қайта жолдаған шақыруын ол бекініс комендантының көмекшісіне емес, тіке өзіне арнап отыр ғой.

—Соңда да, сэр, тапсырмасын орындауға жұмсаған адам орынбасарына өзінің барша билігі мен мәзіретін қоса бермеуші ме еді? Француз тек Мунромен сөйлеспек! Шынымды айтсам, сэр, оның әскері сан жағынан басым, талаптары зор екендігіне қарамастан біздің дірілдеп сескене қоймағанымызды көрсету үшін мына кісінің талабын орындасам ба деп тұрмын,осылай еткеніміз онша жаман саясат бола қоймас деп ойлаймын, жігітім.

Бәрінен бұрын барлаушы қолға түсіріп қойған хаттың мазмұнын тсзірек білген артық деп есептейтін Дункан, Мунроның сөзіне оңай көнді.

–Сэр, сіздің саспас сабырлығыңызды коргенде француз генералының рахатқа бата қоймасына дау жоқ,— деді ол.

–Бұндай төбесінен тап басып, дәлін айтпассыз!

–Сонымен болашақ жолығысу жайлы шешіміңіз қандай?..

–Мен французбен кездесем, кідірмеймін де, қорықпаймын да. Барыңыз, майор Хейворд! Шабарманды жіберіңіз, фанцуздарға өз қостарына кімнің баратынын хабарласын. Жолға шағын жасақпен шығармыз. Содан кейін, Дункан,— деп шал бөлмеде екеуден-екеу отырса да сыбырлай сөйледі,— жаман айтпай жақсы жоқ деген, анау-мынау бола қалса, жақын маңайда тұратын қосымша жасақ шығарармыз мүмкін ?

Жігіт бөлмеден шықты да, ымырт жабылып бара жатқандықтан тиісті нұсқауларды беруге асықты. Бірнеше минуттан кейін солдаттарды сапқа тұрғызып жалау ұстаған ординарецті29 қамал комендантының келе жатқанын хабарлауға француз қосына жөнелтті. Осы істерді тындырған соң, Хейворд шағын эскортты30 батыс қақпаға бастап апарса, Монкальмге баруға шыққан бастығы сақадай сай болып майорды ғана күтіп тұр екен. Үйреншікті салтанаттан соң, комендант пен оның жас серігі еруге эскорт алып қамалдан шықты.

Олар қорғаннан жүз ярдтай ұзағанда алыстан француз генералының тобы көрінді. Олар өз батареяларын қамалдан бөліп жатқан бұлақ арнасын бойлап, ойпаң жермен келеді екен. Бекіністен шыққалы бері Мунроның кеудесі кердең, келбетіндс тәкаппарлы шырай бар. Монкальмнің шляпасында желкілдеген аппақ үкіні көргеңде полковниктің кесек біткен күшті тұлғасынан кәріліктің күллі белгілері кеткендей болып, екі көзі жайнап шыға келді.

— Солдаттарға сақ болыңдар деңіз, сэр,— деп сыбырлады Мунро Дунканға.

Шалдың сөзін жақындап қалған француз жасағының барабан дабылы бөліп кетті. Ағылшындар дереу соңдай салютпен жауап қайтарды. Әр жасақтан ақ жалау ұстаған ординарецтер бөлінді де, сақ шотланд тоқтай қалды. Ағылшын эскорты қасында тұр. Әскери ізетпен қысқа сәлемдескен соң Монкальм шапшаң да қағылез қимылмен Мунроға қарай жүрді. Ардагердің алдында бас киімін алып еді, аппақ үкісі жерге тие жаздады.

Мунроның үрдісінде батырға тән өркеуделік басым болса да француздың бойындағыдай байсалдылық пен астарлы ілтифат байқалмайды. Екеуі де біразға дейін сөз қатыспай, біріне-бірі барлай қарап тұрды. Ақыры Монкальмнің шені үлкен болғандықтан әрі кездесудің сипатына орай үнсіздікті бірінші болып француз бұзды. Әдеттегі сәлем, сауқаттаи кейін ол Дунканға қарап, ескі танысын көргендей күлімсіреп қойып, французша былай деді:

—Біздің әңгімемізге сіздің қатысатыныңызға өте қуаныштьшың майор. Енді бізге тілмаштың, көмегіне жүгінудің қажеті жоқ, өйткені менің сөздерімді өз тілдеріңізде өзім сөйлегендей өте дәл жеткізетініңізді білем.

Дункан басын иді.

Монкальм енді ағылшындардың кішкентай жасағы тәріздекіп өзіне жақындай түскен эскортына қарап сөйледі:

—Кейін, жігіттер! Аздап кейін тұрыңдар!

Майор Хейворд өз ниеттерінің түзік екенін дәлелдеу үшін дәл соңдай бұйрықты қайталайын деп тұрып айналасына көз салып еді, орман арасынан екі қолбасының кездесуіне қызыға қараған көптеген үнділерді көрді.

—Маркиз де Монкальм, біздің жағдайымыздың басқашалау екенін байқап тұрған шығар, әлбетте,— деп қысыла үн қатты да, ол айнала анталаған қызылтәндерді нұсқады.—Сақтағыш сарбаздарымызды кері қайтарсақ, біздің түгелдей жау қолында қаларымыз ақиқат қой.

—Майор, сізге берген сөзіміз бар, сол сөз не қатерден де қорғайды,— деп Монкальм қолымен жүрек түсын басты.— Меніңше соңыңөзі-ақ жеткілікті болса керек.

—Жә! Әрірек тұрыңдар,— деді Дункан ағылшын эскортын басқарған офицерге,— біздің әңгімеміз естілмейтіндей жерге шегініңдер де, бұйрығымызды күтіңдер.

Күзетсіз қалып бара жатқанын көріп қобалжыған Мунро дереу себебін түсіндіруді талап етті.

—Сенімсіздік көрсеткеннің өзімізге пайдасы жоқ, сэр,— деді Дункан.— Маркиз де Монкальм бізге ешқандай қатерден сескенбеңіздер деп серт беріп тұр, оның уәдесіне сенетінімізді дәлелдеу үшін мен эскортқа кері шегінуге жарлық қылдым.

—Бәлки, буныңыздың бәрі дұрыс та шығар, сэр, дегенмен өзім маркиздің сөзіне онша сеніңкіремей тұрмын.

—Қымбатты сэр, бүткіл Европа мен Америкаға даңқы жайылғап офицермен сөйлесіп тұрғанымызды ұмытпаңыз. Ондай атақты адамға сенімсіздік көрсеткеніміз жарамас.

Шал амалы құрығандай қолын сермеді.

Монкальм күбір-күбір әңгіменің аяқталуын асықпай күтті, сосын ол Мунроның қасына келіп, сөзін бастады.

Майор, сіздің бастығыңызбен жүздесуді өтінген себебім мі.шада,— деді Монкальм,— ол оз королінің намысын қорғау іі.чдыида қолынан келгеннің бәрін істеді, енді адамдарға аяуші.ілықпен қарау керек деген үнге құлақ асқаны жөн. Жауға іоіітарыс қылудың соңғы үмітінен айрылғанша ол қаһарманп.іқнен шайқасты және берілген жоқ, деген сөзімді мен қашан оолса да, қайда болса да қайталаудан танбаймын.

Дункан бұл сөзді кәрі комендантқа тәржімалап жеткізіп еді, Мунро тәкаппар пішінмең бірақ сыпайы жауап берді:

—Маркиз де Монкальмнің езімді мадақтаған куәлігін мен өте жоғары бағалаймын, дегенмен жауынгерлік парызымды орындаудан бас тартпағаным жөн-ау деймін, соңда жаңағы бағамыз да өсе түсер ме еді.

Хейворд француз генералына полковниктің жауабын айтқанда Монкальм мырс етті.

—Қайтейін, ерік өздеріңізде, дегенмен еш пайдасы жоқ, орынсыз тоңмойындықты қоймасаңыздар, манадан бері хас қаһармандықтарыңызға бола уәде қылып тұрған нәрселердің бәрінен бас тарта салуым әбден ықтимал. Күшіміздің көптігі мен қарсыласудың бос әурешілік екеніне көзіңізді жеткізу үшін біздің қосты көріп шыққыңыз келмей ме, полковник?

—Француз королінің әскерлері қызметті жақсы атқаратын мен білемін, — деді бірбеткей,— алайда өз әміршімнің де тап соңдай құдіретті де адал берілген армиясы бар.

—Ал, біздің бағымызға, ондай армия жоқ,— деді Монкальм.

—Хейворд, француз генералынан сұраңызшы, дүрбісін салып Гудзонды көре ала ма екен? Сосын генерал Вэббтің күштері бізге қашан және қай арадан көмекке келетінін біле ме екен?

—Сізге генерал Вэббтің өзі жауап берсін, — деді де әккі Монкальм ойламаған жерден Мунроның қолына ашылған хатты ұстата салды.— Полковник, міне мына қағаздан сіз генерал Вэббтің жасағы менің армиямды мазаламайтынын білесіз.

Француздың сөзін Дунканның тәржімалауын күтпестен ардагер қағазды жұлып алды, осы шапшаңдығыныңөзінен-ақоның қолға түскен хаттың мазмұнына қаншалық мән беретіні аңғарылды. Хат жолдарын жүгірте қарап шығып, өңіндегі менмен тәкаппарлықтан айырылып, мұңайып қалды. Коменданттың ерні дірілдеп, қолындағы бір жапырақ қағаз сусып жерге гүсті, бар үміті бір соққыдан күйрегендей болып, шалдың басы салбырап кетті. Дункан қағазды жерден алып, еркіншектігіне кешірім де сұрамастан, хаттың қатал сөздерін оқыды. Генерал Вэбб қоршауда қалған Мунроға қарсыласпай-ақ қой деп кеңес беріпті, қайта бекіністі тезірек өткізгені жөп екенін, өйткені Уильям-Генри қамалының комендантына көмекке өзінің бір адам да жібере алмайтынын айтыпты.

—Жалған емес,— деді Дункан қағазды ары-бері аударыстыра қарап,— Вэббтің қолы қойылған. Қолға түскен хат, шынында, осы болу керек.

—Ол мені сатып кетті! — деп күйінді Мунро.— Ешқашан ұятқа батып көрмеген босағамызды былғап, масқара қылды, ақ шашты басыма жуылмас күйе жақты.

—Олай демеңіз! —Дунканның даусы қату шықты.— Қамал да, жауынгерлік ар-намысымыз да әзірге өз қолымызда! Өлсек те өз өмірімізді дұшпан тым қымбатқа түсті-ау деп қиналатындай бағаға саталық.

—Рақмет, балам! — деді шал талмасы ұстағандай сілейіп тұрған кейпіне жан кіріп.—Мунроның есіне өз борышын жақсы салдың! Қамалға барып, қорған ішінен моламызды қаза берейік!

—Мырзалар,— деп Монкальм екі-үш қадам ілгері аттады,— егер мен жайлы «мына хатты пайдаланып, ерлердің еңсесін түсіргелі тұр екен немесе осындай арамдықпен дәйексіз даңққа жетпек екен» деп ойлайтын болсаңыздар, сіздер мені, Луи де Сен-Веранды жақсы білмейді екенсіздер. Сабыр етіңіздер, қояр шартымды айтайын, соңы тыңдаңыздар.

—Француз не деп тұр? — деп сұрлана қалды ардагер.— Бас косыннан шықкан хатты қолыма түсірдім деп мақтанып тұрғаннан cay ма өзі? Айтыңыз оған, егер жауын сөзбен қорқытып, тілмен тізе бүктіргісі келетін болса, онда әскерлерін біздің қамалдан алып, Эдуард бекінісіне бастасын.

Дункан полковниктің сөзін Монкальмге түсіндірді.

—Маркиз де Монкальм, құлағымыз сізде,—деп сабырмен сыздана үн қатты Мунро.

—Дәл қазір сіздер бекіністі ұстап тұра алмайсыздар, деп кайталады кең пейілді дұшпан, — және де біздің мемлекетіміздің мүддесі үшін бұл қамалдың күл—талқанын шығарып қирату керек еді, бірақ біз сіздіңөзіңіз бен ержүрек жолдастарыңызға солдат жүрегіне қадырменді асылдарыңызды түгел қайтарамыз.

—Туларымызды ше? — деп сұрады Хейворд.

—Англияға апарып, корольдеріңізге көрсетіңіздер.

—Қару-жарақ қалай?

—Қолдарыңызда қалады. Өз қаруларыңыз өздеріңізден басқа ешкімге делайық емес.

—Біз сыртқа шығып, қамалды өткізеді екеміз ғой?.

—Бәрі де сіздерге әбден лайық құрметпен істеледі.

Дункап Мунроға бұрылып, Монкальмнің ұсынысын жеткізді. Полковник жаудың бұндай ғажайып оқыс мейірімділігіне қатты қайран қалып, аңырайып қалыпты.

— Барыңыз, Дункан,— деді ол сосын, — маркизбен бірге соның шатырына барыңыз да, шаруаны тындырыңыз. Досына көмектесуге қорқатын ағылшын мен өз артықшылығын пайдалануды ар санаған французды көрем ден ешқашан да ойлаған емес едім.

Солай деді де, ардагер тағы да мойнын сөлбірейтіп, бекінісіне қарай аяңдады. Оның қайғылы хабармен оралғанын үдірейген гарнизон көңілсіз күйінен аңғарды.

Дункан қамалдың берілу шарттарын анықтамақ болып Монкальмның қасында қалды. Түнгі қарауылдың алғаш ауысуы кезінде ол қамалға қайтып оралып, комендантпен қысқаша ақылдасты да, қайтадан қақпадан шықты. Ол кеткен соң іле мынадай хабар таратылды: соғыс қимылдары тоқтатылады, Мунро қол қойған келісім бойынша бекініс таңертең жау қолына өтеді, гарнизон қару-жарағын, туларын, құрал-жабдықтарын сақтап қалады, яғни әскер тілімен айтқанда жауынгерлік ар-намысын қолдан шығармайды.





XVII ТАРАУ

Екі жақтың да әскерлері 1757 жылғы 9 августың түнін горикан түбіндегі шөл далада дәл бір Европаның қақ ортасындағы жазықта жатқандай өткізді. Жеңілгендердің жүздері түнеріңкі, қамкөңіл, үнсіз болса, жеңімпаздар салтанат құшағында. Дегенмен қайғының да, қуаныштың да шегі бар ғой: түн жарымынан ауа айналаны жым-жырт тыныштық басты, ұланғайыр қара орманның қалың ұйқысын қос қорыған жас француздың жарқын үні немесе дұшпанды уәделі мерзімге дейін қамал дуалына жақындатпай тұрған кәрлі дауыс қана ауықауық бұзып қояды. Таң алдындағы алагеуім бұлыңғыр шақта жаңағы аракідік шолақ айқайлардыңөзі де байыз тауып ұйқыға шомғандай.

Осындай тылсым тыныштықта француз қосындағы еңселі шатырдың жабулы есігі сырылып ашылды да, іштен ұзын бойлы кісі шықты. Үстінде денесін түгел жапқан плащы бар. Француз қолбасының күзетінде тұрған гренадер оны үнсіз өткізіп жіберді. Солдат оған тіпті әекери ізет көрсетіп, салют те берді. Офицер қатарласа тігілген көп шатырдың арасымен жүріп отырып, Уильям-Генри бекінісіне бет түзеді.

Әлгі кісі жолын кес-кестеп алдан шыққан сақшыларға жақындап келеді де, сұрақтарына тез-тез жауап қайтарып, тоқтаусыз ілгері тарта береді.

Осылайша жиі аялдағанымен ол қос ортасынан бірте-бірте алыстап, шеткі бекеттерге жақындай түсті. Ақыры ол жау қамалының түбінде тұрған ең шеткі қарауылға да жетті. Үйреншікті сұраққ естілді.

—Келе жатқан кім?

—Франция!— деген жауап айтылды.

—Пароль!

—Жеңіс,— деп анау сақшыға жақындай түсті, енді күзетші солдат оның әр сыбырын анық ести алады.

—Жарайды,— деді сақшы мылтығын иығына ала беріп.— Дегенмен тым ерте серуендейді екенсіз.

—Қырағы болған жөн, балам,— деді де әлгі кісі плащының жағасын төмен түсіріп, солдаттың бетіне үңіле бір қарап қойып, ілгері жүріп кетті.

Сақшы селк ете түсіп, мылтығын жалмажан иығынан алды да, бейтаныс адамға ең құрметті ізетпен әскери сәлем жасады, ал мылтығын қайтадан иығына салып, жалт бұрылып, өз орнына кетіп бара жатып:

—Шынында да қырағы болу керек екен! — деді тісінің арасынан сыбырлай сөйлеп.— Тегінде, біздің генерал ұйықтамайды-ау деймін өзі.

Офицер әлгі сақшының аузынан шыққан таңданышты сөздерді естімеген болып кете берді де, көлдің жайдақ жағасына жетіп, Уильям-Генри бекінісінің батыс қорғанына әбден тақап барып тоқтады. Ай бетін шарбы бұлттар торлапты, айналадағы заттар айқындамай, булыңғырланып көрінеді. Сақтығы мол офицер ағашқа жабысып ұзақ тұрды, шамасы, ағылшын бекінісінің қарауытқан үнсіз қорғанын көзбен барлап тұрғандай, және де ол қамалға қызық қуған көрермендей емес, өз ісін білетін әскери адамның көзімен тінте қарап тұр. Ақыры плащ жамылған кісі торуылына көңілі толғандай болып, таң шапағын тосқандай шығыстағы тау жотасына бір қарап қойып, енді-енді кері қайтпақ боп тұрғанда ең таяу қорғаннан әлде бір дыбыс шығып, кідіруге мәжбүр етті.

Тап осы сәтте қорғанның шетіне еңгезердей зор денелі біpeу келіп, француз қосының алыстағы ағараңдаған көп шатырларына тесіле көз жіберіп, қимылсыз тұрып қалды. Әлгі кісі де әлсін-әлі шығыс жаққа қарағыштап қояды, таңның тезірек атуын бұл да асыға күткен тәрізді. Сәлден соң оның қарауытқан тұлғасы қорғанға жабысып, жымыңдаған мың сан жұлдызды айдынына шомылдырып жатқандай болып аяқ астыда шалқыған көл бетіне ден қойғандай тағы да қимылсыз қалды.

Беймезгіл шақта қалың ойға шомған мына кісінің мұңды кейпі, нән тұлғасы оның кім екенін төмендегі бақылаушыға үнсіз жария еткендей. Француз офицері сақтыққа басып, ағашты айналып кетті. Сол сәтте оның құлағына тағы бір жаңа дыбыс естіліп, және тоқтатты. Тыныш жатқан су болар-болмас шылп етіп, жағадағы қиыршық тастар шықырлады. Көл жақтан қарауытқан тұлға көрініп, француз тұрған жерге қарай сыбыссыз жақындай берді. Сосын әлгі кісі мылтығын жайлап көтеріп, кездей бастады: бірақ оқ атылмады, француз офицері қолын созып, мылтықтың құлағын алақанымен жапты.

Арам ойы осылайша іске аспай қалған үнді шошып кетіп:

—Хуг! — деп дауыстап жіберді.

Француз офицері жауап орнына үндіні иығынан бүре ұстап, сөз қатпаған қалпы дыбыстары естіліп қалатын қатерлі жерден былайырақ алып шықты. Сосын Монкальм плащының өңірін ашып, үстіндегі мундирі мен омырауындағы орденін көрсетті де:

—Бұның қалай, жарқыным-ау!—деді таңырқап.— Әлде балам ағылшын әкелері мен канадалық әкелерінің жаулықты қойып, томагавкілерін көміп тастағанын білмей ме екен?

—Соңда гурондар не істеуі керек? — деді үнді шала-пұла французшылап.— Біздің жауынгерлердің бірде-біреуі скальп алып үлгерген жоқ, ал ақжүзділер болса, татуласа қойыпты.

—Солай де! Ой, Айлакер Түлкім-ай! Осыдан сәл ғана бұрын бізбен жауығып жүрген досымыздың бұндай пысықтық көрсетуі артықтау болар. Түлкі ағылшын қосынан кеткелі беpi күн ұясына неше рет батты екен?

—Ол күн қайда барып батты дейсіз? Тауға барып батты да, айналаны суық қараңғылық басты. Ол қайта шыққанда жарық пен жылу да қайта оралады. Айлакер Түлкі — өз тайпасының жарық күні. Қалың бұлттар оны өз халқына көрсетпей келіп еді, енді аспан әлемі ашылып, күн жарқырап тұр.

—Түлкінің өз тайпасына құдіреті жететінін мен жақсы білемін, — деді Монкальм,— өйткені ол күні кеше гурондардың скальпін сыдыруға әуес еді, енді бүгін оларды от басына алқа-қотан отырғызып қойып, ақыл айтып жүр.

—Магуа — ұлы көсем.

—Солай екенін дәлелдеймін десе, ол өз тайпасын біздің жаңа достарымызбен дұрыс қарым-қатынас жасауға үйретсін.

—Канадалықтардың басшысы өзінің жас жауынгерлерін мына орманға не үшін бастап келді екен және топырақтан соққан үлкен үйді зеңбіректен неге атқылады екен? —деп сұрады зымиян үнді.

—Осы өлкені жаулап алу үшін. Бұл аймақтың шын иесі – менің әміршім. Ол маған және сенің әкеңе бұл өңірді ағылшын қоныстарынан тазартуды тапсырған болатын. Ағылшындар өздігінен кететін болды, соңдықтан олар енді жау емес.

—Жарайды. Бірақ Магуа томагавкісін қанға суару үшін алып шықты ғой. Ал Түлкі балтасының ақ жүзіне әлі ештеңе тамбады. Аз да болса қан жұқсың сосын оны көсем өзі де жерге көміп тастайды.

—Магуа Францияның абырой-атағына кір келтірмеймін деп серт беріп еді ғой. Тұзкөлдің арғы бетінде тұратын ұлы корольдің жаулары бұның да жауы болса, оның достары да Магуа мен оның тайпасына дос болуға тиіс.

—Тапқан екенсіз «достарды!» — деп кекете үн қатты үнді.— Одан да әкем Магуаға қолын берсінші.

Қол астына жинаған жауынгер тайпаларға деген өз ықпалын зорлықпен емес, қайта келісімпаздықпен күшейте алатынын айқын сезген Монкальм іштей жақтырмаса да үндінің айтқанын істеді. Магуа француз генералының саусағын көкірегіндегі терең тыртыққа басып тұрып:

—Бұның не екенін әкеміз біле ме екен? — деп екілене сұрады.— Міне, мына жердегі?

—Әлбетте, жарақаттың орнын білмейтін жауынгер болушы ма еді. Бұл қорғасын оқтың ізі ғой.

—Ал мынау не? — деп үнді әдетте плащ жамылып жүретін, ал орай жалаңаш жотасын Монкальмге көрсетті.

—Мынау ма? Баламды қатты жәбірлеген екен. Кім оны осыншама дүрелеген?

—Магуа ағылшындардың вигвамында өлердей боп қатты ұйықтап қалыпты, мынау іздер соңда темір шыбықтан түскен екен, — деп үнді кеудесін кернеген ызасын жасыра алмай булыға күлді. Дегенмен тез сабасына түсіп, қалған сөзін мекерлікпен паңдана сөйледі:— Бар да, өз солдаттарыңа тыныштықтың туғанын жариялай бер.

Гурон жауынгерлерімен қалай сөйлесуді Айлакер Түлкінің өзі біледі.

Монкальмнің жауабын күтпестен қызылтән мылтыгын қолтығына қысты да, өз жолдастары тығылып жатқан қара орманға қарай жайлап басып жөн түзеді. Қостан шыкданша ол өзін тоқтатпақ болып аяқ аттаған сайын айқайлап жөн сұраған солдаттарға селт етіп көңіл бөлместен, меңірейген қалпы жүре берді. Солдаттар оның жүрісі, түр-тұлғасын және көзсіз батырлығын білетіндіктен ғана оқ шығармай тұр.

Өзінің тағы одақтасының аяқ астынан көрсеткен мына мінезіне қамыққан Монкальм қызылтәннен ажырасқан жерде әлі де ұзақ тұрды.

Ақыры ол осындай салтанат сәтінде әншейін әлсіздік сынды болып көрінген шытырман ойды серпіп тастады да, өз шатырына қарай аяңдады. Жолай күзетте тұрған қарауылдарға қосты әдеттегі әуенмен оятарсыңдар деп әмір қылды.

Miнe, француз даңғараларының дабылдатқан дүқгірі де естілді, онсыз да дүбірлі үнді орман жаңғырығы еселеп күшейге түсті. Кең алқапты әскери әуендер керкеп, даңғара үнін көміп кетті. Керней дауысы француз қосының үстінде ең соңғы жалқау солдат орнына барып тұрғанша шат-шадыман екпінмсн сарнай берді. Оның есесіне британдықтардың дабылы ,ащы дабыспен ышқына шаңқ етті де, шарт тыйыла қалды.

Ұзамай француздар генералды қарсы алмақ боп сап түзей бастады. Ал Монкальм шеруді көруге шыкдан кезде сарбаздардың қару-жарағында шағырмақ күннің шаңқан нұры ойнап тұрған-ды. Генерал оларға жұрт әлдеқашан біліп болған жетістік жайлы салтанаттап баяндады. Сол-ақ екең дереу қамалды қорғайтын қадырмен жасақ бөлінді де, ол бастықтың алдынан соң-салтанатпен сап түзеп өтті. Бұдан соң ағылшындарға француздардың жақындап қалғанын хабарлаған белгі берілді.

Бұл кезде ағылшын қамалында мүлдем қарама-қайшы жәйттер болып жатқан-ды. Жеңімпаздардың таянғанын жариялаған дабыл басылысымен ондағылар бекіністен тезірек шығып кетуге дайындала бастады. Әлгінде ғана сәтсіз аяқталған айқастың қызуы бойларынан әлі кете қоймаған солдаттар, оқталмаған мылтықтарын түнжыраңқы кейіппен иықтарына салып, қатарласып жатыр: түрлерінде намысты қолдан бермей, кек қайтаруға ынтызарлық райы бар. Соңда да ағылшындар әскери ізеттен аспай, тәртіпті тақ-тұқ орындап жүр. Қатын-қалаш пен бала-шаға ғана біресе онда, біресе мұнда шапқылап ауре: біреулері қалған-құтқан дүниеліктерін жақып, екіншілері еркектері мен әкелерін іздеп сабылуда.

Қайғылы болғанымен қайыса қоймаған қату Мунроны солдаттар үнсіз қарсы алды. Басқа түскен пәлеге қанша мойымаймын дегенмен, мынау оқыс оқиға оны қақ жүректен түйреп өткендей.

Шалдың сабырлы да ұлағатты мұң-шері Дунканға қатты әсер етті. Өзіне жүктелген міндетті атқарған соң ол полковниктің қасына келіп, оның жеке өзі үшін қандай қолқабыс жасай алатынын сұрады.

—Қыздарым,— деп тоқ етерін қысқа қайырды Мунро.

—Жасаған-ау! Осы уаққа дейін олардың жайын ешкім ойластырмап па еді? -

—Майор Хейворд, бүгін мен тек жауынгермін, — деді ардагер.— Осындағылардың, қай-қайсысы да менің туған баламдай болуға толық праволы.

Дунканға осының, өзі де жеткілікті еді. Ол қымбат уақытгың бірер минутын да босқа шығасы етпестен, Кора мен Алисаны тауып алмақ болып, Мунроның мекен жайына қарай жүгірді.

Дункан оларды полковниктің аласа үйінің табалдырығынан аттай бере ұшыратты. Аттанысқа сақадай сай екен: айнала сықсыңдап жылаған әйелдер. Кораның өңі құп-қу, үрей нышаны бар, сонда да әдеттегі қайсарлығынан ада бола қоймапты, Алисаның қызарып кеткен екі көзінен егіліп ұзақ жылағаны көрініп тұр. Қыздар Дунканды қуана қарсы алды, әдеттегідей емес, бұл жолы сөзді де бірінші болып Кораның өзі бастады.

—Қамал құрыды, дегенмен ар алдында таза шығармыз,— деп күлімсіреген болды ол.

—Иә, арымыздың сүттен ақ, судан таза екені күмәнсіз. Дегенмен өзгенің халін ойлағанша өз қамыңызды көбірек жейтін кез келді, қымбатты мисс Мунро. Әскер салты әкеңіз екезмізден біраз уақыт солдаттармен бірге бола тұруды талап етеді. Айтыңызшы, шегініс кезінде сіздерді анау-мынау кездейсоқ жәйттер мен аласапыран қат-қабаттан қорғайтын сенімді жанашырды қайдан табамыз?

—Бізге ешкімнің де қажеті жоқ,— деді Кора.— Мынадай қиын сәтте біздің әкеміздей асыл адамның қыздарын қорлауға немесе ренжітуге кімнің батылы бармақ дейсіз!

—Корольдің ең мықты полкына қолбасы етеміз десе де мен сіздерді жалғыз тастауға келіспес едім,— деді жігіт жанжағына асыға көз жіберіп.— Алисатайдыңөзіңіздей қайсар еместігін есіңізге алыңызшы, Кора. Алдағы қиыншылықгарға оның шыдар-шыдамасын бір құдайдың өзі ғана біледі.

—Айтқаныңыз жөн де шығар,— деді Кора бұрынғысынан да шерлі пішінмен жымиып.— Естідіңіз бе? Іздегеніміз жолдан табылып, қиын сәтте қол ұшын ұсынар жанашыр досты жазмыштың өзі жетелеп әкеле жатыр.

Дункан қулағын тосты та, оның нені меңзеп тұрғанын дереу түсіне қойды.

Оның құлағына қасиетті гимннің салиқалы салтанатқа толы асқақ сазы естілді. Хейворд иелері кетіп қалған көршілес үйден киелі жырды жан-тәнімен беріле, елти шырқап отырған Давидті тауып алды.

Сосын ол Гамуттың иығынан түртіп, келген шаруасын айтты.

—Тап солай,— деді Давид патшаның қарапайым аттасы,— о қыздардың бойында кісі қызығар үйлесімді үрдістердің мол екені рас. Біз бір қатерді бастан бірге өткерген жандармыз, енді тыныштық сәтінде де бір-бірімізге сүйеніш болғанымыз ләзім. Таң қылаң бере термелеген құлшылығымды енді бата-аятпен қайырсам болды, сосын бара берем ғой оларға. Екінші дауыс боп қосылғын, келмей ме, достым? Ырғағы оңай, әуені әмбе белгілі саз ғой.

Іле Гамут кішкентай кітапшасын ұсынып, камертонын дыңылдатып алды да, әй-шайға қарамай гимнді бастай жөнелді. Амал жоқ, Хейворд оның жырды аяқтауын тосты. Ақыры ол Давидтің көзілдірігін алып, кітапшасын қалтасына салып жатқанын көрді де, былай деді:

—Сізге қыздардың қасына ешкімді жолатпау міндеті жүктеледі. Оларды бірде-бір жан жәбірлемейтін болсын, бишара әкелерін де әжуалауға жол бермеу керек. Бұл міндетті орындауға сізге олардың қызметшілері де көмектеседі.

—Тап солай!

—Дегенмен үнділер әйтпесе жау әскерінің басқа да сұммайыларының біреу-міреуі қастарыңа келіп мазалауы мүмкін, ондай жағдайда тізе бұгу шарттарын естеріне салып, мына қылықтарыңды Монкальмнің өзіне жеткіземін, деңіз. Аузымыздан осындай сөз шығысымен-ақ олардың жымдай болатынына сенімім кәміл.

—Оған да болмаса, тентектерді тезге салудың жолын өзім табамын, — деп кітабын көрсетіп, мақтанып қойды Давид.— Мынаның бір өлеңін келістіріп тұрып айтып берсеңіз, жоқ, жай айтып қоймай, бар дауыспен күркірете шырқасаңыз, тию білмес тентегіңіз де тым-тырыс болады. Қалай басталушы еді, өзі? Е, былай: «Мәжусилер неге соңдай ыза-дүр?»

—Жә, жетеді,— деді Хейворд — бір-бірімізді жақсы түсіндік, енді әрқайсымыз өз міндетімізді атқаруға кіріскеніміз жөн.

Гамут, Хейвордтың сөзіне оңай көнді де, екеуі қыздарға қарай аяңдады. Кора өздерінің жаңа жанашырына құшақ жайып қуана қоймаса да ілтипатпен қарсы алды. Қуқыл өңді Алисаның екі бетіне қан жүгіріп, Хейвордтың қамқорлығына алғыс айтып жатыр. Дункан оларға көш басындағы жасақпен бірге шамалы ұзап шыққасын қастарына қайтып оралатынын айтып, қоштаса бастады.

Осы кезде жылжуға белгі берілді де, ағылшын қолының алдыңғы сапы орнынан қозғалды. Керней үнінен селк еткен қыздар айнала көз жіберігі еді, қамал қақпасы жақтан француз гренадерлерінің ақ мундирлерін көрді. Үстерінен бұлт көшкендей болғанға бастарын көтерсе, желбіреген француз туының астына келіп тоқтаған екен.

—Жүрейік, — деді Кора.— Ағылшын солдатының қыздары бұл арада тұрғаны келіспес.

Алиса әпкесініқ қолына асылды да, екеуі қалың топтың қақ ортасында қамал майданынан кете берді.

Қыздар қақпадан шығып келе жатқан кезде француз офицерлері бастарын иіп ізет білдіруден артық ешқандай қолқа быс көрсете қоймады, өйткені он дай көмектерін Мунроның қыздары ұнатар-ұнатпасын білмей дағдарды. Мініске жарар бар көлік, барлық куйме біткен аурулар мен жаралыларға берілген-ді. Содан да Кора әлсіздердің орнын алғанша жаяу жүрістің азабын тартуға бекінді. Шынында да, бұт артар көліктің аздығынан көптеген ғаріп-кемтар, ауру солдаттар жасақ соңында өз аяқтарымен ілбіп келе жатқан. Ыңырсыған жаралылар; үн-түнсіз сазара аяңдаған сау сарбаздар; үрейлері ұшқан қатын-қалаш, бала-шаға. Осындай үркек тобыр қамал қақпасынан ашық далаға шыға бере-ақ қайғылы көрініске тап болды. Жап-жақын жерде, оң қол жақта самсаған француз әскерлері тұр екен,өйткені Монкальмнің солдаттары бекініскс кірісімен-ақ генерал айналадағы жасақтарын түгелдей қамал маңына топтастырған еді. Француздар жеңілген дұшпанныц қимыл-қозғалысын әдеттегі әскери ілтипаттарын көрсете тұрып, үн қатпастан жіті қадағалауда; жеңімпаздардың еш қансы да табысқа дандайсып, дұшпанды келемеждеген жоқ, намыстарына да тимеді.

Үш мың адамдай ағылшын жасақтары жазық үстімен жайлап жылжып, Гудзонға апаратын жол орманға қаоай бұрылатын жердегі қорғаныс бекетіне қарай бет түзеп барады. Орман жиегінен үнділер көрінді. Жау жаққа тесіле көз тігеді өздері; кейбіреулері жемтік көрген кезқұйрықтай соңдарынан қалмай келеді, шүйлігіп кеп, соғып өтейін десе, самсап тұрған француз қолынан ғана сескенетін секілді. Дегенмен бірсыпыра гурондар сап ішіне кіріп кетіп, ашық жаулыққа баспаса да, айналаларыиа алақ-жұлақ алара қарап, жеңілгендерді түнере бақылап келеді.

Хейворд бастаған алдыңғы топ шатқалға барып кірді. Тосыннан әлдеқандай шаң-шұң шығып Кора сол жаққа бұрылды. Жасақтың бір адамы саптан шығып қалыпты да, әлдекім оның қолындағы жиған-терген заттарын тартып алыпты.

Өзі де өгіздей өңкиген бойына сараңдығы сай бейбақ екең қолындағысынан оңайлықпен айырыла қойғысы келмесе керек. Жанжалға басқалар да араласқан: бірі солдатты жақтайды, екіншілері оған зорлық жасағанды ақтайды. Айқай-ұйқай күшейіп, керіс қыза түсті. Дау шыққан жерге жүз шамалы жабайы жиналды, жаңа ғана он шақты гурон жүрген ара е дегенше қызылтәндерге толды да кетті. Кораның көзіне Магуа шалынды. Ол аталастарының қалың ортасына кіріп барды да, сайқал тілін безеп сарнай жөнелді. Әйелдер мен балалар үріккен құстың үйіріндей болып үрпиісіп тұр.

Магуа қолын ерніне тақап, жан түршіктіре шыңғырып жіберді. Қалыңның ішінде қаптап жүрген үнділер өздеріне жақсы тапмс атонлы айқайды естіген кезде түгелдей дерлік дүрлігіп, жазық үстін сілкіндіре шулап қоя берді. Адам баласының көмейінен әмісе туа бермейтін әлгіндей қорқынышты да ащы қиқу ну орманды да жаңғырықтырды.

Әлгіндей қаһарлы белгі берілісімен орман ішінен екі мыңнам астам жабайы жүгіре шығып, жазық, бетіне құмырсқадай қаптап кетті. Адам айтқысыз кескілескен қантөгіс басталды. Қайда қарасаң да аранын ашқан ажал. Қит еткен қарсылық қанішерлердің қатыгездігін өсіре түскендей, жабайылар тіпті өліктердің өзін де құр қалдырар емес. Қан сел боп ақты. Гурондар сол қанға құнығып, мейлінше желігіп алған.

Тәртіпті жасақтар тез арада қатарларын түзеп, айнала тұра қалды да, жабайыларды майдан шебінің сарт айбарымен тоқтатпақ болды. Бұл ниеттері аз-кем іске асқанымен солдаттардың көпшілігі құтырып кеткен жабайыларды мылтықтың құндағымен жасқаймыз деп тұра-тұра ұмтылысып жүріп қолдарындағы қаруларынан айрылып қалды.

Мұндайда нақ қанша уақыттың өткенін кім білсін. Мына сұмдық басталғалы бері мүмкін он-ақ минут өткен шығар, бірақ ол тым ұзақ, тіпті ғасырдай болып көрінді. Қорқыныштан үрейлері ұшып, әбден әлсіреп қалған Кора мен Алиса кісендеп қойғандай бір орыннан қозғалмай топ қатынның ортасында тұр. Қашуға мүмкіндік бермей, ығы-жығы топтасқан қатындар бірте-бірте жан сауғалап, ыдырай бастады. Быт-шыт болып, беталды қашамыз деп, гурондардың томагавкілеріне оңай жем боп жатыр. Айнала азан-қазан, шыңғырған, ыңырсыған үндер, жалынған, қарғыс атқан дауыстар. Осындай аласапыранның арасынан Алисаның көзі әкесінің бойшаң тұлғасын шалып қалды. Мунро ұрыс даласын көктей өтіп, француз қосына бет түзеп бара жатқандай. Ол жан-жақтан төнген қауіпқатерге селт етіп көңіл болместен, нәмарт Монкальмнен өзі уәде қылса да әлі жібере қоймаған, әйелдер үшін әскер күзетін талап етуге асығып келеді. Әбден долданып, еліріп алған жабайылардың өзі жалт-жұлт еткен балталары мен үкілі найзаларын көтере беріп, оның сабырлы жүзін көреді де, қаруларын сілтемей тұрып қалады. Ардагердің қайратты қолдары да басына төнген ажалды соққыларды еш саспастан қағып жібереді.

— Әке, әке! Біз мұндамыз, мұнда!— деп айқай салды Алиса өздерін байқамай өтіп бара жатқан Мунроға.— Бері кел, әке, әйтпесе біз құримыз!

Оның шырылдаған дауысына қандай тас жүрек те шыдай алмас еді, бірақ жауап қатқан ешкім болмады. Ақырында шалқұлағына бір ызың жеткендей тоқтай қалып, айналасына зер сала бастап еді, бірақ дәп сол сәтте Алиса талықсып құлап кетті де, Кора қасына жер тізерлеп отыра қалып, қимылсыз жатқан сіңлісінің бетіне үңілді. Командирлік парызын өтеуге асыққан Мунро басын шайқады да, ілгері жүре берді.

—Бикеш...— деді Гамут, дәл осы сәтте қолынан келер көмегі жоқ, қаншалықты бишара болса да ол өзіне тапсырылған қыздарды тастап кете алмай тұрған-ды.— Бикеш, мынадай жын-перінің қанды ойнағында христиандардың тұруына болмайды. Жүріңіз, қашайық!

—Бара беріңіз,— деді Кора сіңлісінен көзін алмай,— өз басыңызды сауғалаңыз, бәрі бір маған көмектесе алмайсыз.

Қыздың бұл шешімнен қайтпайтынын Давид қол қимылынан да аңғарды. Сосын ол сұрқия істерін әлі аяқтап болмаған гурондардың қара тұлғаларына кектене қарап біраз тұрды, серейген ұзын бойы бұрынғысынан да зорайып кеткендей, демін күрсіне алады, өңінде қатты қобалжу мен үлкен толғаныстың ізі бар.

—Тауратта31 айтқан екен ғой,— деді ол,— Давид атты әлсіз бала Сәуіл патшаны арфа ойнап, өлең айтып жеңген екен, деп.

Сөйтті де ол тамағын кенеп алып, бар дауысымен шырқай жөнеліп еді, қасиетті гимн қанды жазықтағы азаң-қазан барша шуды басып кетті. Оның дауысын естіген көптеген жабайылар қорғансыз әнші мен қыздарды оп-оңай тонап, скальптерін сыдырып алмақ боп жан-жақтан андыздай ұмтылғанымен, шабыттана жырлап тұрған әншінің карақшыдай қолапайсыз тұлғасын көргенде бір сәт кідіреді де, жүгіріп өтіп кетеді. Ақ сарбаздың өлер алдындағы ақтық әнін қаймықпай айтып тұрғанына тәнті болғандай, оған әрі таңдана, әрі табына қарайды да, одан гөрі қорқақтау жауларға қарай шабады. Осы табысына мастанған Давид қасиетті гимннің әсерін арттыра түспек болып даусын бұрынғыдан да қаттырақ шығарды. Алайда нәтижесі мүлде керісінше болды. Әншінің үні осы маңайдан жүгіріп өтіп бара жатқан Магуаның құлағына шалынды. Бұрынғы тұтқындарын қайтадан қолға түсіре алатынына қуанған Айлакер Түлкі бұларға аттандап ұмтылды.

—Кеттік!— деді ол қан-қан қолымен Кораның көйлегінен шап беріп,— Гуронның саған деген вигвамы әлі бос тұр. Мына тұрған жеріңнен сол үй артық емес пе?

—Жоғал!— деп Кора оның сайқал жүзін көргісі келмей, көзін қолымен көлегейлей берді.

Үнді сақ-сақ күліп, қанды қолын жоғары көтерді.

—Мына қолдағы қан қып-қызыл, бірақ ол ақ тәннен ақ тәннен аққан қан!

—Құбыжық! Қантөгісті бастаған сенсің!

—Магуа — ұлы көсем,— деп кеудесін көтере сөйледі жабайды.— Қарашаш оның тайпасына барар ма екен?

—Басымды кессең де бармаймын!

Магуа сәл ғана кідірді, сосын қу үнді әлі есін жимаған, жеп-жеңіл Алисаны көтеріп алды

да, орманға қарай тартты.

—Тоқта!—деп ышқына айқайлады оның соңынан тұра жүгірген Кора.— Қайда апарасың оны, сұмырай? Таста!

Магуа оның дауысына елең еткен де жоқ.

—Тоқтаңыз, бикеш, тоқтаңыз!— деп Гамут айқайға басты.— Қанпезерлер әннің қасиетін сезе бастады, ұзамай мынау сұмдық тоқтайды.

Кораның тоқтай қоймағанын байқаған соң сөзіне берік Данид киелі жырын мақамдай созып, ән ырғағына орай сидиган қолдарын шошаңдатып, қыздың соңынан қосыла жүгірді. Осы қалыптарынан танбастан олар кең алқапты кесіп өтті. Жолай қашқандарды да, жаралыларды да, өлгендерді де көрді. Қатыгез гурон өзін де, қолындағы олжасын да қорғай алатынды. Соңынан ерген қояншық тәрізді ғажайып қосшысы болмаса Кора да жабайылардан құтылмас еді; әрине, үнділер жын соққан жанға жолай қоймады.

Қауіп-қатер мен қуғыннан құтылудың қыруар әдісіне әккі боп алған ысқаяқ Магуа кішірек саймен жылыстап отырып орманнан бір-ақ шықты, онда барғасын жолаушылар қалдырып кеткен нарраганзеттерді оп-оңай тауып алды. Аттарды өзі секілді түсінен кісі шошырлық қызылтәнге бақтырып қойыпты. Түлкі бір ерте Алисаны көтеріп мінгізді де, Кораға екінші атқа қон деп бұйырды.

Кіші қыз өзін ала қашқан сұмға қараса, іші-бауыры қалтырап кетеді, дегенмен анау жан түршігерлік қантөгістен құтылғанын ойласа, көңілі аздап дегбір тапқандай болады. Содан да ол атқа қонысымен екі қолын әпкесіне қарай созды, жас қыздың ыстық сезім мен жалбарынысқа толы мына қимылы гуронның да жүрегін жібіткендей болды. Ол Алисаны көтеріп алып, Кораға мінгестірді де, нарраганзетті жетектеп, орманға сүңгіді. Давид өзін аналардың тіпті өлтіруге де місе тұтпағандай жалғыз тастап кеткенін көргеннен кейін, үнділерден қалған жайдақ атқа екі бұтын салақтатып мініп алды да, тұтқын қыздардың соңынан шаба жөнелді.





XVIII ТАРАУ

Қамалды алғаннан бергі үшінші күн аяқталып қалған шақ. Гориканның жағасын жым-жырт тыныштық пен тылсым ажал жайлап жатыр. Жеңімпаздар әскерінің әлгінде ғана дүбірлі думанға толы қосының жұртында қаңыраған бос үйлер қалыпты. Қираған қамал бықсыған от құшағында. Анда да, мұнда да көмірге айналған белағаштар, зеңбірек доптарының жарғышақтары, талқаны шыққан тас үйлердің кесектері.

Ауа райы да өзгеріп кеткен. Бетін тұман басқан күннің қызуы сезілмейді. Шілденің қайнаған ыстығында қап-қара болып қуырылып қалған жүздеген дене енді қарашаның ызғарындай суық желдің өтінде қоқайып қата бастапты. Әдепкіде қырқа қуып, терістікке қарай жөңкіліп жатқан будақ-будақ сұйық тұман енді қара шымылдықтай тұтасып алып, кері көшіп келеді. Гориканның айнадай айдыны да жоқ. Көл үстінде теріскей жел гулей соғып, жал-жал жасыл толқындар жағалауға жалп-жалп ұрады.

О жер, бұ жердегі қурап кеткен қаудыр шөп жел өтіне шыдай алмай, жерге жабысады. Қылтанақ шықпаған сыр жалаңаш тау сілемдерінің әр сызығына дейін ап-анық көрінеді. Қалың тұманның, сұрқай шымылдығы жапқан аспан әлеміне қанша көз тіксен де тесіп өте алмастай.

Жел де қырық құбылып тұр: біресе сыбыр айтқандай болып жер бетін жалай соқса, іле-шала ішін тарта ышқынып кеп, орманға килігеді де, жолай кезіккен шырпы-шыбықтар мен жапырақтарды үйіріп ала жөнеледі. Дауылмен алысып, қайқаңдай ұшқан үш-төрт қузғын ұланғайыр орман мұхитының үстінен қалықтай өтіп барып, кез келген жерге қонақтап, жиіркенішті істеріне — өлексе жеуге кірісіп-ақ кетті.

Айнала тым-тырыс тылсым күйде, қулазып қалған. Бейне осында келген тіршілік иелерін қатыгез ажал қапелімде қиып түскендей. Қылмысқойлар кеткен соң қантөгіс тәртіп қойылып, адам баласы бұл араға енді-енді қайта жақындай бастаған тәрізді.

Күн батуға таяқ бойы қалғанда Гудзонға апаратын жол бойындағы ағаш арасынан бес адам шығып, қиранды қамалға қарай жүрді. Сақтана басып, баяу жақындап келеді. Жылдам қимыл, жымысқы жүрісіне қарағанда ең алдыңғысы жабайы сияқты. Ол әр төмпеге шығып, әрбір қарайғанды қадағалап қарап алады да, жолдастарына содан кейін ғана жөн сілтейді. Ормандағы соғыс кезінде қажетті қырағылықты аналар да сақтап келеді: Тағы бір үнді оқшау шығып, орманның шет жағын бақылап келеді, қырағы көзі ешқандай қауіп-қатерді қалт жіберместей. Жолаушылардың қалған үшеуі ақтар.

Бұлардың мінез-құлқы қандай әр түрлі болса, көл жағасына келер жолдағы кезіккен қорқынышты көріністер жасақ мүшелеріне де соңдай түрліше әсер еткен болатын. Ең алдағы бозбала тамтығы қалмаған өліктерге көз қиығымен тітіркене қарап келеді. Бойын билеген алай-түлей күшті сезімдерді сыртқа шығаруға батылы бармайды, ал көңіл аудармай, сөндіріп тастайын десе, оған тәжірибесі жетпейді. Оның жасы үлкен қызылтән жолдасы бұндай әлсіздіктен ада. Ол өліктердің жанынан еті өліп кеткен адамдай былқ етпей өте береді.

Көңілдерін жаппай құста басқан ақтардың сезімі де әр алуан. Үстіндегі киімі орман тұрғынына тән болғанымен сұсты сырт кейпі мен жүріс-тұрысынан соғыс сұрапылына талайдан көндіккен жан екені айқын аңғарылатын ақ бурыл шашты, әжім жүзді адам өте-мөте қабырға қайыстырар сойқан ізін көрген сайын көкірегі қарс айырыла ah ұрады. Оның қасында келе жатқан жас жігіт селк ете түседі де, ана кісіні аяғандай болып, бойын тез жиып ала қояды. Тек ең соңғы жасақшы ғана өз ойын ешкімнен сескенбей самбырлап айтып келеді.

Оқушы, әлбетте, бұл жолаушылардың қастарына Мунро мен Хейвордты ерткен могикандар екенін және олардың ақ тән досы — барлаушы екенін өзі де ұғып отырған болу керек.

Алдағы Ункас болатын, ойпаттың ортан беліне жете бергенде ол қиқу салып, жолдастарын жиып алды. Жас үнді калан болса, солай үйіліп жатқан бір топ әйел өлігінің қасында тұр. Іріп-шіри бастаған өліктердің қорқынышты кейпіне қарамастан көзсіз сүйіспеншілік жетелеген Мунро мен Хейворд олардың арасынан аяулы аруларды табамыз ба деп тұра ұмтылды. Барлаушы келген кезде бұлар өліктерге ойлы жүзбен үнсіз қарап тұр екен. Мына сұмдықты көргенде батырының екі беті ызадан түтігіп кетті.

—Қаншама қан кешіп, соғыс сұмдығын қаншама көрдім дссем де, дәл мынадай дулей қаталдықты көрген емен, — деді ол. Сосын сөзін делаваршылап жалғастырды.— Сен не дейсің, Чингачгук? Төбе басын қар көмген күндерде гурондар мына қылықтарын әйелдеріне айтып мақтанар ма екен, қалай?

Могикандар көсемінің қоңырқай жүзінде ызалы кек ойнады, ол кездігін қыннан суырды

да, сыр алдырмастан сырт айиалып кетті. Бет әлпеті де мүлдем ештеңе болмағандай сабырлы кейіпке енді.

—Хуг!— деп қалды осы кезде аяғының ұшына көтеріліп, алға қарай тесіле көз жіберген жас могикан.

Соның дауысы мен шалт қимылынан үріккен құзғындар көтеріле ұшып, басқа жемтік іздеуге кетті.

—О не, балам?—деді барлаушы, ырғуға дайындалған жолбарыстай жүрелеп отыра қалып.

Ункас ештеңе айтпай жүгіріп кетті де, сәлден соң қолына Кораның шляпасына жабатын жасыл торғынының бір жапырағын желбірете ұстап, ағаш арасынан арсалаңдап шыға келді. Жолдастары да дереу соңың төңірегіне қайта жиылды.

—Жалғызым менің, шыбын жаным!—деп еңіреп қоя берді Мунро.

—Көрер күн бар ма жанымды?!

—Ункас аянбайды,— деген қысқа жауап естілді.

Алайда жас могиканның қарапайым да астарлы сөзі әкекүйігіне жұбату бола қоймады. Торғын жыртығын қолына жұмарлай ұстаған шал айналадағы бұталарға әлде бір жасырын сыр іздегендей болып, әрі сескене, әрі ынтыға қарап тұр.

—Бұл арадан қырғын ізі көрінбейді ғой,— деді Хейворд.— Қатерлі құйын соқпаған сияқты бұл жерде.

—Солай екені айдан анық,— деп қостады оны салиқалы барлаушы,— дегенмен жас ару немесе оны тонаған қу осы арадан өткені хақ, өйткені мен оның бет жабатын үлбірек бүркенішін жақсы білемін. Дұрыс айтасың, Ункас: қарашаштың осында болғаны рас, және де шошыған киіктей жан сауғалап орманға қашқаны да жөн — өйтпегенде қашан өлтіреді деп күтіп тұрсын ба! Ізін қарастырайық. Үндініңкөзі ауадағы араның ізін де аңдайды-ау деген ой келеді кейде маған.

Осы ұсыныс айтылуы мұң екен, жас могикан садақ оғындай самғап кетті де, барлаушы сөзін аяқтап болмай жатып-ақ орман шетінен қуана дауыстап белгі берді. Оның соңынан тура-тура жүгіріскен серіктері шамшыр ағашыныңтөменгі бұтағына ілініп қалған торғын жаулықтың екінші жартысын көрді.

—Ақырын, ақырын,— деді барлаушы асыға ұмтылған Хейвордтың алдын өзініңұзын мылтығымен кес-кестеп.— Біз енді не істеу керек екенін білеміз, тек ізді таптай көрмеңдер. Асығыс аттаған бір қадам талай сергелдеңге түсіруі ықтимал. Әйтеуір ізін таптық, бұнымызға дау жоқ.

—Құдай жолыңызды оңғарсың ардақтым, жолыңызды оңғарсын!— деп дауыстады Мунро.

—Егер олар жалғыз кетсе, біз сияқты айналсоқтап, бұл арадан он екі милядай жер жүруі мүмкін. Ал егер гурондардың немесе басқа бір француз үнділерінің қолына түссе, Канаданың шекарасына таяп қалған болу керек. Соңда бұнымыз қалай болды өзі? — деп турашыл барлаушы жолдастарының үрейлі де мазаң жүздеріне бір қарап алды.— Сайраған іздің бір ұштығында біз тұрмыз, яғни могикандар үшеуміз оның екінші ұштығын бұдан жүздеген миля алыстап кетсе де сөз жоқ табамыз!.. Ақырын, Ункас, ақырын. Елді мекеннің ебелегі тәрізді елпектемей тұра тұр, жеңіл жүрістің ізі көмескі болатыны ұмытқансың ғой, тегі.

–Хуг!—деген Чингачгуктың дауысы естілді. Ол орман ішіндегі аласа бұтакы әлдекімнің жапырып өткен жерін ыждағатпен қарап трған болатын. Енді еңсесін жоғары көтеріп, шұбар жылан көрген адамдай кейіппен аяқ астын нұсқап тұр екен.

Адам аяғының ізі, ап-анық!— деді жабайы көрсеткен жерге еңкейген Хейворд.— Шалшықтың шетін басқан екен,тайға басқан тақбадай сайрап жатыр. Тұтқынға түскен екен олар.

—Құла дүзде аштан өлгеннен тұтқын болған артық,— деді барлаушы.— Ізден енді адаса қоймаспыз. Могикандар бәріміз олардың вигвамына кіреріміз даусыз, осылай болатынына бас қоямын: елу шақпақ тасқа елу құндыздың терісін тігемін!.. Ункас шырағым, еңкейші берірек, мынау етік емес, мокасиннің ізі ғой, ал мокасиннің бедеріне қарап бірдеме білмес пе екенбіз?

Жас могикан ізге еңкейіп, айнала шашылып жатқан жапырақтарды былай сырып тастады да, сезікті чекке үңілген бүгінгінің банкиріндей тесіліп қарай бастады. Ақыры ол өз зерттеуіне көңілі толғандай болып, белін жазды.

—Ал, балам,— деді барлаушы,— қалай екен? Мына ізден оны-мұны білуге бола ма?

—Бұл Айлакер Түлкінің ізі.

—Солай де! Тағы да сол сұм, зымиян пері екен ғой! Бұғыатардың лебізін естімей қарақшылығын қоймайтын болды ол.

—Мокасиндерді бірінен-бірін ажыратып бола ма, жаңылып тұрған шығар,— деп Хейворд күдігін емес, үмітін айтты.

—Сіз аяқ біткен де бірінен-бірі айнымайды деуіңіз мүмкін, ал шынында солай ма? Бір аяқ үлкен, екіншісі кіші, біреуі жалпақ, екіншісі жіңішке, біреуінің тұрқы биік, екіншісінікі — аласа, біреуінің өкшесі ішіне қарай бұлтия бітсе, екіншісінікі сыртқа теуіп тұрады. Бір кітап екінші кітапқа қандай ұқсаса, бір мокасин де екінші сыңарына соңдай ұқсас болады. Кәне, Ункас, мен көрейінші. Бір пікірдің орнына екі пікір айтылса, кітап та, мокасин де зиян шекпейді.

Барлаушы дереу іске кірісті.

—Жөн айтыпсың, балам,— деді ол іле.— Ішкіш үнді ішпейтінге қарағанда салмағын өкшесіне салып жүреді, жалпы маскүнем атаулы ақ болса да, қызылтән болса да аяғын талтаңдай басады. Мына іздің кейпі де содан бір аумайды! Кел, сагамор, сен де көрші, бұндай іздерді талай өлшеп ең ғой.

Чингачгук барлаушыны көп өтіндірмей, аяқ астына тез қаpaп шықты да, бір-ақ сөзбен жауап қатты:

—Магуа.

—Сонымен мәселенің басы ашылды: бұл арадан қарашаш пен Магуа өткен.

—Ал Алиса жоқ па екен олардың қасында? —деді Хейворд.

—Еш ізін көре алмай тұрмыз-ау,— деді барлаушы айналадағы бұта-бұтаға, ағаштарға және жер бетіне зер сала үңіле түсіп.

—Анау немене? Ункас, барып анау тікенді бұтага ілініп қалған нәрсені әкелші.

Үнді әкелген әлгі затты барлаушы қолына алды да, жоғары көтере ұстап, үнсіз ғана сықылықтап күліп жіберді.

—Әншінің аспабы ғой!— деді ол күліп алып.— Ункас, етік ізің алты фут және екі дюйм еті бар адам салмағын көтере алатын нән етіктің ізін қарағын. Байғусқа деген үмітім қайта тұтанған сияқты; бостан-бос сарнауды қойып, пайдалы іске кешкен бе деймін өзі.

—Кора мен Алисаның қасында қандай болса да әйтеуір бір дос бар екен, — деді Хейворд.

—Эй,— деп ызалана мысқылдады Қырги Көз,— со жарықтық қайтадан әнге басар! Қолынан ас камдарлық бұғы түсіру, саз-батпақтан өту немесе гуронды бауыздау келе ме о сорлының? Келмейді екен, одан да кез келген торғай артық... Ал балам, қалай, біздің болжалымызға айғақ боларлық дерек табылды ма?

—Мына бір жерде аяғына етік киген адамның ізіндей бір нәрсе бар сиякты. Біздің досымыз осы емес пе екен?

—Жапырақтарды байқап қозға, әйтпесе іздің сүлдерінен айырылып қаласың. Мынау қарашаштың ізі. Әнші бұл ізді екшесімен-ақ тапап кетер еді.

—Кәне? Кішкентай балапанымның ізін көрсетіңдерші маған!—деп Мунро бұталарды ашып, болар-болмас көмескі бедерге еңкейе үңілді.

Қанша жеңіл болса да қыз аяғынан түскен анық ізді көргенде кәрі жауынгердің көзі жасқа толып кетті. Хейворд шалдың көңілін аулағысы келіп барлаушыға былай деді:

—Ізден адасып қалмай тұрғанда тезірек жолға шығайық. Бұндайда тұткындағыларға әр минут ғасырдай боп көрінеді ғой.

—Уақыттан озуға асықпайық,— деді Қырғи Көз әлі де ізге тесілген қалпы.— Біздің білетініміз бұл арадан қарақшыгурон, қарашаш және әнші өткендігі. Ал алтын тұлымды, көгілдір көзді ару қайда? Бұны да, батылдығы да әпкесінен сәл кемшіл болғанымен өзі көрікті, жағымды жан еді. Сонда оның не досы, не жанашыр адамы болмағаны ма?

–Құдайым оны досқа деген зәруліктен сақтасын, әманда! Біз оны іздемегенде, енді не істеп жүрміз? Басқаны қайдам, өз басым оны тапқанша іздеуді қоймаймын!—деді Хейворд дауыстап.

—Олай болса, біздің жолымыз ажырайды, өйткені ол бұл арадан өтпеген: қанша жеңіл болса да бір белгісі қалар еді ғой.

Хейворд ұнжұрқасы түскендей болып, теріс айналып кетті. Барлаушы оның көңіл күйіндегі өзгерісті байқамай, сәл ойланды да, сөзін жалғады.

—Қарашаш пен оның сіңлісінен басқа бірде-бір әйел баласы мына жапан түзде мынадай із қалдыра алмас еді. Қарашаштың осында болғанын біз білеміз, ал екіншісінің ізі қайда? Осы ізді біраз қуалық, егер ештеңе таппасақ, ойпатқа қайтып ораламыз да, басқа жолға түсеміз... Тарт алға, Ункас, көзіңді құрғақ жапырақтардан алма. Мен бұталарды бағдарлаймын, ал сенің әкең жер бетін қадағалар. Кеттік, достар, күн батып барады.

—Мен ештемеге жарамаймын ба?—деп қиылды Хейворд.

—Сіз бе? — өзінің қызылтән достарымен бірге ілгерілеп кеткен барлаушы сәл іркілді.— Сіз біздің соңымыздан жүріп, ізімізді таптап отырыңыз.

Біраз жүрген соң, үнділер тоқтай қалып, жер бетіндегі әлде нені бұрынғыдан да зор ықыласпен қарай бастады. Әкелі-балалы екеуі біресе әлгі затқа, біресе бір-біріне қарап, даңғырласып қалды.

—Кішкентай аяқтың ізін тапты ма екен? — деді соларға қарай асыққан барлаушы.— Бұ не? Мына жерге торуыл құрған ба?.. Жоқ, мініс аттар екен ғой! Жә, сыр ашылды, енді бізге бәрі де түнгі аспандағы Темірқазықтай айқын. Иә, осы арада олар атқа қоныпты. Аттарды, мінеки, мынау ағашқа байлаған, ал анау жерде тура Канадаға тартатын даңғыл жол бар.

—Бірақ кіші мисс Мунродан, Алисадан еш дерек болмай тұр-ау,— деді Дункан.

—Ункас жерден жаңа ғана бір жарқырауык зат тауып алыпты. Әкелші, балам, өзін жақсылап көрейік.

Алисаның мойнынан тастамайтын танакөз алқасын Хейворд бірден таныды. Ол бұны сүйікті қызының мойнынан қанды қырғын болатын күні таңертеңгілікте де көрген болатын. Жігіт асыл затты бас салып, кеудесіне қысты. Ал барлаушы болса, оны Хейвордтың алып қойғанын байқамай, мылтығының аузымен жапырақ арасын түрткілеп, таңырқай іздеп жүр.

—Қап,— дейді ол күрсініп,— көздің жаси бастағаны кәріліктің қас белгісі. Жарқырауық неменің көзге түспеуін қарашы! Бірақ қанша кәртайсам да мингіден кек алуға көзім жететін шығар. Дегенмен жылтыр ойыншықты тауып, өзінің заңды иесіне табыс еткен артық болмас еді-ау, оның өзі ұлан-ұзақ іздің екі ұштығын бір-біріне қосу деген сөз ғой, ал қазір екі аралықта жалпақ Лаврентий бар, тіпті үлкен көлдер жатуы да мүмкін.

—Онда аттанысты кейінге қалдыруға тіпті болмайды, жүру керек, — деп жабыса түсті Хейворд.— Кеттік!

—Жас қан не, қызу қан не — бәрі бір дейді екен. Біз тиын аулап жүргеніміз жоқ, Гориканға қамарымыз бұғы да емес. Күн-түн қатып, адам аяғы баспаған құладүзге сапар шегеміз, онда кітаби білімнің еш септігі болмайды. Үнді от басында отырып, ақыл-кеңес трубкасын тартпайынша ондай жолға шықпайды. Мен өзім ақ болсам да пайдалы парасатқа толы сол үрдісті қатты сыйлаймын. Соңдықтан да біз ескі қамалдың қирандысына қайтып ораламыз да, от жағамыз, ал таңертең сөзшең қатындар мен тағатсыз балаларға ұұқсамай, кәдуілгі еркекке тән жинақылықпен сақадай сай болып аттанамыз.

Барлаушының сөз ыңғайына қарап, Хейворд оған қарсы келуден түк шықпасын ұқты. Мунро тағы да естен айрылғандай болып, меңірейіп қалды, тегі оны бұл халден оқыс оқиға ғана оята алатын шығар. Сөйтіп айтқанға көнуден басқа амал қалмады, жігіт ардагердің қолынан ұстап, ойпатқа баратын жолға бұрылған үнділер мен барлаушының соңынан жүрді.





XIX ТАРАУ

Жолаушылар қираған қамалға түн қараңғылығында ғана қайтып оралды. Айнала бұрынғыдан да қорқынышты тәрізді. Барлаушы мен оның достары дереу түнемел қамына кірісті. Қарауытқан қабырғаға бірнеше бөренені сүйестіре тіреп, үстін шыбық-шырпымен бүркеп еді, әжептәуір баспана болды. Хейворд жас үндінің әлгі лашықты нұсқап тұрғанын көріп, ымын түсінді де, Мунроны лапастың астына кіріңіз деп үгіттей бастады.Қос ботасынан айрылып, боздап қалған байғұс шалдың қасында байыз тауып отыра алмай Дункан қайтадан сыртқа шықты.

Қырғи Көз бен үнділер от жағып, сүрленген аю етін жеуге кіріскен кезде жігіт қираған қамалдың Горикан жақтағы бөлігіне бет алды. Жел тынған,толқын да құмдақ жағалауға жайлап қана жылыстай соғады. Тоқтаусыз жөңкіліп, қара барқындаған шабыстан шаршағандай болған бұлттар да ыдырай бастапты; қату қабақ, қара батпан қоюлары көкжиекте түнере ьүйдектелсе, түбіт тектес, ала шарбы жеңілдері айдын үстіндне тау шоқыларының шырқауында ұяларын айнала ұшқан үйір құстай қалықтап жүр. Анда-санда жөңкілген бұлт арасымен аспан түнегін бір сәтке болса да сәулелендіріп өтетін қызыл шоқтай жайнаған жалғыз жұлдыз жарқ етіп қалады. Тау жақты көзге түртсе көргісіз тастай қараңғылық басқан. Етектегі кең жазық моладай құлазып қалған; тұлдыр тыныштықты тырс еткен дыбыс, үп еткен жел бұзар емес.

Дункан қайдағы-жайдағыны еске түсіретін осынау көрініске қарап біраз тұрды. Бертіндегі қорған үстінде жарқырай жанған отты айнала орман тұрғындары отыр, ал олардың арғы жағындағы өліктер жатқан жер қапас қараңғылық құшағында. Аздан соң оған әлдеқандай түсініксіз дыбыстар естілгендей болды. Бойын үрей билегеніне бір шама шамданып та қалды. Көлге бұрылып, су бетінде діріл қаққан көмескі жұлдыздарға көз тоқтатпақ болды. Соңда да құлағын еріксіз тігіп, елеңдеуін қоймады. Ақыры түн-түнектен әлдекімнің аяқ дыбырын анық естіген секілденді. Дегбірі кеткен Дункан ақырын ғана дыбыстап барлаушыны шақырды. Қырғи Көз мылтығын иығына салып, Хейвордтың қасына аспай-саспай сенімді түрмен келді.

Өзінің де, серіктерінің де мүлдем қауіпсіз екеніне сенімі кәміл тәрізді.

—Құлақ салыңызшы,— деді Дункан, — жазық жақтан әлдеқандай дыбыс шыққандай. Бәлки, Монкальм әскерін әлі әкете қоймады ма екен?

—Е, онда көзден құлақ артық болғаны,— деді барлаушы бәз баяғы сабырлы қалпын өзгертпей; ол жаңа ғана аузына бір жапырақ аю етін салған болатың содан да еркін сөйлей алмай тұр.— Оның күллі әскерімен бірге Тэйде қалғанын мен өз көзіммен көргенмін. Бұл француз дегеніңіз ісі сәтті аяқталса, үйіне қайтып, би билеп, әйелдермен көңіл көтеруге асық боп тұрады екен ғой.

—Қайдам. Соғыс кезінде үнді біткен ұйқыдан айрылады, бұнда да оны-мұны тонағысы келген бір гурон жүрмесіне кім кепіл. Отты өшіріп, сақшы қойған жөн болар еді. Тыңдаңызшы! Естимісіз ештеңе?

—Үнділер мола маңына көп баса бермейді. Кісі өлтіруге қаншама құштар болғанмен скальптерін алған соң кайта айналып соға бермейді.

—Естідіңіз бе?.. Тағы да!..— деді Дункан оның сөзін бөліп.

—Иә, иә, қасқырлардың қарбытары көп болса да, аз болса да өстіп басынып кететін кезі болады,— деп барлаушы сабырлы қалпын соңда да өзгерте қоймады.— Жарық молдау, уақыт жеткілікті болса, қорқаулардың бірнешеуін түсіріп қалар едім. Дегенмен... Бұ не өзі шынында?

—Соңда бұлар қасқыр болмағаны ғой, ә?

Қырғи Көз жайлап басын шайқады да, оттың жарығы жетпейтін жерге барайық дегендей ым қақты. Сосын сақтықта қорлық жоқ дегендей, әлгінде өзін таң-тамаша қалдырған әлсіз дыбыс тағы да шықпас па екен деп, умсына құлақ түрді. Алайда бұл әрекетінен ештеңе өнбеді білем, сәлден кейін-ақ Дунканға бұрылып сыбыр ете түсті:

—Ункасты шақыру керек. Біз естімегенді үнді ажыратады; мен болсам ақпын және онымнан бас тартпаймын.

Әкесімен әңгімелесіп отырған жас могикан жапалақтың уілін естігенде орнынан ұшып тұрып, дыбыс қай жақтан шықты деп, қараңғылыққа қадалды да қалды. Барлаушы екінші қайтара шақырды, іле-шала бұлар отырған жерге қорған жағалап, баспалап кеп қалған Ункас та көзге шалынды.

Қырғи Көз онымен делавар тілінде аз-кем тіл қатысты. Өзін неге шақырғанын естісімен Ункас дереу жерге етпеттеп жата кетті; мүлдем қимылсыз қатып қалғандай көрініп еді Дунканға. Жас жауынгердің қыбырсыз сірескен қалпына қайран қалып, барлауды қалай жасайтынын білмек болған Хейворд жақындап барып, әлгі өзі көз алмаған қарайғанға еңкейді. Сөйтсе Ункас зым-зия жоқ, қорған үйіндісінің үстінде қарауытқан әлдеқандай зат қана жатыр.

—Оу, могикан қайда? — деп сұрады ол барлаушыдаң аң-таң болып шегіне беріп.— Дәп осы жерге екпетінен түскенін өз көзіммен көрдім, бұл арадан бір табан да қозғалмағанына ант ішуге бармын.

—Тсс! Жайырақ сөйлеңіз. Сөзімізге қандай құлақ түрулі екенін қайдан білеміз, ал мингілер болса — залым тайпа. Ункас үшін қам жемеңіз, ол жазыққа шығып кетті. Бұл арада макуастар қалған болса, айла-қулығы өздерінен бір кем емес дұшпанға тап болды дей беріңіз.

—Соңда сіз Монкальм өзінің үнділерін түгелдей шақырып алмаған деп ойлайсыз ба? Жолдастарымызды жиып, қаруымызды сайлайық. Соғысқа жарайтын бес жан екенбіз ғой.

—Өлгіңіз келмесе, дымыңызды шығармаңыз. Сагаморға қараңызшы. Егер осы маңайда тығылып жатқан анау-мынау жау болса, ол сагамордың бет әлпетінен біздіңөзімізге төнген қауіп-қатерді сезіп қалғанымызды ешқашан да біле алмайды.

–Бірақ олар бұны көрмей ме, сөйтіп көзін жойып жібереді ғой. Өзі от жанында отыр, қандай айқын көрінеді. Қарауылға ең алдымен сол ілінері хақ.

—Әділін айтып отырғаныңызға дау жоқ,— деп барлаушы да мазасыздана түсті.— Бірақ не істеу керек? Сезіктенгенімізді сездірсек болды, дайындалуға мұршамызды келтірмей бас салады. Біздің Ункасты шақырғанымызды Чингачгук естіді, демек бір нәрсеге тап болғанымызды біліп отыр. Мен оған біздің мингтің ізін кескенімізді айтамын қазір, қалғанын өзі білср.

Барлаушы аузына саусақтарын салып, жайлап ысқырыпқалды. Дункан бейне жыланның ысылын естігендей болып шалқасынан түсе жаздады. Чингачгук басын қолымен таянып, ойүстінде отырған-ды: өзі атын иемденген жәндіктің ысылын естіген кезде ол басын селк етіп жұлып алып, жалын атқан қара көздерімен жан-жағына тесіле қарап өтті. Сосын шалт қимылын тез жасырып, оның орнына әшейін, мазасызданған, таңырқаған кейіпке ене қалды. Мылтығы қол созым жерде ғана жатқан. Отыруға ыңғайлы болсын деп бел шешкенде томагавкісі де түсіп қалыпты; жабайының күллі тұлғасы жан тыныштығына әбден беріліп, рақаттанып демалып отырған адамдікіндей бейқам. Қарт могикан осы қалпын мүлде өзгерткен жоқ, тек басын сүйеген қолын гана алмастырды да, үнді жауынгерлеріне тән ұстамды, салиқалы сабырмен істің артын күтіп отыра берді.

Дегенмен могикан көсемінің ұйықтамай отырганын Хейворд аңғарып қалды; танауы делдиіп, басын бір жағына қырындай бұрып, жіті жанарын жан-жағына тінткілей тастап отыр.

—Сагаморга қараңызшы! — деп сыбырлады Қырги Көз Хейводтың қолына түртіп. — Өзінің сәл-пәл артық қимылы мен орынсыз көзқарасынан біздің жоспарымыздың іске аспай, ана сұмпайылардың қолына түсіп қалатынымызды айтпай сезіп отыр сабазың...

Оның сөзін жарқ еткен от пен мылтық даусы бөліп жіберді. Могиканның алдындагы от ұшқын шашып, бұрқ ете түсті. Хейворд екінші рет қараса, Чингачгук көзден ғайып болыпты.

Бұл кезде барлаушы да мылтығын сайлап, дұшпанды тағатсыздана күтіп отырған-ды. Алайда далаға кеткен жаңғыз оқтан басқа қайтадан шабуыл жасала қоймайды. Бір-екі рет бұта сытырлап, біреулер ағаш арасымен қаша жөнелгендей болды. Аздан соң Қырғи Көз әлдекімдерден үркіп, зытып бара жатқан қасқырларды көрсетті. Біразға созылған үрей-сезікке толы үзілістен кейін су шалпылдап, артынша басқа мылтықтан оқ атылды.

—Мынау Ункас!— деді барлаушы.— Баланың мылтығы мылтық-ақ. Әкесі өз баласының былдырын қандай жақсы білсе, бұл мылтықтың дабысын мен де соңдай білем, өйткені ұзын мойын карабинімді тауып алғанша өз қолымнан өткен бұғыатар ғой.

—Бұ не болғаны өзі соңда?—деп сұрады Дункан.— Біреулер бізді сыртымыздан аңдып жатқан болды ғой, енді құрыдық десеңші!

—Рас, анау быт-шыты шыққан шалалар қас ниеттің кесапатын көрсетеді, дегенмен оның бізге еш кесел жасай алмағанына мына үнді куә,— деп барлаушы мылтығын түсірді де, от жарығына қайта шыққан Чингачгуктің соңына еріп, қорғанға қарай беттеді.— Бұ не, сагамор? Мингілер шынымен-ақ бізге шабуыл жасағаны ма, әлде бұл жауынгер жасаққа ілесіп жүріп, өліктердіц скалъпін алатың сосын үйіне қайтып, қатын-қалаштың алдында батырлығын айтып бөсетін жалғызілікті оңбағанның ісі ме?

Чингачгук бұрынғы орнына жайғасып отырып, өзінің түбіне жете жаздаған әлгі жалғыз оқ тиген шаланы асықпай мұқият қарап шыққаннан кейін ғана жауап қайтарды. Саусағын шошайтып:

—Біреу,— деді ағылшынша.

—Мен де солай ойлап ем,— деді Қырғи Көз отыра беpiп.— Ал Ункастың оғына ұшпай тұрып көлге сүңгіп үлгергендіктен оңбаған неме енді, екі могикан мен ақ аңшының ізін қуып жүріп үлкен торуылға түсіп қала жаздадым, деп өтірікті судай сапырып, сықпыртатын болар. Офицерлер жайлы жұмған аузын аша қоймас, өйткені бұндайда оларды адам санатына да қоспайды. Жә, айта берсін мейлі, бопты! Аузына келгенін көкитін ақымақтың бейпіл аузына тамылдырық салатын адал азаматтар қай халықтан да табылады. Албастының атқан оғы дәл құлағыңның түбінен зу ете түсті-ау, сагамор.

Чингачгук жаңағы бір қияпетті шыбын шаққан құрлым көрмей, бұрынғы былқ етпес сабырлы қалпына қайта енді. Бұлардың қатарына келіп қосылған Ункас әкесіне тән салмақты пішінмен от басынан орын алды.

Xейворд көз алдында болып жатқан жағдаятқа әрі қызыға, әрі таңырқай қарап қапты. Орман тұрғындары бірін-бірі бұнын, ақыл-ойы жетпейтін басқа бір тілде ұғынысатын сияқты көрінеді оған. Қараңғы жазықтағы оқиғаға араласып қайтқан үнді жігіті емес, ақ бозбала болса, ол онда өз көзімен көрігендерін тезірек жеткізуге, тіпті әсірелеп, өсіріп баяндауға асығар еді, ал мынау жас жауынгер сабыр сақтап, үлкендердің рұқсатынсыз ауыз ашпай отыр. Шынында да, дәп осы арада үндінің кеуде қағып, мақтана қоярлықтай жөні де жоқ болып, содан да Хейворд сұрақ қоймаса, бәлки, бір ауыз артық сөз де айтылмасы әбден мүмкін-ді.

Дұшпаныңыз білдірмей кетті ме, Ункас? — деп сұрады Дункан.— Мылтық атқаныңызды естідік, оғыңыз дарыған шығар?

Жас жауынгер үстіндегі аңшы киімінің етегін көтеріп, белін байлаған бір тұп шашты — жеңіс белгісін көрсетті. Чингачгук скальпті қолына алып, біразға дейін тесіле қарап отырды да, кенет төбе теріні қатты жиіркенген сыңаймен лақтырып жіберіп:

—Онеида!— деді.

—Онеида!— деп қайталады барлаушы. Ол жақындап келіп қанды теріге үңілді.— Құдайым-ау! Соңымызға онеидадар түссе, сорымыз сопақ астаудай болған екен! Бұ пәлелер жан-жағымызды түгел қоршайды енді. Ақтардың көзі бір үндінің терісін екінші үндінікінен ажырата алмайды, ал сагамор болса, мына теріні мингінікі деп тұр, тіпті бұ бишараның тайпасына дейін тап басып айтып тұр, бейне бас терісі — қағаз да, оған шыққан әр тал шаш — әріп сияқты. Ал, балам, сен пе дейсің бұған? Мына оңбаған қай елден?

Ункас барлаушыға байыптап қарап алды да, жұмсақ үнмен жауап қатты:

—Онеида!

—Бұ да онеида дейді! Әдетте жалғыз үндінің аузынан шыққан сөздің өзі де тура келеді; ал оның айтқанын басқа тайпаластары қоштаса, ондайда қате болуы мүлде мүмкін емее.

—Бишара неме бізді француздармен шатастырған ғой,— деді Хейворд,— әйтпесе өз достарына қастандық қылуға бармас еді.

—Әскери бояуы бадырайып тұрған могиканды гурон екен деп шатасты демексіз бе! Бұның өзі Монкальмнің ақ мундирлі гренадерлерін сіз ағылшын гвардияшыларының қызыл күртесімен шатастырды дегенмен бірдей нәрсе,— деп барлаушы қарсылық білдірді.— Жо-жоқ, сұр жылан шатаса қоймаса керек, оның үстіне бұл арада пәлендей қателік те жоқ, өйткені ақтардың өзара жаугершілігі кезінде кімнің жағында соғысса да делаварлар мен мингілердің бір-біріне бәрі бір іштері жылымайды. Соңдықтан менің өзім де онеидалардың ағылшындар жағында екеніне қарамастан жолыма көлденең келсе, оңбаған немені атып кетуден тайынбас едім.

—Оныңыз өзіміз жасасқан шартты бұзғандық болар еді.

—Адам бір елмен көп араласса, және оның өзі алаяқ суық жүрістен аман болып, араласқан жандары адал болса, араларында қыл өтпес достық, сүйісітендік орнайды. Ал могикан мен мингінің арасындағы достық адам мен жыланның сүйіспендігі іспеттес.

—Мынауыңыз естіген құлаққа қиын екен!

—Ал менің өз басыма келсек, мен мингілерді жек көрем, өшпін оларға. Түн қараңғылығы болмағанда жыланша сумандаған немені бұғыатардан бір тартарым хақ еді.

Қырғи Көз сөзін доғарып, оттан теріс айналып кетті.

Хейворд қорғанға шықты. Орман ішіндегі әскер тұрмысына оның еті үйрене қоймаған-ды, содан да ол жаңағыдай қапелімде келіп тиетін шабуылдың қайтадан жасалуы мүмкін екенін ойлағанда тыныш отыра алмады.

Дункан үнділердің әдет-ғұрпын біршама білетін болатындықтан оттың не себепті қайта жағылғанына да, жауынгерлердің неліктен Қырғи Көзді қастарынан тастамай қайтадан бықсыған от басындағы өз орындарына соңдай бір баппең салтанатпен барып отырғанын да түсіне қойды. Өзі де қорған шетіне келіп жайғасып, айналаға сақтана, қырағы қарап отырды.

Азғантай үнсіздіктен кейін Чингачгук жұмсақ тастан қашалған ағаш сапты трубканы тұтатты. Хош иісті құшырлана жұтып, трубканы барлаушының қолына берді. Осылайша тымтырыс тыныштықта трубка отырғандарды үш қабат айналып шықты. Сөз қатқан тірі жан болмады. Бір кезде жасы да, жолы да басқалардан үлкен сагамор сез алып, алдағы істердің жоспарын сабырлы қалпын бүзбастан қоңыр үнмен қысқаша баяндап берді. Барлаушының өз пікірімен келіспейтінін естігеннен кейін Чингачгук тағы да сөйледі. Қырғи Көз жас жігіттен сенің пікірің қандай деп сұрағанша Ункас үлкендердің сөзін ықылас қойып тыңдап отырған еді. Әкелі-балалы екеудің сыңайынан Хейворд бұлардың пікірі бір жерден шығып отырғанын аңғарды, ал ақ аңшы олармен келіспейтін сияқты. Айтыс қыза түсті. Ункасқа сен жас екенсің деп кемсіте қарау жоқ. Көпті көрген кәрі әкенің санатты сөздері қандай ыждағат-құрметпен қабылданса, бұның пікірі де соңдай ықыласпен тыңдалуда. Ешқайсысы да дегбірсіздік көрсетпей, жауабын ойланып-толғанып, асықпай қайтарып отыр.

Могикандардың өз сөздерін айшықтаған ишарат-қозғалыстарының айқындығы соңдай, Хейворд олардың айтқандарын оп-оңай түсінеді. Әлсін-әлі қайталаған қимылдарына қарағанда олар ізді құрғақпен қуып, жағалаудан іздейік деп тұр, ал Қырғи Көз болса, қолын әмісе Горикан жаққа сілтейді, онысы су бетімен қуайық дегені болу керек.

Барлаушы бірер сәт күмілжіп, жуасып қалғандай еді, шамасы, ана екеуін айтқанына көндіре алмаған-ау. Кенет ол орнынан ұшып тұрды да, жаңағы саябыр-салғырттықты иығынсыпырып тастағандай суырылып, бар өнерімен бөтен тілде сайрай жөнелді. Күн жолын көрсетіп, өз жоспарын орындауға қанша күн керек болса, қолын да сонша рет көтерді. Содан кейін ол тау қырқалары мен шатқалдар арқылы өтетін ауыр да ұзақ жолды бейнеледі. Ұйқы құшағында жатқан Мунроның кәрілігі мен әлсіздігін де айна-қатесіз ишарамен түсіндірді. Дункан аңшының өзін де атаусыз қалдырмағанын байкады: барлаушы алақанын жайды да, Дунканның жомарттығы үшін дос ниетті тайпалар қойған «Береген қол» деген атын атады. Бұдан соң әлі ада болып, әбден шаршаған адамның тәлтіректеген қадамына қарағанда әлдеқайда жүрдек қайықтың лыпыған жеңіл қимылы көрсетілді. Ол сөзін онеиданың скальпіп нұсқап бітірді, тегінде із қалдырмай тезірек аттанғанымыз жөң деген тәрізді.

Могикандар ыждаһатпен тыңдады. Қырғи Көздің айшықты әңгімесі игі әсерін тигізген сияқты, өйткені ана екеуі оныңсоңғы сөздерін дауыстап қоштай бастады. Сөйтіп Ункас пен оның әкесі Қырғи Көздің дәлел-дәйегіне әбден мойын ұсынып, бұрынғы райларынан қайтты.

Мәселе шешілісімен дау да пышақ кескендей тыйылды. Қырғи Көз сөнуге айналған оттың жанына ұзынынан сұлап жата кетті де, көзін жұмды.

Басқаның қамын жеуден қолдары тимей жүрген могикандар осы сәтті пайдаланып, өз жайларын ойлады. Қаһарлы үнді көсемінің даусы қатқылдығынан айрылып, Чингачгук баласымен еміреніп әрі еркелете шүйіркелесе бастады. Әкесінің мейір-шапқат сөздеріне Ункаста қуана жауап қатады. Барлаушының қуатты қорылы естілмей жатып-ақ бұл екеуі осылайша өзгеріп сала берді.

Тілдерінің тәтті әуезін, әсіресе көңілді күлкі мен ыстық мейір аралас шыққан кездегі әсем әуенін айтып жеткізу мүмкін емес; дауыстары қандай құбылады, өте-мөте жігіт үні: күндей күркіреген гүжіл әйел үнінің нәзік сыңғырына емін-еркін ауыса береді. Баласының иненіңкөзінен өтердей епті де жіті қимылдарына әкесі қызыға қарап отыр; Ункастың үнсіз сылқылдаған лекітпе күлкісіне ол жымиып қана қояды. Тұла бойын әке сезімі кернеген сагамордың суық жүзі жылып, әбден жайдарыланып кетті.

Үнділер осылайша бір сағаттай сұхбаттасты; сосын Чингачгук ұйқысы келгенін айтты да, басын жүн төсенішпен орап алып, тақыр жерге жантая берді. Ункас та жыртақтағанын қойып, әкесінің аяқ жағына жылуы жетіп тұрсын деп шоқтанган қозды жақынырақ үйіп қойды да, қирандының арасынан өзіне де орын сайлады.

Тәжірибелі орман тұрғындарының ештеңеден сескенбей, қамсыз жатқанын көріп, Хейвордтың да жүрегі орнына түсті. Сөйтіп қираған қамалдың ішіндегі адамдар түн жарымы болмастан қалың ұйқыға кетті.





XX ТАРАУ

Оларды Қырғи Көз оятқан кезде жұлдыздар әлі сөне қоймаған-ды. Өздері жатқан лапастың аузынан аңшының дауысын ести сала-ақ Мунро мен Хейворд атып түрегеліп, сыртқа шықса, барлаушы күтіп тұр екен. Салихалы жолбасшы оларға сәлем берудің орнына дымдарыңды шығармаңдар дегендей ишарат қылды.

—Ауыз ашушы болмаңыздар,— деп сыбырлады Қырғи Көз аналарға әбден жақындағанда.— Әлгі бишара әншіні өздеріңіз де көрдіңіздер ғой, ақ кісінің әупірімді үні орман тыныштығына әмбе сіңісе бермейді... Қане,— деп ол қамалдың жабық түсына қарай бастады,— осы арадан орға түсіп көрелік. Байқаңыздар, аяқтарыңыз бөренелер мен тастар дан тайып кетіп жүрмесін.

Осыншама сақтықтың байыбына бара қоймаса да серіктері оның айтқанын істеді. Топырақ

қорғанды үш жағынан қоршап жатқан ойпаңға түсіп, айнала тас-талқаны шығып қираған

үйінділерді сақтықпен санап басып өтіп, олар ақырында Гориканның кұмдақ жағалауына келіп жетті.

—Біздің ізімізге енді иісшілдің иісшілі ғана түсе алатын шығар,— деді барлаушы артына қарап қойып.— Шалғынды жерде ізің сайрап жатады, ал ағаш пен тасқа мокасиннің жұмсақ табанының таңбасы түспейді. Аяқтарыңызда әскер етік болса, қауіптенер едікі ал бұғы терісінен бүрмелеп тіккен мәсібайпақпен таулы жерде қамсыз жүре беруге болады... Ункас шырағым, қайықты тереңге таман түсірші, әйтпесе мынау арада ізі қалып қояды... Ақырын, балам, ақырын, түбі жағаға тимесін.

Жігіт қайықты жағаға жайлап жақындатты; барлаушы қамалдан ала шыққан тақтайдың бір басын қайықтың құйрық жағына тастап, офицерлерге өтіңдер дегендей ым қақты. Қырғи Көз жағадағы із біткенді түгелдей өшіріп, бәрін бұрынғы қалпына келтірді де, қалтылдаған қабық қайыққа ең соңынан мінді. Ескектерін дыбыссыз салған үнділер қайықты қамалдан едәуір алыстатып, айдынның, тау көлеңкесі түскен қараңғы түкпіріне жеткенше Хейворд үнсіз отырған-ды.

Осыншама асығыс, құпия аттанысымызға жол болсын? — деп сұрады ол енді.

—Егер,— деді барлаушы,— әлгі онеиданың қаны мынау айдынды қызыл түске бояр болса, оз сұрағыңызға жауапты өз көзіңізбен-ақ көрер едіңіз.

—Оу, оны жалғыз деген өздерің емеспісіңдер, соңда өлі кісіден де қорқамыз ба?!

—Иә, жалғыздығына күмән жоқ! Бірақ үндінің қаны төгілді дегенше көп ұзамай қарсы жақтан да ажалды айқай естіліп, кек қайтарылатыны хақ.

—Алдымыз да, артымыз да жау екен, сапарымыз қауіп-қатерге толы болады-ау, шамасы?

—Қауіп-қатер дейсіз бе? — деп Қырғи Көз сәл ойланып қалды.— Жоқ, пәлендей қатер жоқ. Сақ құлақ, қыран көздігіміздің арқасында найсаптардан қара үзіп кететін шығармыз, ал алда-жалда мылтыққа жалынып, атыса қалар күн түса, езгені қайдам, мына үшеуміз бұл өңірде ешкімге есемізді жібере қоймаспыз. Жо-жоқ, қауіп-қатерден қам жемеңіз, дегенмен өзіңізше айтқанда, асығыс марш жасауға тура келетіні рас. Бәлки, торуылға ұшырап, қақтығысып та қалармыз немесе басқа бір оқиғаға душар болармыз, бірақ тірілей қолға түспесіміз хақ, оның үстіне оқ-дәріміз де жеткілікті.

Қауіп-қатер жайлы Хейвордтың түсінігі барлаушынікінен басқашалау болуы әбден ықтимал. Ол аңшының сөзіне ләм деп жауап қатпай, су бетімен сырғыған қайық үстінде үнсіз отыра берді. Таң қылаң бере олар көлдің тарау-тарау қойнауына келіп жетті де, жыпырлаған көп аралдың ара-арасымен жылыстап өте бастады.

Чингачгук ескегін алдына салып, тек отыр. Ункас пен барлаушы қалтылдаған жеңіл қайықты иір-қиыр бұралаңы көп, қым-қиғаш, быжырқай айырық-арналармен дыбыссыз жылжытып келеді; ескектің әр серпіні бұларды белгісіз қатерге жақындата түскендей еді. Сагамордың жіті көзі аралдан-аралға секіріп, қалың өскен қоға мен бұта шоғырларын тінте қарап келеді; ашық су кеңейіп, айдын беті алысқа созылғанда ол өткір жанарын жағалаудан су үстіне төне түнерген жалаңаш жартастарға, қарауытқан қара орманға тігеді.

Әрі табиғат сұлулығына тәнті боп, әрі жүрек қобалжуын баса алмай отырған Хейворд та айналасына мұқият зер салып келе жатқан. Ендігі бір сәтте дегбірсіздігіне жеткілікті дәйек таппай, мазасыз ойлардан арыла бастап еді, сол мезет сагамор ишара қылды да, ескектер қозғалыссыз қалды.

Әкесінің қайық кенересін тық еткізген сақтандыру белгісімен Ункастың:

—Хуг! — деген үрейлі үні қатар шықты.

—Не боп қалды? — деді барлаушы.— Көл беті тып-тыныш қой, тіпті үп еткен жел жоқ, көз ұшындағының бәрі түгел көрініп тұр.

Үнді ескегін көтеріп, өзі көз тіккен жақты нұсқады. Дункан да солай қарады. Қайықтан арқан бойы жерде үстін жыныс тоғай басқан аласа аралшық көрінді; сырт кейпіне қарағанда адам аяғы баспаған монтаны, тылсым дүниедей.

—Құрылық пен судан өзге дым көрсем бұйырмасын, — деді офицер.— Өзі әдемі-ақ екен...

Барлаушы оныңсөзін:

—Тс! — деп бөліп жіберді.— Иә, сагамор, сен бұл жолы да жаңылмаған екенсің. Анау — көлеңке, бірақ табиғи көлеңкеге ұқсамайды... Көріп тұрсыз ба, майор, арал үстіне көтерілген буды?

—Судан ұшқан бу ғой.

—Бұныңыз баланың сөзі. Ал анау түтін тәрізді қошқыл шуданы не деп ойлайсыз? Әне, бір шоқ жаңғақ ағашының, арасынан шұбатылып көтерілуде. Ол сөңейін деген оттың түтіні.

—Е, онда сол жерге барайық та, дүдәмалымызды анықтайық,— деді Дункан дегбірсізденіп.— Дұшпан көп болмас, алақандай аралшыққа қанша сияды дейсің.

—Егер сіз үнділердің айла-амалын кітаби қағидалар түрғысынан таразылар болсаңыз, онда ажал қатерін асықтырғаныңыз,— деп қойды Қырги Көз айналаға барлай көз тастап тұрып.— Ажал болмаса да алапат қателікке ұрынарыңыз даусыз. Егер өз пікірімді білдіруіме рұқсат етілсе, мен былай дер ем: біздің екі-ақ жолымыз бар — не гурондарды қуудан бас тартып, кейін қайту керек, не...

—Ешқашанда! — Хейвордтың үні дәп мына жағдайда тым қатты шығып кетті.

Жас жігіттің албырт та асығыс шешіміне тоқтау айтқан Қырғи Көз:

—Жә-жә,— деп шапшаң ишарат жасады,— менің ойым да соңдай, тек көңілге келген күдікті ашып айтқан жон ғой. Сонымен, біз ілгері жүзе беруге тиіспіз, және де қойнауларда жасырынып жатқан үнділерге немесе француздарға кезіксек, оларға соқтықпай айналып өтіп, анау қос жартастың қысаңынан асып кетуіміз керек. Шын сөйлеп тұрмын ба, сагамор?

Үнді жауап орнына ескегін суға малып, қайықты жылдамдатып қуа жөнелді. Нендей іске бекінгені сенімді қимылынан айқын аңғарылады. Бәрі де ескекке күш салып, бірнеше минуттан соң аралшықты айналып өте берді. Бұл арадан оның бағанадан бері көрінбей жатқан теріскей жағалауы анық көрінеді екен.

—Әнеки олар,— деп сыбырлады барлаушы,— екі қайық және бықсыған түтін. Найсаптар

таңғы тұманный, арасынан бізді әлі көре қойған жоқ, әйтпесе атойлы айқайға басар еді ендігі... Есіңкірей түсіңдер, достар! Олардың оғы дарымайтын жерге жеттік, енді өздерінен де қара үзіп кетсек...

Оның сөзін тыныш жатқан тылсым айдынды жара шаңқ еткен мылтық даусы мен аралшықтан атой салған сүренді үн бөліп кетті. Қашқын қайық көзге түсіп қалды. Сәлден соң, олар қалт-құлт еткен жеңіл қайықтарына қарғып-қарғып мініп, бұлардың соңынан ұмтылған жабайыларды да көрді. Дунканның қасындағы үш жолбасшының бет әлпеті де, қимыл-қозғалысы да өзгермеді, тек ескек тартыстары ғана ұзарып, біркелкі үйлесе түскендей болып, кішкене ұшқыр қайық алға қарай заулай түсті.

—Осы қалпыңнан танбай, сілте де отыр, сагамор,— деді ескегін құшырлана тартқан Қырғи Көз сол иығының үстінен артына көз тастап қойып,— дәл осы қашықтықтан танба. Мына гурондардың күллі тайпасынан бізге жететін мылтық табыла қоймас. Ал менің бүғыатарыма бұл қашықтық бұйым емес.

Ара қашықтықты қос могикан қалт жібермей сақтай алатынына көз жеткізген соң, барлаушы ескекті тастап, қолына узын мойын мылтығын алды. Дүмін үш рет иығына апарғанымен мылтық үнін тосқан жолдастарына жауды жақынырақ жіберіңдер деген талап қойып, үш ретінде де төмен түсірді. Ақыры көңілі көншігекдей болып, сол қолымен мылтығының аузын көтере бастап еді, қайықтың алдыңғы жағында отырған Ункастың оқыс шыққан одағай үні оны тағы да тоқтатты.

—О не, шырағым?—деп сауалдады Қырғи Көз.— Бір гуронды ажалдан арашалап қалдың ғой. Енді осыныңның себебін айтшы?

Ункас ілгерідегі тастақ жағалауды нұсқады; сол жақтан бұлардың жолын кес-кестей тоспақ боп екінші қайық заулап келеді екен.

Қатер күшейе түсті. Барлаушы мылтығын тастап, ескекке жармасты. Жолай қосылған қуғыншылардан сытылып кету үшін Чингачгук қайықтың тұмсығын батыс жағалауға қарай бұрды. Бұл кезде арттағылар да айқайға басып, аптыға түсті. Қысылтаң жағдайдың дүрмегі тіпті сүлесоқ отырған Мунроны да селт еткізгендей болды.

—Жағаға шығып, жазаларын берелік жабайылардың, — деді ол тарлан жауынгердің кейпімен.

—Үнділермен соғыста жеңіске жеткісі келетін адам жалган намысқойлыққа беріліп, амал-айладан бас тартпағаны абзал,— деді оған барлаушы.— Жағаға жақынырақ ұста, сагамор. Анау сұмырайларды айналып өтіп кететін болдық, енді, бәлкім, өкпе түстан тура ұрынып қалар.

Қырғи Көз қателеспепті. Гурондар тіке жолдан шыққан соң, жылдамдықтан да айрылып қапты. Екі қайық бір-бірінен екі жүз ярдтай жерде қатар сілтеп, жарысып келеді. Ұшқырлықтары соңдай — көл суын сүйір тұмсықтарымен бұрқырата айырып, орасан шапшаңдықтан туған тіркес-тіркес толқындардың қыр желкесімен текіректей жүйткиді. Бұндайда мылтық көздей алсын ба, оның үстіне ескек тартудан да қол босар емес. Осы себепті гурондар қару жұмсай алмады. Шу дегенде қаттырақ қимылдаған қашқындар енді шаршайын деді. Және қуғыншылардың қарасы да көп қой, бірі шаршаса, екіншісі алмастырады. Дункан барлаушының мына қысталаңнан қалай құтылсақ екен дегендей артына жалтақ-жалтақ қарағанын көріп, мазасыздана бастады.

—Күннен былайырақ бұршы, сагамор,— деді аңшы бір шешімге тоқтағандай болып,— мына найсаптар бір кісісін құрбандыққа шалайық деген-ау, тегі. Тағы, тағы да бұра түс. Анау аралды ортаға салалық.

Бұл айлалары сәтті болды. Алдан көрінген ұзыншақ әласа аралдыңбұлар арғы жағасынаң ал қуғыншылар қайығы бергі жағасынаң айналатын болды. Барлаушы мен оның серіктері осы сәтті орынды пайдаланып, қалың бұтаның, қалқасына кірісімен бұрын да жойқын қимылдарын еселеп арттыра түсті. Желісті жылқылардай тікіректеп жүйткіген қос қайық аралдың ана басындағы жайпақ қайраңнан аса бере тағы да ашық айдынға шығып, көзге екеуі де бірдей көрінгенде қашқындардың едәуір ұзап кеткені байқалды.

—Мына қайықты бекер таңдамаған екенсің,— деді барлаушы.— Ана сұмырайлар тағы да ескекке күш салатын болды. Енді бізге де құйқамыздың амандығын қыран көз, түзу мылтықпен емес, сүргілеп жонған қалың ағашпен қорғауға тура келеді. Ал, достар, жұмыла тарталық!

—Аналар атыс бастамақ,— деді Хейворд,— екі қайық та бір сызықтың бойында келеді, яғни атқан оқтары сөз жоқ тиеді.

—Онда қайықтың түбіне жатыңыздар,— деді барлаушы,— полковник екеуіңізге айтам — соңда қарауылға алатын нысана да азаяды.

—Жауынгерлер оқ астында отырғанда жоғарғы шенділердің бас сауғалағаны масқара емес пе!— деді Хейворд күлімсіреп.

—Құдай-ау! Құдай-ау! — деп күйіп-пісті оның мұнысына барлаушы.— Ақ адамдар өстеді енді, алаңғасарлықты алғырлыққа, басырлықты батырлыққа балайды? Мынадай бетпе-бет айқасуға болмайтын қиын шақта сагамор да, Ункас та, тіпті қанында қасықтай бөтен қоспасы жоқ мен де әдісқойлыққа баспайды деп сіз шынымен-ақ ойлайсыз ба?

—Айтқан сөзіңіздің бәрі де дұрыс, достым,— деді Хейворд,— бірақ біздің салтымыз, жауынгерлік ғұрпымыз өтінішіңізді орындауға жібермейді.

Бұл әңгімені гурондардың залпы бөліп жіберді. Оқтар зу-зу ете түскенде Ункас мойнын бұрып, Дункан мен Мунроға қарады. Жаудың жақындап қалғанына, сөйтіп басқа төнген қатердің күшейе түскеніне қарамастан жас жауынгер титтей де қобалжыған қабақ танытпады; оның жүзіне қайта «көзсіз тәуекелге бас тігетін мынадай да жандар болады екен-ау» деген тоқырау сезілгендей. Чингачгук, шамасы, ақ адамдардың ұғымынан көбірек хабардар болу керек; бұларға бір рет те бұрылып қарамастан, қайықты бағыттаған қарақшыдан көз алмай отыра берді. Кенет қаңғыған бір оқ оның қолындағы жып-жылтыр жеңіл ескекті жұлып әкетті; ол қаңғалақтап ұшып барып, қайықтан соңадай жерге түсті. Ункас өз ескегінің қалағымен су бетін дөңгелете осып қалып еді, қайық бір бүйірге бұлтаң ете түсті де, Чингачгук ескегін ұстай алып, аспандата көтерді де, могикандардың жауынгерлік сүренін қышқырып жіберіп, шаруасына қайта кірісіп кетті.

Арттағы қайықтардан: «Ұлы Жылан», «Ұзын Карабин!», «Желаяқ Бұғы!» деген айқай естілді. Бұл сөздер қуғыншыларды одан әрмен желіктіріп, камшылай түскендей. Барлаушы бұгғыатарын басынан аса көтеріп, сес көрсете сілкіп-сілкіп қойды. Жабайылар оның мұнысына у-шу қиқуласып, тағы да залппен жауап қайтарды. Талып жеткен талай оқ шағын қайықтың төңірегіне шашырай түсті, тіпті біреуі қабығын да тесіп өтті. Осындай қиын сәтте могикандар титтей де сыр алдырмай, сазарып қалған сүрқай өңдерінен үміт ұшқынын да, қорқыныш күдігін де сездірмей, былқ етпей отыра берді. Тек барлаушы ғана кері бұрылып, Хейвордқа жымия сөз тастады:

—Кәззаптар мылтық атуға құштар болғанымен бұл мингілердің ішінен билеп тұрған қайықты дәл көздей алатын адам табыла қоймайды! Көрдіңіздер ме, сұмпайы немелер бір кісісін ескектен босатып, мылтық оқтауға отырғызып қойыпты. Қанша кем есептегеннің өзінде де, олар екі фут жылжығанша біз үш футты артқа тастайтын секілдіміз.

Өз қайықтарының жабайылардан құйрық үзе бастағанына Дункан әжептәуір қуанып қалды. Осы кезде гурондар тағы да қосыла атты, бір оқ Қырғи Көздің қалағына тиді, бірақ пәлендей зақым келтірмеді.

—Пәлі, мына оқ жас баланың жұмсақ тәніне де өте алмағандай екен, — деді барлаушы қалақтағы болар-болмас бедерді айналдыра қарап қойып.— Ал, майор, мына жылтыр ағашка шамаңыз келетін болса, мен бұғыатарымды әңгімеге араластырар едім.

Хейворд ескекті ала салып, іске алқын-жұлқын кірісіп кетті. Ал Қырғи Көз мылтығының оттығын тексеріп алып, тез көздеді де, атып жіберді. Алдыңғы қайықтың тұмсығында отырған гурон оқ шығармақ болып орнынан тұра берді де, етпетінен сылқ ете түсті, қолындағы мылтығы суға күмп берді. Бірақ келесі мезетте ол қайтадан орнынан тұрып, аяқ-қолын жын ұрып кеткендей ербеңдете бастады. Сол сол-ақ екен, оның жолдастары да ескектерін судан шығарып, қос қайық қапталдаса келіп тоқтай қалды. Осы сәтті пайдаланған Чингачгук пен Ункас қайықты желдің ығына қарай бұрды, Дункан болса ескегін аямай тарта берді. Әкелі-балалы екеуі ешқайсымыз жараланбады ма екенбіз дегендей бір-біріне сұраулы кескінмен көз тастасып қойды; тегінде нендей оқиға болмасын өздерінің қыңқ деп дыбыс шығармайтынын екеуі де жақсы білетін. Сагамордың иығынан сорғалай аққан бір-екі тамшы қан көрінді. Ункастыңкөзі сол тамшыларға қадалып қалғанын аңғарган шал бір уыс су алып, иығын шайып жіберді де, жарақаттың түкке тұрмайтынын көрсетті.

—Жайырақ, жайырақ есіңіз, майор,— деді мылтығын қайта оқтаған барлаушы.—Тым ілгерілеп кеттік, мылтық еркін соқпайды бул арадаң оның үстіне мингілер де кеңес құрып тұр. Оқ жетер жерге жіберіңдер, мөлшерінен жаңылыса қоймаспын. Сұмпайыларды күллі Гориканды кесіп өткенше жақындамастай етейің бұған қоса мынадай уәде беремін: олардың оғы мықтағанда терімізді ғана жыртады, ал менің бұғыатарым үшеуінің екеуі жаһаннамға аттандырары сөзсіз.

—Негізгі шаруамызды естен шығармайық,— деді Дункан.— Одан да осы артықшылығымызды пайдаланып, дұшпаннан қара үзіп кетейік те.

—Әкеліңдер балаларымды! — деп Мунро да қырылдады.— Әке қайғысымен ойнамаңдар, әкеліңдер балаларымды менің!

Мына сөздерді естіген соң, барлаушы алыстағы қайықтарга соңғы рет көз тастады да, мылтығын былай қойып, шаршаған Дунканның ескегін өз қолына алды. Могикандар да дайын отыр екен, жұмыла ескен олар бірнеше минуттан кейін-ақ жаудан көп озып кетті. Хейворд тағы да демін еркін алды.

Көл кеңи түсті. Енді қайық биік жартасты жағалауға жанаса жүзді. Аралдар да сиреп, жол бөгемей алыстан қол бұлғап қалып жатыр. Ескектер де оншама аптықпай, су бетін біркелкі ырғақпен шолпылдатып келеді; ажалды қуғыннан әрен қутылған ескекшілер әлгіндегідей бас сауғалап қара терге түспей, бейне спорт жарысына қатысқандай-ақ, былқ етпестен сзбыр сақтап қимылдайды.

Көлдің теріскей жағындағы қойнауға жеткенше жолаушылар осы қалыптарынан жазбады. Қойнауға кірген соң олар қайықты жағаға тіреп, Қырғи Көз бен Хейворд жақындағы жартастың төбесіне шықты. Аңшы аяқ астындағы шалқар айдынға көз тастады да, майорға соңау көз ұшында, бірнеше миля қашықтықтағы мүйістің тұмсығынан көрінген кішкентай қара затты нұсқады.

—Көрдіңіз бе? —деп сұрады барлаушы.— Кәне, айтыңызшы, анау не зат?

—Осыншама жерден үлкен-кішілігін де ажырату қиын гой, тегі, құс болар. Шынымен-ақ тірі нәрсе ме өзі?

—Ол дегеніңіз — қайық, қайыңның қабығынан істелгең қатыгез де зұлым мингілер мінген қайық. Арамзалар кешкі астың қамымен жүргендей кейіп білдіреді, бірақ қараңғылық түсісімен аң ізін иіскелеген иттердей тіміскілеп, біздің соңымызға түсері даусыз. Біз оларды адастырып кетуіміз керек, әйтпесе Айлакер Түлкіні қуудан бас тартқанымыз жөн. Мына көлдердің кейде пайдасы тиетін кез де болады, әсіресе су бетінде талшық болар құс кездессе,— деп барлаушы жан-жағына ойлана көз тастап қойды.— Бірақ бұл арада балықтан басқаға жасырынар пана жоқ. Оның үстіне маған анау қайықтан өрлеп, жартас жағалай будақтаған түтін де ұнап тұрған жоқ. Шыбын жанымды бәске тігуге бармын, мына белгіні біз ғана емес, өзге біреулер де көріп тұр... Жә, құр сөзге іс тынбайды, қимылдау керек...

Қырғи Көз жартастан жағалауға қалың ойдың құшағында түсті. Өз көргендерін жолдастарына делавар тілінде баяндап берген соң олар қысқаша кеңес өткізді. Өзара сөйлесіп болып, олар қайықты иықтарына салып алып, жолға шықты. Арттарында бадырайған-бадырайған ап-анық із қалдыра жүріп отырып орманға кеп кірді. Аздан соң, олар бұлақ жағасына жетіп, оны да артқа тастады да, дөңкиген үлкен жартасқа жеткенше тоқтамады. Із түспейтіндей тұсқа келген соң олар еппен шегіншектей жылжып, қайтадан бұлаққа қарай тартты. Содан кейін бұлақ арнасына түсіп алып, көлге жеткенше судан шықпай жүріп отырды да, иықтағы қайықтарын шалқар айдынға апарып бір-ақ түсірді. Мүйіс жақтарында шағын төбе бар екең ал жағалауды суға төне өскен қалың бұта басып кетіпті. Осындай табиғи қорғанның қалқасынан шықпай, біртіндеп, жайлап жылжыған жолаушылар барлаушы рұқсат еткен кезде ғана жағаға қайта жақындады.

Бұлар жағада айналаны ымырт қараңғылығы жауып, бар зат айқынсыз қара-бұлыңға шомғанша отырды. Қашқындар көз үйірілгенде ғана жолға қайта шықты. Қараңғылықты пайдаланып, батыс жағалауға қарай ескекті бар пәрмендерімен үн шығармастан үстемелей есіп, зырлай жөнелді. Бұлар бет түзеген тау қойнауы Дунканға мүлдем дерлік көрінбегенімен жіті көз могикан діттеген жеріне талайды көрген әккі көсемдей тұп-тұра, қия баспай, дөп жетті.

Олар қайықты тағы да иықтарына салып, орманға апарды да, үстіне шөпшек-шырпы үйіп, көміп тастады. Жолаушылар қару-жарақтары мен заттарын алған соң, барлаушы Хейворд пен Мунроға өзінің де, үнділердің де сапарды жалғастыруға сақадай сай болғанын білдірді.





XXI ТАРАУ

Қашқындардың жағаға шыққан түсы Штаттардың тұрғындарына бүгінгі таңда Аравия

шөлінен немесе Орта Азия жазираларынан гөрі беймағлұм аймақ еді. Осынау құлазыған жалпақ адыр Шамплен атырабын Гудзоннаң Могаук пен Лаврентий әулие саласынан бөліп жататын. Біз әңгіме етіп отырған кезден бастап жасампаздық рухына желіккен тұрғылықты ел бұл адырды айнала ауқатты да көрікті тұрақтар салып тастаған болатын. Ал бұл өңірдің қалың ортасына күні бүгінге дейін аңшылар мен жабайылар ғана бойлай кіре алады.

Дегенмен Қырғи Көз бен могикандар осынау ұланғайыр шел адырдың ой мен қырын талай кезген ғой, содан да жалтақтамай тура тартып кетті. Бірде жұлдызға қарап бағдар ап, бірде бұлақ жағалап жылжыған жолаушылар шаршап-шалдыққандарына қарамастан ұзақ жүрді. Ақырында барлаушы тоқтауға белгі берді де, азғантай ақылдасқаннан кейін үнділер от жағып, түннің қалған бөлігін осы арада өткізудің қамына кірісті.

Түнгі шық кеуіп, таңғы тұманды сейілткен күн нуры орманға шақырая түскен кезде жолаушылар қайтадан қозғалды.

Ең алда Қырғи Көз келеді. Бірнеше миля өткен соң, ол жиіжиі тоқтап, ағаш-ағашқа, бұлақ ағысына, судың түсіне қарағыштап, сақтықты күшейте түсті. Өз көзіне де сенбегендей әлсін-әлі Чингачгукке қарап, соңың пікірін зер сала тыңдайды. Осындай бір кеңестіңтұсында Хейворд анадайда сабыр сақтап, үнсіз тұрған Ункастың үлкендердің сөзіне ыждағатпен құлақ түргенін байқады. Жас көсеммен қанша сөйлескісі келсе де тағының сабырлы кейпіне қарап ол да бұның өзі сияқты ересектердің көрегендігі мен ақылына кәміл сенетінін аңғарды. Ақырында барлаушы ағылшынша тіл қатып, өздерін қинап тұрған жәйтті бірден түсіндірді.

Гурондардың тұрағына баратын жол терістікке бет алғанын көрген кезде менің басыма мынадай ой келді,— деді ол:– Өздерін француз отарларының қақ ортасына бастап апаратын Канада өзендерінің басына барып тірелгенше аналар ойпаңнан шықпай, Гудзон мен Гориканның қос айдынын екі қапталға алып жүреді де отырады, деп едім. Міне, біз Скарунға да таяп қалдық, бірақ із тұрмақ сайтан да жоқ! Қанша айтқанмен адам деген пенде ғой, мүмкін біз де жаңылысып, басқа жолға түсіп кеттік пе...

—Құдай ондай қателіктен сақтасын! —деген Дунканның даусы қаттырақ шығып кетті.— Ізімізбен кейін қайтайық та, басқан жерімізді мұқият қарап шығайық. Тап мынадай қиын сәтте Ункас еш ақыл қоспас па екен?

Жас могикан әкесіне қарап қойды да, өзінің байсалды, ұстамды қалпын өзгертпестен,үнсіз тұра берді. Оныңкөзқарасын байқап қалған Чингачгук қолымен ишара жасап, баласына сөйлеуге рұқсат қылды. Сол заматта-ақ Ункастың сабырлы, салиқалы жүзі күрт өзгеріп, бетіне қуаныш нышаны ойнап шыға келді. Ол өздері тұрған жерден таяқ тастам қашықтықтағы кішкентай жотаға киіктей орғып, жүгіріп шықты да, төбсдегі әлдеқандай хайуанаттың тұяғы әлгінде ғана қопарып кеткен бір уыс жас топырақтың жанына барып тұра қалды. Жұрт көзі түгелдей жас жігітке қадалды.

—Мынауың із ғой! —деді, Ункас тұрған жерге жақындаған барлаушы.— Баланың көзі өткір, ойы алғыр екен.

—Қараңыздар,— деді Ункас екі жаққа қарай шұбатылып кетіп жатқан ізді көрсетіп, қолын түстікке де, терістікке де сілтеп,— қарашаш аяз жаққа кетіпті.

—Ит екеш ит те мұндай айқын ізге кезіге көрмеген шығар! —деді барлаушы көрсеткен жолға түсе беріп.— Дәп бұндай сәті түсе бермес, түпті тамаша болды ғой, біз енді тұмсығымызды көтеріп ап тарта береміз. Иә! Қос жорғаңыздың іздері мынау! Тегі, генерал дерсің бұл гуронды. Есі ауысқан шығар, сормаңдай неменің!.. Қарашы, сагамор, доңғалақ ізі көрінбей ме? —деп аңшы сықылықтап күліп алды.— Ол ақымақ әлі күйме мініп шіренер,соңда оны Америкадағы ең өткір жанарлы үш кісі аңдитын болады.

Барлаушының көтеріңкі көңіл күйі мен қырык милядан астам айналма жолды артқа тастаған мына қуғынның сәтті барысы шағын жасақтың үміт ұшқынын лаулата түсті. Үнділер бейне даңғыл жолмен cap желген саяхатшыдай тоқтаусыз қасқая тартты алға. Егерде шұбырған із жалпақ тасқа, бұлаққа немесе аяқ астындағы жұмсақ топырақтан гөрі таңба түспейтін қатқылдау, тастақ жерге кеп тірелгенде көзге көрінбей кетсе, барлаушыныңөткір жанары жоғалған ізді көп ұзатпай тауып алады, және де бұған ол мықтағанда бірер минут қана қиналады. Дегенмен жаудан қашқан тағылар қолданатын амал-айладан Магуа да қашпапты. Жол бойының ыңғайы келген жерінде жалған із қалдырып, күтпеген бұрылыстар жасап, бұлтақтай беріпті, бірақ оған қуғыншылар алдана қойған жоқ, арам ниетті жаңылыс соқпакда түспес бұрын ажыратып отырды.

Сәске шамасында олар Скаруннан өтіп, күнбатысқа бет алды. Бір қырқадан сай табанында ағысы жылдам бұлағы бар өзекке түсе бергенде олар күтпеген жерден Түлкі тоқтаған жұрттық үстінен шықты. Бұлақ басында өшкен шалалар жатыр, айнала бұғы етінің қалдықтары, ал ағаш қабығынан ат тістерінің ізі көрінеді. Хейворд соңадайдан аласа күркені байқады, тегі Кора мен Алиса соңда тыныққан болу керек. Адам аяғы мен ат тұяғының сайрағап ізі айналада қаптап жатқанымен олардың ешқайсысы да бұл арадан аттап шықпағандай, сүрлеу шорт үзіліпті.

Шамасы, айдаушысынан айырылып, от іздеп, бастары ауған жаққа қарай кеткен нарраганзеттердің ізі ғана сайрап жатыр. Әкесімен бірге жылқылардың соңына ілескен Ункас ақырында олардың жаңа түскен ізіне кезікті. Әлгі ізге түспей тұрып ол серіктеріне өз табысын баян етті де, аналар кеңесіп тұрғанда ер-тұрмандарын сындырған, тоқымдары сатқақ-сатқақ қос биені жетектеп, қайта шыға келді; әсте жануарлар бірнеше күннен бері еркін жайылып жүрген тәрізді.

—Бұ қалай? —деді қуарып кеткен Дункан айналасындағы бұталар мен жапырақтар дәл қазір бір сұмдық сырдың бетін ашатындай жан-жағына жалтақтай қарап.

—Бұл біздің сапарымыз аяқталуға жақын деген сөз,—деп жауап қайтарды барлаушы.— Егер артында қуғыншысы болса және жасаққа жаяу ілесе алмайтын әлсіз әйелдердің астында аттары болмаса, Магуа тұтқындарының скальпін сыпырудан тайынбас еді, ал өкшелеп қуған дұшпан жоқ жерде Магуа олардың басындағы шашына да тимейді. Мингіні әйелге қол көтереді деп ойлайтын адам үнділерді де білмейді, орман заңын да білмейді. Рас, жылқылар осында болғанымен гурондар кетіп қалған. Енді солар кеткен жолды табу керек.

Қырғи Көз бен могикандар іске қызу кірісіп кетті. Көлденеңі бірнеше жүз фут келетін шеңбер белгіленіп, жасақтың әр мүшесі соның тиесілі бір бөлігін зерттеуге міндеттенді. Алайда бұл зерттеуден ештеме шықпады. Аяқтан түскен із көп болғанымен олардың иелері бұл арадан ұзап шықпай, шиырлап жүріп алған сияқты. Барлаушы мен оның серіктері тұрақ маңын тізіле жүріп, түгел айналып шықса да, түк таппай қайтып оралды.

–Апыр-ау, бұ неткен зымияндық! — деп қайран қалды барлаушы.— Сагамор, біз қайтсек те табуға тиіспіз. Бұлақ жағасынан қайта бастап, айналаны сынық сүйемін қалдырмайқарап шығу керек. Гурон өз тайпасындағыларға артыма із тастамайтын қуаяқпын деп бөсіп жүрмесін.

Барлаушы тағы да өзі бас болып іске еселенген жігермен қайта кірісіп кетті. Тінтілмеген жалғыз жапырақ қалмады. Шашылған бұтақ сынықтарын қозғап, тас біткенді түгел аударды. Өйткені үнділер өздерінің ізін жасыруға келгенде заттарды керемет шебер пайдаланатыны аян. Бірақ еш нәтиже жоқ. Ақырында өз жұмысын өзгелерден ертерек аяқтаған Ункас бастаудан аққан лай жылғаның айналасын қазғыштап жүріп, ағысты жаңа арнаға бұрып жіберді. Шағын бөгеудің астындағы арнаша судан құрғасымен Ункас төмен еңкейіп, шұқшиып мұқият қарай бастады. Жас могикан өзінің әлде нені тапқанын қуанышты айқаймен білдірді. Бәрі қасына топырлай жүгіріп келген кезде Ункас оларға саз балшыққа түсіп қалған мокасин табанының бедерін көрсетті.

Кез келген табиғат зерттеушісі мамонттың орақ тісіне немесе мастодонттың қабырға сүйегіне қалай қызығып қарайтын болса, мына ізге де соңдай қуанышпен көз сап тұрған Қырғи Көз былай деді:

—Балақай мына түрімен өз елінің даңқын шығарып, гурондарды әлі талай қан қақсатады екен... Дегенмен мынау үндінің ізі емес. Өкшесінен басады екен, оның үстіне тұмсығы да үшкіл емес, тәрт бұрыштау, бейне тайпаластарына өнер көрсеткен француз бишісі тәрізді ме... Ункас шырағым, бар да, әлгі әнші досымыздың табан өлшемін алып келші. Анау жартастың қарсысында анық түскен ізі бар.

Жігіт тапсырманы орындап қайтқанша барлаушы мең Чингачгук саздағы ізге зер сала көз жіберді. Өлшем дәп келді де, Қырғи Көзбұл іздің Давидтікі екенін күмәнсіз айтты, тек оған етігін шешкізіп, мокасин кигізіп қойған.

—Енді мен Айлакер Түлкінің барша қулығын өз көзіммен көргендей дәлме-дәл айтып бере аламын, — деді ол сезін жалғап.— Әншінің басты қасиеті көмейі мен аяғында болғандықтан оны алдыға салған да, қалғандары түгелдей соңың, ізімен жүрген.

—Оу, мұнда басқа із көрінбейді ғой! — деді Дункан.

—Қаңбақтай қыздардың құртақандай ізін айтасың ба? — деді барлаушы оның сөзін бөліп.— Сұм Түлкі бізді адастырy үшін оларды аяғын жерге тигізбей алып кетудің амалын тапқан шығар. Олардың ізін тас лақтырым жерден соң, көретінімізге өз өмірімді бәске тігуге бармын.

Ізге дегбірсіздене көз қадаған күллі жасақ бұлақ бойлап ілгері жылжыды.

Аздан соң су өз арнасына қайта қосылды. Бірақ іздердің ағыс астында жатқанына күмән келтірмеген орман тұрғындары бұған мазасызданбай, бұлақтың екі жағалауына қарай-қарай жүре берді. Жарты милядай өткен соң, жолаушылар дөңкиген үлкен жартасқа келіп жетті де, осы араға аялдап, гуронның судан шыққан-шықпағанын анықтамақ болды.

Жұлдыздары оңынан туып, лыпып тұрған елгезек Ункас бір жапырақ мүкті, тегінде, байқаусызда басып кеткен үнді аяғының ізін әп-сәтте-ақ тауып алды. Жаншылған мүктің бағытымен жылжып, жақындағы қалыңға кіріп еді, дәп әлгіндей, бірақ жаңа түскен анық ізге тағы да кезіге кетті. Жас жігіттің және бір қуанышты айқайын естіген жолдастары енді із кесуді түгелдей тоқтатты.

—Иә, бәрін де үнділерге тән ептілікпен істеген екен, — деді барлаушы, жұрт түгел жиналып болғанда.

—Ілгері кеттік пе? —деп сұрады Хейворд.

—Асықпаңыз. Барар жолымызды біліп алсақ та, бар жәйтті түгел тексергеніміз жөн. Әлі де бір нәрсе белгісіз боп тұр: залым неме қыздарды бұлақ бойымен қалай алып өтті екен? Гурон екеш гурон да олардың аяғын суға тигізбесі ақиқат.

—О жағдайды анықтауға мына бір заттың септігі тимес пе екен? — деді Хейворд зембілге ұқсастырылып қайыспен буылған бірнеше бұтақты нұсқап.— Өзін пайдаланған соң, лақтырып тастап кетіпті.

—Енді бәрі де түсінікті! — деп қуана дауыстап жіберді Қырғи Көз.— Бізді іздеріне адастырып кетпек боп, мына нәрсені істеуге қулар кем дегенде бірнеше сағат жұмсаған. Дәл осындай жәйттерге олардың күні бойы айналған кездерін де көргенім бар. Міне, мына үш жұп мокасин табанынан түскен із, ал мына екеуі құртақандай аяқтардың бедері. Апырай, адам баласында мұндай да титімдей аяқ болады екен-ау, ә! Ункас шырағым, қайыс белбеуіңді бере тұршы, мына табанның тұрқын өлшеп жіберейін... О, құдай, тоба! Баланың аяғындай-ақ, ал өздері бойшаң, бітімді қыздар...

—Қарашықтарымның үлбіреген аяғы мынадай азапты сапарға шыдай қояр ма екен, — деп егілді Мунро, шағын іздерге мейірлене көз жіберіп тұрып. — Құр сүлдері қалғанда ғана жетеміз бе деп қорқам.

—Одан қам жемеңіз,— деді барлаушы басын шайқап.— Адымдары тым қысқа болғанымен жүрістері ширақ, түзу. Көрдіңіз бе өкшесі жерге әзер-әзер тиген. Ал мына бір жерде қарашаш тіпті көлденең жатқан қос түбіртіктеп қатар қарғып өтіпті. Жоқ, жоқ, менің байқауымша, екеуі де тың, әлі шаршамаған. Мінеки, әншінің ізіне қараңызшы — аяғы ауырып қалжырағаны анық көрініп тұр. Көрдіңіз бе, мына жерде тайып кеткен, ал мына тұста талтаңдап келе жатып тағы сүрінген: мынау арада қайтадан шаңғы тепкендей сүйретіле жылжыпты. Иә, бас-көз жоқ нейбетке бақыра беретін пенде әманда аяғына ие бола алмайды.

Осындай даусыз дәйектердің арқасында байырғы орман тұрғыны оқиғаның қалай болғаньш өз көзімен көргендей, төбесінен тап басып, баяндап берді. Осындай қарапайым да түсінікті сөзге ден қойған жолаушылар аз аялдап, тамақ қаужап, әлденіп алды да, ілгері жылжыды.

Барлаушы батып бара жатқан күнге бір қарап қойып, алға асығыс бастап еді, Хейворд пен Мунроның едәуір алқынуына тура келді. Енді олардың жолы жоғарыда айтқан сай табанымсн тартты. Қуғыншылар бұл арада еш кідірмеді, өйткені гурондар іздерін жасырмаған екен. Дегенмен бірер сағаттан соң, Қырғи Көз жүрісін баяулатты, әлдеқандай қатердің жақындығын сезгендей жан-жағынан жалтақтап қарап келеді. Ақыры мүлде тоқтап, серіктерін тосып алды.

—Гурондардың иісін сезе бастадым,— деді ол.— Анда ағаш арасынан аспан көріне бастады, біз олардың қасына тым жақындап қалдық... Сагамор, сен тау жағынан бар. Ункас бұлақ бойымен сол жағына шықсың ал мен із қуып, тура жүріп көрейін. Егер бірдеңе болса, үш рет қарға боп қарқылдау керек. Әлгінде ғана қураған еменнің үстін айнала ұшып жүрген біреуін өзім көрдім: ол да қостың жақындығын көрсете ді.

Үнділер ләм деместен өз жөндеріне кетті де, Қырғи Көзекі джентльменді ертіп, ептеп ілгері жылжыды. Сәлден соң Хейворд жолбасшымен қатарласты, бұл да дұшпанды өз көзімсн көруге асық. Барлаушы оны орманның шетіне барып жата тұр деді де, өзі ана тұстағы сезікті белгілерді тексеріп қайтпақ болды. Дункан айтқан тілді алды. Сөйтіп мүлде өзгеше бір көрініске тап болды.

Талай акр32 жердің ағашын тып-типыл ғып кесіп тастапты, сол ашық алаңды жаз кешінің мажыра-жай жарығы жұмсақалақанымен сипап тұрғандай. Дункан тұрған жерден сәл жырақта сарқырай аққан ағыс қос беткейдің екі арасын түгел дерлік алып жатқан шағын көлге құяды екен. Әлгі тоспадан құдай түскен сарқыраманың адуынсыз, дұрыс жолының әдемілігі соңдай — оны табиғаттыңөз туындысы деуден гөрі адам қолымен жасалған құрылыс деу жөн болар еді. Көл жағасында балшықтан соғылған жүз қаралы үйшік көрінеді. Жауын-шашын өтпесін деп төбелерін дөңгелектеп көтеріпті. Әдеттеп тағылардың лашықтарындай емес, талай еңбек сарп етілгені айдан анық. Қысқартып айтқанда, мынау көрікті деревня, немесе қала десе де болады,— белгілі бір жоспармен салынған тұрақ тәрізді. Ал ақ адамдардың пайымдауынша ондай әдет үнділерде жоқ. Бірақ тұрақта тірі жан жоқ секілді. Бірнешс минутқа дейін Дункан да осылай ойлап тұрған еді, ақыры өзіне қарай төрт тағандап жақындап келе жатқан екі-үш адамды көзі шалғандай болды, тегі әлгілер бір ауыр нәрсені сүйретіп келе жатқандай: анықтап қараса — сүйрегендері бір ғаламат зеңбірек сияқты. Сол мезетте-ақ үйшіктерден қара шашты бастар жылтың-жылтың көрініп, алаң үсті бір соқпадан екінші тамға арлы-берлі кірпік қаққанша зымырап кіріп жатқаң көз ілеспес жүйрік мақұлүқтарға толды да кетті. Мынадай адам түсініп болмас сезікті қозғалыстан секем алған Хейворд қарға боп қарқылдайын деп тұр еді, жақын маңайдан жапырақ сыбдыры естіліп, солай қарай жалт бұрылды.

Бірнеше жүз ярд жерде тұрған бейтаныс үндіні көргенде жас жігіт селк етіп, кейін шегінді. Бірақ іле жүрегін тоқтатып, орнына қайта келді де, белгі бермей, әлгі кісіні кірпік қақпай қарауылдай бастады.

Келесі сәтте-ақ Дункан ананың өзін байқамағанына көз жеткізді. Жабайы да бұл сияқты анау ауылдың үйшіктері мен оның дыбыссыз тұрғындарына көз жіберіп тұрған тәрізді. Алабажақ бояудан бет әлпетінің сыр-сипатын аңғарып болар емес, дегенмен тағының жүзінде қатыгездіктен гөрі қайғы-қамырық нышаны молдау сияқты көрінді Дунканға. Төбесіндегі бір тұп айдарынан басқа шашын үнділердің ғұрпы бойынша тақырлап алдырып тастапты, айдарына сұңқар қанатының үш-төрт қауырсынын қыстырып қойыпты. Үстінде өрім-өрім шыт шапаны бар: іш киім атаулыдан жалғыз жейде, оның да екі жеңін бұтына киіп алған. Жалаңаш сирағын шөңге-шөңге тікен аяусыз тілгілепті. Аяғында бүғы терісінен тігілген мокасин. Жабайының жалпы сиқы аянышты да азғын еді.

Қасына жайлап басып барлаушы келген кезде де Дункан бейтаныс көршісінен көз алмай тұрған болатын.

— Көрдіңіз бе, жабайылардың қосына да жеттік, — деп сыбырлады жас жігіт.— Ал әне жерде бір тағы тұр, тегі ол бізді бұдан әрі өткізе қоймас, сірә.

Дункан саусағын шошайтып, әлгі кісіні көрсеткен кезде барлаушы селк етіп, қолынан мылтығын түсіріп ала жаздады. Сосын ол онсыз да үзын мойнын қылқита созып, жабайыға қарай бастады.

Мына сұмырай гурон емес,— деді ол,— тіпті канадалықтайпалардың да бірде-біреуіне жатпайды. Ал киіміне қарағанда ақ кісіні тонағаны ақиқат. Мылтығын немесе садағын қайда қойғанын байқамадыңыз ба?

—Оның қаруы жоқ-ау деймін, жалпы жаман ниет атаулыдап аулақ па деймін өзін. Анау су жағасында жылтыңдап жүрген достарына белгі беріп қоймаса, басқалай қаупі жоқ сияқты.

Барлаушы Хейвордқа бұрылып, аз уақыт оның бетіне таңырқай қарап тұрды. Сосын

аузын аңқайта ашты да, қауіп-қатердің қалың ортасында жүріп, әбден қалыптасып кеткен

желгі дағдысымен, ешбір дыбыс шығармастан үнсіз сылқылдап, күлкіге батты да қалды.

—Су жағасында жылтыңдаған достары! — деп қайталап қойды ол.— Міне, міне, мектепте оқып, қалада өсу деген осы енді! Айтса да, ана жігіт тым ұзын сирақ неме екен, өзіне тым сенуге болмас. Қарауылыңыздан түсірмеңіз, мен бұта-бұтаның арасымен арт жағынан барайын да, тірідей ұстап алайын. Бірақ мылтық атушы болмаңыз.

Осыны айтып қалыңға зып беріп, сүңги жөнелген Қырғи Көзді Хейворд қол көтеріп тоқтатты да:

—Ал егер сізге қатер төнгенін көрсем, атуыма бола ма?— деп сұрады.

Қирғи Көз оның сұрағына түсінбеген кісідей болып біраз қарап тұрды да, сосын басын шайқап қойып, үнсіз, күлкісін жимастан:

—Бір взводтың оғын атсаңыз да еркіңіз, майор,— деді.

Сөйтті де жапырақ арасына кіріп, кезден таса болды. Барлаушы қайта көрінгенге дейін өткен бірнеше мннутқа Дункан дегбірсізденіп әрең шыдады. Аңшы жабайының ту сыртынан жер бауырлап барып-ақ қалыпты. Бірнеше фут қалғанда ол сыбырын сездірместен жайлап қана орнынан тұрды. Сол сәтте су жақтан күмпілдеген дыбыс естілді. Дункан жалт қараса, жүздеген қара денелер толқып кеткен айдынға бірден сүңгіп барады екен. Ол мылтығын қолына қайта алып, бейтаныс үндіге бұрылды. Жабайының ойында түк жоқ, ештеңеден сескенбестен, мойнын созып, көл бетіне таңыркай қарап қалыпты. Осы сәтте Қырғи Көз қолын көтеріп оның желке жағынан төне берді, бірақ жұдырығын іле төмен түсіріп, қайтадан үнсіз лекіте күлді. Әбден күліп болған соң Қырғи Көз дұшпанының кеңірдегіне шап берудің орнына оны жауырынынан қағып қойып, былай деп дауыстады:

—Бұ не, досым? Құндыздарға псалом айтуды үйретейін деп жүргеннен саумысыз өзіңіз?

—Тап солай,— деді анау да кідірместен.





XXII ТАРАУ

Хейвордтың қаншалықты таңырқағанын оқырмандар біз жазып жеткізем дегенше көзге елестетіп үлгерер, тегі. Аяқ астынан бәрі де күрт өзгеріп сала берді; жер бауырлаған үнділері — төрт аяқты аң боп шықты, көл дегені — құндыздардың тоспасы екен; сарқырама — осынау бейнетқор да ақылды хайуанаттар жасаған бөгет болды; ал бейтаныс дұшпанға балағаны — сенімді дос, псалом жырының ұстазы Давид Гамуттың өзі. Әпендінің тірі екенін өз көзімен көрген кезде қос қыздың тағдыры жайлы нелер үмітті ойлар кеудесін кернеген жас жігіт тағат таппай жасырынып тұрған жерінен жүгіріп шығып, екеуінің қасына жетіп барды.

Қырғи Көздің мәз-майрам көңіл үрдісі көпке дейін басылмады. Ол Гамутты ожар қимылмен неше мәрте қуыршақ құсатып, шыр айналдыра қарап, гурондар өзіңе киімді де тауып кигізген екен, деп қояды. Сосын ол момақан Давидтің қолын алып, көзінен жасын ағыза қысып қойды да, алда жарылқасынын айтты.

—Сіз әлгінде көмей күшіңізді құндыздардьщ арасында сынап көргелі тұрғандай едіңіз ғой, солай емес пе? —деп сұрады ол.— О қулар бұл істің шет жағасын ептеп біледі, әуен ырғағына қосылып құйрықтарымен су сабалағанын жаңа өз құлағыңызбен естідіңіз гой. Оқу-сызуды жақсы білгенімен көпті көрген кәрі құндыздың миындай миы жоқ ақымақ адамдар аз емес. Бірақ құндыздар бұл жағынан кейде адамдардан артық тұрса да дауыс салып, ән айтуға жоқ қой бишаралар — мүлде мақау туған бұ дүниеге! Ал сіздерге мынадай әуен қаншалық ұнар екен?

Қарғаның қарқ-қарқ еткен тарғыл үні естілгенде Давид құлағын баса қойды, тіпті бұл белгіден хабардар Хейвордтың өзі де алғашында сасып қалып, басын көтеріп, құсты аспаннан іздеді.

—Көрдіңіздер ме,— деді езуін жимаған барлаушы, берілген белгіні ести сала осылай қарай асыққан алыстағы серіктерін нұсқап,— бұл әуеннің өз артықшылығы бар, әлбетте: соған салсам болды, қанжар мен томагавкілерді есепке алмағанда, екі бірдей мерген мылтық дереу көмекке келеді маған. Жә, соңымен қыздар не күйде, соңы айтыңызшы?

—Олар дінсіз тағының тұтқынында,— деді Давид,— көңілдері қанша қаяулы болғанымен жалпы жағдайлары жаман емес, пәле-жаладан аман.

—Екеуі де ме? — деп сұрады алқынған Хейворд.

—Тап солай. Бізді алыстағы елге тұтқындап айдаған жол бойында қанша азап шегіп, азық-түлік тапшылығын тартсақ, намыс отымызға тиер қорлықтан өзге ештемеге де мұң шағар жөніміз жоқ.

—Жақсы сөзіңіздің жоралғысы құдайдан қайтсын! — деп дауыстап жіберді дір-дір еткен Мунро.— Қос қарлығашымды иман-сау көреді екенмін ғой.

—Қайдам, тез арада босата қояр ма екен ол екеуін, — деп күмілжіді Давид.— Мына жабайылардың көсемі әбден қаны бұзылған бір сұм, құдайдан басқаның сөзін құлағына да ілмейтін қаской. Мен оны ұйықтап жатқанында да, ояу отырғанында да жібітпек боп көрдім, бірақ өзіне саз да жақпайтың сөз де өтпейтін қаныпезер екен...

Барлаушы оның сөзін шорт бөлді:

—Қайда ол сұм?

—Бүгін ол өз нокерлерімен бірге бұғы аулауға кетті, ал ертең мына орманның түкпір-түкпірін тінтіп, Канада шекарасына қарай жол шегеді деп естідім. Үлкен қыз ана таудың қара шоқысының арғы жағын жайлайтын көршілес тайпаға жіберілді, кіші қыз осыдан екі милядай жердегі қыратқа орналасқан гурондар қосында, әйелдердің жанында қалды.

—Алиса, жаным Алисашым! — деп күбірледі Хейворд.— Жалғыз сүйенішін, — әпкеңнен айрылып сорлаған екенсің-ауі

—Тап солай. Дегенмен қамырық кемірген жанды дұға мен қасиетті псаломдар жұбата алар болса, ол онша азап шеккен жоқ.

—Ол музыка дан ләззат алатын ба еді?

—Алғанда қандай: мейлінше мол, мейлінше асқақ ләззатқа берілетін. Бірақ, шынын айтуым керек, қанша қитұрқыласам да қыздың күлуінен жылауы көбейіп кетті. Ондай сәтте мен қасиетті әндерге жуымаймын. Ал көңіл күйі келісіп, тыныш мәслихат тапқан тәтті сағаттар кезінде жабайылар біздің қосар шыққан сазды да қоңыр әнімізге әрі әуестікпең әрі елти құлақ түреді.

—Ал сізге осылайша емін-еркін жүруге қалай рұқсат қылған?

Давид бұл сұраққа монтаны пішінмен жауап берді:

—Мендей құрт-құмырысқа несін мақтаныш етеді дейсіздер. Қасиетті псаломдарым өзіміз өткен жойқын қырғын алаңында, қан сел боп аққан жерде ешкімге әсер етпегенмен, кейіннен дінсіздердің ішкі жан дүниесіне жағымды ықпал жасап, осылайша жүріп-тұруыма мүмкіндік әперді ғой.

Барлаушы күліп жібердіде, жабайылардың бұндай қайрымдылығының сырын өзінше түсіндірді.

—Үнділер есі ауысқан адамға ешқашан тимейді. Сізді де солай ойлап қалған болу керек. Тек бір түсініксіз жері мынау: жолыңыз ашылып, келген ізіңізбен кері қайтуға мүмкіндік туғанда неліктен өзіңізден хабар күткен адамдарға асықпадыңыз?

Давид бұл сұраққа да жаңағы монтаны қалпын өзгертпестен жауап қайтарды:

—Христиандар тұратын, үйге қайтып оралуға жаным қанша құмартып тұрса да өзіме тапсырылған нәзік жанды пенделер қайғы жұтып, қамауда отырғанда аяғым кері қайтуға баспай қойды.

Давидтің қитұрқылы тілін түсіну қиын болғанымен көзіндегі батыл шешімнің шынайы ұшқыны мен өтірік айтуды білмейтін өңінің күреңітіп шыға келгеніне қарап, ақ ниеттен ақтарылғанына күмән келтіргісіз еді. Ункас оған жақынырақ келіп, бетіне риза пішінмеп қарап қойды. Қырғи Көз болса, псаломшыға өзінің сүйікті аспабын қайта ұстатты.

—Мә, достым, мына ысқырығыңды от көсеуге жаратам ба деп едім, қимас дүниен, екен,өзің ал да, айдай бер.

Гамут камертонды қолына қуана-қуана алды да, бірнеше рет дыңылдатып, өз дауысымен салыстырып байқап, аспаптың бұзылмағанына көзі жеткен соң жоғарыда біз көп айта беретін кітапшадан бірнеше шумақты шырқап шығуға ниет білдірді.

Бірақ Хейворд оның мұндай құлшылығына ерік бермей, қыздар жайын сұрай бастады; әу дегенде толқыған сезіміне ие бола алмай, жөнді сөйлесе алмай қалған болса, енді бәрін де бұрынғыға қарағанда әлдеқайда тәптіштеп, асықпай сұрап отыр. Давид өзінің жоғалып табылған асыл дүниелігіне қаншалықты құмарта қарағанмен жауап беруге мәжбүр болды, оның үстіне әңгімеге жас қыздардыңәкесі де араласты. Ыңғайы келгенде барлаушы да сауал қыстырып қояды. Сөйтіп әңгіме желісін қайта оралған аспап үні әлсін-әлсін бұзған жиі үзілістерге қарамастан, қуғыншылар өздерінің діттеген мақсатына жету жолында пайдасы тиер жайларға қана берді. Давидтің әңгімесі де пәлендей қызық болмады, әншейін құрғақ баяндау.

Магуа қауіп-қатердің тыншуын тау төбесінде күтеді де, сосын етекке түсіп, Гориканның батыс жағасымен Канада қайдасын, деп тартып отырады. Айлакер гурон бұл маңайдағы соқпақ-сүрлеу атаулыны әбден жақсы біледі екен, оған қоса соңдарынан жуық ара да қуғын шыға қоймайтынын да топшылаған, соңдықтан алға аспай-саспай, онша үздікпей жылжыды. Давидтің еш боямасыз, қарапайым әңгімесінен әншінің үнділерге онша үнай қоймағанын аңғаруға болар еді: дегенмен дін құпиясына деген қалтырауық сезім Магуаның өзіне де тән болтан дықтан олар құдайдың құлына тие қоймаған тәрізді.

Тұтқын қыздарды олар әсіресе түн баласында көбірек қорып, орманның сызды салқыны тимеу жағы мен қараңғыда сытылып кетпеулеріне өте-мөте зер салған. Жоғарыда айтқапымыздай, бастауға жеткен соң, аттарды бос қоя беріп, із жасырудың алуан түрлі айла-амалы қарастырылған. Қосқа келгеннен кейін Магуа гурон ғұрпы бойынша тұтқын қыздарды екі ажыратып, Кораны көршілес алқапты жайлайтын бір тайпаға жібертеді. Тағылардың әдет-ғұрпынан мүлде хабары жоқ Давид ол тайпаның қай ел екенін біле алмапты. Олар гурондар сияқты Монкальмнің жағында болғанмен Уильям-Генри бекінісіне жасалған соңғы шапқыншылыққа қатынаспапты — псаломшының бар білгені осы.

Барлаушы мен могикандар оның бас-аяғы жоқ, жүйесіз әңгімесін үлкен ықыласпен ден қойып тыңдады. Кора барған үнділер тайпасының негізгі кәсібін түсіндірмек боп қиналып отырғанда Давидтің сөзін барлаушы оқыс сұраумен бөліп жіберді:

—Пышақтары қандай екенін көрмедіңіз бе? Ағылшын үлгісінде ме, әлде француздардікі ме?

—Ондай ұсақ-түйек пендешілікке зер сала қойған жоқпын, менің есі-дертім қыздарды жұбатуда болды ғой.

—Жабайының пышағын ұсақ-түйек пендешілік деп санамайтын да күн туар басыңызға,— деді барлаушы.— Ал онда егін орағының аяқталуына арнап той жасамай ма екен? Со тайпаның тотемдерінен33 білетініңіз жоқ па?

—Бар айтарым: олардың дәні мол екені рас, сүтке бөктіргенде асқазанға пайдалы, өте дәмді ас болады екен. Ешқандай тотемдерін білмеймін. Үнділердің музыкасы жайлы айтып қажеті жоқ. Олар дауыс біріктіріп құдайға құлшылық қылуды білмейтің пұтқа табынған дінсіздердің ішіндегі ең бір атылғандары болса керек, тегі.

—Сіз үнділерге жала жаппаңыз. Тіпті мингілердің өзі де Ұлы Әруақтан рахым, көмек тілейді.

—Мүмкін,— деді Давид,— бірақ мен олардың қолынан адам түсінгісіз, ғажайып түр-түске боялған сұмдықтарды көрдім, өздері соларға құдайдай табынып, құлшылық қылғанда қырылып қала жаздайды екен; әсіресе бір дене түршігетін жиіркенішті сүрет алдында.

—Жылан ба? — деді барлаушы жұлып алғандай.

—Сол ауылдан. Тарбиған тасбақаның суреті.

Әңгімені зейін қоя тыңдап отырған екі могикан қосарлана:

—Хуг!—деп дауыстап қалды, ал барлаушы жайсыз хабар естігең бірақ соған қоса маңызды жаңалық ашқан кісінің кейпімен басын шайқады.

Содан кейін Чингачгук делаваршылап сөйлеп кетті. Оның сабырлы, салауатты сөзін ұққандар да, ұқпағандар да селт етпей тыңдады. Қолын кейде құлшына сермеп, ишаралап сөйлеп отыр. Міне, қолын аспандата көтерді де, төмен түсірерде жеңіл шекпенінің өңірін ашып жіберді, сосын осы қимылын одан әрі ұғындыра түскісі келгендей саусағымен кеудесін нұқыды. Екі көзін жабайының қимыл-қозғалысынан тайдырмай отырған Дункан көсемнің қоңырқай кеудесінен әлгінде ғана сөз болған жәндіктің көк бояумен көмескілеу салынган суретін ап-анық көрді. Барлаушы өзінің қызылтән досынан бері бұрылып, былай деді.

—Біз сіздерге бір құпиямызды аштық. Бұның арты жақсылыққа соға ма, жоқ жаманшылыққа соға ма — о жағы аспандағы әміршінің ырқында. Біздің досымыз Чингачгук — делаварлардың сагаморы әм бақалардың ұлы көсемі! Әншінің сөзіне қарағанда, өзі айтып отырған елдің ішінде Тасбақа тайпасына жататын үнділер де бар сияқты. Қатар молая түсті, енді сақ болу керек,өйткені жау жағына шығып кеткен саткын дос, дұшпаннан өткен қаныпезер болады.

—Түсінбедім,— деді Дункан.

—Бұл өзі ертеде болған қайғылы оқиға. Онша еске ала бергім де келмейді, себебі бәрін бүлдірген — ақ тәнді адамдар. Жанжалдың аяғы бауырлас елдердің бір-біріне томагавк сілтесіп, жауығуына сайды да, делаварлар мен мингілер бір жолга түсті.

—Сонда сіз Кораны осы тайпаның қолында деп ойлайсыз ба?

Барлаушы басын изеді, ал түріне қарағанда бұл әңгімеге қайтып оралғысы жоқ сияқты. Шыдамсыз Дункан қыздарды құтқарудың бірінен-бірі өткен өжет жолдарын асығыс айта бастады. Уайым басқан сүлесоқ қалпын сілкіп тастагандай болған Мунро жас жігіттің көзсіз ұсыныстарын ақ шашты басына, ұлғайған жасына тән емес ілтипатпен тыңдап отыр. Барлаушы жас ғашыққа жалынды лебізін айтқызып болды, сосын саспас салқын қандылық пен асқан ерлікті талап ететін мынадай істе асығыстық орта жығатынын түсіндірді.

—Егер мына кісі үнді қосына қайта оралып, қыздарга біздің хабарымызды жеткізсе, тіпті жақсы болар еді,— деді ол одан соң.— Қажет болғанда біз оны арнайы белгі беріп шақырып аламыз. Достым, сіз қарғаның қарқылын ешкіемердің ысқырығынан ажырата аласыз ба?

–О бір жақсы құс қой,— деді Давид.— Әуені нэзік сазды, қайғылы келеді, бірақ бір кемшілігі тым тақылдап, беталды сарнап кетеді.

–Жарайды, сізге соңың ысқырығы ұнайды екен, белгіңіз болсын. Ұмытпаңыз: ешкіемердің ысқырығын үш рет қатарынан естігенде сол құс қонақтап отыр-ау деген бұтаға жететін болыңыз...

—Тоқтай тұрыңыз,— деп сөзге Хейворд килікті,— мен де осы кісімен бірге барамын.

—Сіз бе? — деп таңырқаған Қырғи Көздің дауысы қатты шығып кетті. — Соңда сіз күннің қалай батып, қалай шығатынын көруден жалыққаныңыз ба?

—Мына Давид гурондардың рахым қыла білетінінің жанды дәлелі емес пе.

—Солай екені солай-ау, бірақ дәл Давид секілді өңеш жырта ән салу есі дұрыс бір жанның қолынан келмейді ғой.

—Сүйгенімді құтқару үшін қояншық болу, ессіз ерлікке басу, жалпы не сұмдықтан болса да тайынбау менің де қолымпан келеді. Босқа қарсы болмаңыздар, мен енді өз дегенімді қайтсем де орындаймын.

Қырғи Көз жас жігітке бір шама үн қатпастан таңдана қарап отырды. Ал осы сәтке дейін барлаушының барша әмірін күмәнсыз құп алып, айтқанын екі етпей бағынып келген Дункан енді өзіне қарсы шыққанды жақтырмайтын асау бастықтың кейпіне ене қалыпты. Ол басқа пікірді тыңдағым келмейді дегендей қолын сілтеді де, сабырлы үнмен сөзін жалғады:

—Киімімді өзгертіп киейін, тұрпатымды да өзгертейік — қаласаңыздар, бояуларыңызды баттастыра жағып беріңіздер; бір сөзбен айтқанда, білгендеріңізді істеңіздер, қояншыққа айналдырсаңыздар да мейілдеріңіз.

—Жасақтарыңызды ұрысқа аттандырған кезде,— деп күбірлеген болды барлаушы,— жақтастарыңыз өз достарын қай арадан және қашан кезіктіре алатынын білу үшін шартты белгілер мен қос тігетін жерлерді күні бұрын белгілеп қою керектігін сіз жоққа шығара қоймайтын боларсыз деп ойлаймын...

—Менің сөзіме құлақ қойыңызшы,— деді Дункан оның сөзін бөліп.— Мына сенімді серігімізден сіздер бұндағы үнділердің екі тайпаға, тіпгі, бәлки екі бөлек елге қарасты екенін білдіңіздер. Өздеріңіз. «Қарашаш» деп ат қойған қыз сол екі тайпаның сіздер делаварлар бұтағына жатады деп отырған тобының қолында. Кіші қыз біздің ежелгі жауымыз — гурондардың тұтқынында. Менің парызым — соңы босату. Соңдықтан сіздер оның әпкесін босату жайлы келіссөз жүргізіп жатқан кезде мен оның сіңлісін қамаудан құтқарамыңәйтпесе сол жолда жер жастанамын.

Жас жауынгердің жанарында қаһарлы жалын ойнап, түр-тұрпаты бір түрлі айбарланып кетті. Үнділердің әдіс-тәсілін: әбден жетік Қырғи Көз бұл сапар жігітті қандай қауіп-катер күтіп тұрғанын аңғарса да оқыс туған өжет шешімге қарсы келудің жолын таппады.

Бәлки, оған бозбаланың батылдығы ұнаған шығар. Әйтеуір не себеп болса да, Дунканды райынан қайтарудың орнына ол аяқ астынан күрт өзгеріп, оның жоспарын жүзеге асыруға көмектесе бастады.

—Жә,— деді ол шын көңілден құптай күліп,— суға түскісі келген бүғы өзенге өзгелерден бұрын ұмтылса керек. Чингачгукте неше түрлі бояу бар. Ана бөренеге отырыңыз, әне-міне дегенше нағыз қоямшық етіп шығармаса, басымды кесіп берейін.

Дункан келісті. Бұлардың әңгімесін әлгіден бері зер сала тыңдап отырған могикан іске қызу кірісіп кетті. Өз тайпасының әдіс-айласына әккіленіп алған ол, бозбаланы дем сағаттың ішінде үнді ұғымында достық пен жайдарылық деген ұғым берегін өрнектермен бояды да шықты. Соғыс атаулыға сабақтастыратын сұсты сызыктарға мүлде жоламады, оның есесіне достықты көрсететін белгілерді аяусыз мол салды. Бұдан соң Дунканға келбетіне сай киім берілді Енді оны өзара дос, одақтас тайпаларды аралап жүрген сиқыршы деуге әбден болатын еді.

Боянуы жеткен шығар деген кезде барлаушы оған ақыл-кеңесін айтып, шартты белгілер жайын келісті де, кездесетін жерлерін көрсетті. Мунроның, жас досымен қоштасуы қайғылы-ақ болды. Рас, шал дені дұрыс кезі болса, онымен дәл осылай сүлесоқ ажыраспас еді-ау. Барлаушы Хейвордты былайырак алып шықты да, шалды Чингачгукпен бірге көзден тасалау жерге қалдырып, делаварлар ма деп долбарлап отырған елге Ункас екеуі баратынын айтты. Сосын ол тағы да бірсыпыра ақыл-кеңес беріп, сөзін жылы да салтанатты нәшпен былай деп аяқтады:

—Ал енді алдарыңнан аспан жарылқасын сендерді! Сіз ерлікке бастыңыз, ал жастықтың қызу қанды, арыстан жүректі бұндай асыл қасиеті маған да ұнайды. Дегенмен көпті көрген кәрі тарланның кеңестерін де құлакда іліңдер. Мингіні жеңу үшін қас батырдық жанқияр қаһармандығы қажет, кітаптан алған жасық ақылдан әлдеқайда өткір, әлдеқайда көп сырлы, мол қырлы айла-тәсіл керек. Құдай жолыңды оңғарсын! Егер скальпіңізді гурондар сыпырар болса, алынбай қалған кегіңізді екі бірдей ер жауынгерге сүйенген маған тапсырып кетіңіз. Біз сіздіңәр тал шашыңыз үшін бір дұшпанның басын аламыз.

Дункан ізкесердің қолын құшырлана қысты да, артта қалып бара жатқан кәрі досын оған тағы да қайталап тапсырып, Давидке кеттік деген ишарат жасады. Қырғи Көз жігерлі жігіттің соңынан бірнеше минут бек риза боп, сүйсіне қарап тұрды да, әлде бір оймен басын шайқады, сосын бұрылып, өз серіктерін соңынан ертіп, орманға беттеді.

Давид пен Дункан түскен жол құндыздар тазартқан алан; арқылы өтіп, солардың тоспасын жағалап жүреді екен. Мынадай қатерлі істе қол ұшын беруге де жарамайтын әпендімен оңаша қалғанда Хейворд өзінің қаншалық қиын сапарға шыққанын айқын аңғарды. Екі жаққа ұлан-ұзақ созылып жатқан мынау тылсым өңір іңір қараңғылығында бұрынғысынан да қорқынышты кейіпке енгендей: анадайдағы бәкене үйшіктердің тыныштығында да әлде бір сұмдық жасырынып жатқандай.

Тоспаны айналып өткен соң, Дункан мен Давид өздері келе жатқан өзектіңөріне көтеріле бастады. Жарты сағаттан кейін олар үп-үлкен алаңқайға келіп жетті. Мұнда да қаптаған құндыз үйшіктері. Бірақ иелері тастап кеткен екең қаңырап бос қапты. Қатерлі іске басар алдында кім де болса тоқтап, тыныстап, әл жинап алады ғой. Қалың бұтаның қалқасындағы жолдан шықпас бұрын Дункан да сөйтіп бірер минутқа аялдады.

Ағашы кесілген алаңқайдың арғы шетінен, бұлақтың тау беткейінен қулай ағатын түсына жақын .жерден борене мен балшық аралас шыбық-бұтақтардан ілекерлеп жасаған елу — алпыс жупыны лашыҚ корінді. Қалай болса, солай, бейберекет салынғаң тегі бұларды түрғызған кезде ешкім ешқандай тазалық,. көркемдік жағын еске алмаған болу керек, бұ жағымен келгенде әлгі үйлерді қундыздардың үйшігімен мүлде салыстыруға болмас еді, содан да Дункаң бәлкім бұдан да зор керемет корермің деп артын күтті. Іңір қараңғылығының бұлдыр-бұлан, бұқпантай шағында лашьіқтардың алдындағы биік ескен шалғын шоптен біресе бой көрсетіп, біресе жер жұтқандай жоғалып кетіп жатқан жиырма — отыз қаралы адамды көргенде де оның кереметке деген құштарлығы кеми қоймады. Әлгі пенделердің зып-зып еткен шапшаңдығы соңдай, Дункан оларды ары-беріден соң, сүйек пен еттен жаратылған тірі жан емес, жылтыр қара затқа оранған әруақтарға жори бастағанды.

Бір сәт тыр жалаңаш арық дене көрінді, жақа ғана қолдарын жын ұрып кеткендей сермеп тұр еді, енді орны босап қапты, дәнеңе жоқ, әлгі дене келесі мезетте әне бір жерден шыға келді, кім біледі, басқа болуы да ықтимал. Жолдасының тоқтап тұрғанын көрген Давид те кідіріп, анау көз тіккен жаққа қарап қойды да, Хейвордты түс көріп тұрған жерінен түртіп оятқандай болды:

—Мұнда әлі өңделмеген шұрайлы жерлер көп,— деді ол.— Мақтанғаным емес, дегенмен өзім осында келгелі бері өткен аз уақыттың ішінде мынау дінсіздік туы тігілген аймаққа талай-талай тамаша тұқым себілді ғой.

—Бұл тайпаның адамдары басқа шаруадан гөрі аңшылықпен көбірек айналысса керек, — деп қосып қойды Дункаң анау ғажайып тұлғалардан көзін алмастан.

—Мен мұнда үш түнедім, үш ретінде де балаларды жиып, қасиетті ән шырқауға үйретпек болдым. Бірақ о бар болғырлар менің ондай қарекетіме жан түршіктіретін айқай-ұйқаймен қиқулап жауап қайтарғаны.

—Қайдағы балаларды айтып тұрсыз?

—Анау көгал үстінде екі иықтарын үзіп жеп, жын ойнап сап жүрген жетпегірлерді айтамын. Әй, шіркін-ай, солқылдаған жас шыбықтарды суға малып ап, май құйрықтан шықпыртар ма еді өздерін! Білер еді соңда шыңғырудың қалай боларын.

Осы кезде орман жақтан жастардың құлақ жарған ащы айқайы естілді. Давид құлағын баса қойды. Дунканның езуінде кекесінді күлкі ойнады.

—Жүр, кеттік,— деді ол нық дауыспен.





XXIII ТАРАУ

Ақтар секілді өз тұрақтарының сыртынан сақшы қою үнділердің әдетінде жоқ.

Сол себепті Дункан мен Давид ойын қызығына түскен балалардың арасына келгенде аспаннан түскендей әсер қалдырды. Бұларды байқасымен аналар үрейлене шулап қоя берді де, аяқ астынан біреу сиқырлағандай жоқ боп кетті. Қара қоңыр жалаңаш денелері қурай бастаған қалың шөптің арасынан мүлде байқалар емес. Құдды жер жұтып қойғандай. Дункан байыптап карағанда ғана өзіне ана тұстан да, мына түстан да қадалып жатқан қарақаттай көпкөзді көрді.

Тікенектей тесірейген осынау откір қарашықтардан едәуір қаймығып-ақ қалып еді, бірақ қайта қашар жол болмады. Балалардың шуымен жақындағы лашықтан жүгіре шыққан он шақты жауынгер есік алдында қаһарлана қатар түзеп, бейтаныс жандардың жақынырақ келуін үнсіз сабырлылықпен тосып тұр екен.

Тегінде, Давидтің бұндайға еті үйреніп кеткен болу керекештеңе жалтақтамай, әлгі топқа тура тартты. Жауынгерлер ең сыйлы үйдің — ағаш қабығы мен бұтақтардан жасалған үлкен шошаланың алдына жиналыпты. Тайпаның түрлі жиындары мен мәслихаттары осы жерде өтеді. Зіңгіттей-зіңгіттей алып денелі үнділердің қасынан сыр білдірмей өту Дунканға оңай соқпады, бірақ неғұрлым сабырлы болса, қаупі қатердің де соғұрлым азая түсетінін айқын аңғарған ол жол бастаған серігіне сенім артып, соңынан ілесе берді. Қатыгез жауларының қол созым жерде ғана тұрғанын ойлап, тұла бойы түршіксе де сескенгенін сездірмеді. Гамутпен бірге лашықтың бұрышындағы хош иісті ағаш бүрінің, бір құшағын алып, астына салды да, аспай-саспай жайғасып отырды.

Мейман үйге кірген соң босағада тұрған жауынгерлер де ішке еніп, айнала алқа-қотан отырды да, бөтен кісінің сөз бастауын күтті. Лашықтың төбесін тіреген діңгектерге сүйеніп, сүлесоқ бейқам тұрғандары одан да көп. Іштеріндегі ең кәрі, ең атақты үш-төрт көсем өзгелерден оқшау, тор жаққа жанғасыпты.

Алау жағылды. Көлбеңдеген қызғылт жалын қараңғылық құшағынан біреудің бетің біреудің тұтас тұлғасын көрсетіп, бұлың қағады. Дункан олардың жүзінен сыр тартпақ боп жалтақ-жалтақ қарайды. Бірақ алда отырған үнділер бастарын көтерер емес, жанарларын да жерден алмайды. Бет әлпетіне қарағанда қонақтарды әлде құрмет тұтатының әлде сезіктеніп отырғанын ажырату қиын. Көлеңкеде тұрғандар онша жымысқы емес сияқты. Олар Дунканға әлсін-әлі көз қиықтарымен барлай қарап қояды, әрбір қимыл-қозғалысың ауыздан шыққан сөзін қалт жібермей аңдып, түр-тұрпатына, киім өзгешеліктеріне дейін тінте көз тігеді.

Ақырында бұлшық еттері ойнаған мығым денелі, самайын ақ шалған бір үнді лашықтың қараңғы бұрышынан ілгері шығып, сөз бастады. Вейандот тілінде ме, әлде гуронша сөйледі ме, әйтеуір Дункан оның не айтқанын түсінбеді. Сырт кейпі мен жасаған ишара-ымына қарағанда пәлендей қаскөйлік көрсетіп, жаулыққа баса қоймаған тәрізді. Хейворд басын шайқап, жауап қайтара алмаймын дегендей ым қақты.

Сосын ол французшылап:

—Бауырларым-ау, ешқайсың да не французша, не ағылшынша сөйлемейсіңдер ме? — деді де, отырғандардың біреу-міреуі басын иземес пе екен дегендей жағалай көз жіберді.

Оның сөзін құлақ қойғандай болып, талайы мойын бұрғанмен, сұрағына ешкім жауап қайтармады.

—Көзім жетті, көңілім қалды,— деді Дункан тағы да французша, әр сөзін анық, жайлап айтып,— ұлы бабаныңөз пенделерімен сұбхаттасатын тілін мынау ақылды да батыл елдің бірде-бір азаматы түсінбейтініне көзім жетіп, көңілім құлазып отыр. Қызылтән жауынгерлерінің бұл қылығын естісе, Ұлы баба да қатты ренжитіні сөзсіз.

Құлаққа ұрған танадай меңіреу тыныштық орнады. Қонақ жігіттің сөзі қандай әсер еткенін үнділер де сездіре қоймады. Ақырында әлгінде ғана бұған бірінші боп сөз қатқан шымыр жауынгер канадалық нобаймен былай деді:

—Ұлы баба өз халқымен сүбхаттасқанда гурон тіліндс сөйлесуші ме еді?

—Қаһарман гурондарды қанша жақсы көргенімен, — деді Дункан оның сұрағына тура жауап бермей, бұлаң құйрық әуезбен,— өз жұрағатын түр-түсіне қарап, сен қызғылт екенсің, сен қара түсті, ал сен ақ екенсін, — деп алалап көрген емес.

—Ал,— деді көсем сақтыққа басып,— осыдан бес түн бұрын ингиздардың34 басынан алынған скальптерді алдына тастаған кезде не айтар екен ол біздің шабармандарымызға?

—Олар дұшпан ғой,— деді Дункан денесі дір ете түсіп.— Әлбетте, ол: «Жақсы бопты, менің гурондарым — қаһарман халық» дері сөзсіз.

—Жоқ, Канададағы бабамыз олай ойламайды. Болашақтың қамын жеп, үнділерге сый-сияпат көрсетудің орнына ол өткенге көз тігеді. Сөйтеді де қырылған гурондарды көрмей, өлі ингиздарды көреді. Онысы несі?

—Ондай ұлы көсем аз сөйлеп, көп ойлайды. Жол бөгер жау болмасын алдымда, деген ойды жатса-тұрса жадынан шығармайды.

—Оның құлағы бізбен қас делаварларға түрулі, содан да естіген-білгені өсек пен өтірік, — деп үнді әлі де қасарып отыр.

—Олай болуы мүмкін емес. Бері қара, мен ем-домға ебі бар адаммын. Бабамыз мені Ұлы көлдердің жағасын жайлайтын қызылтәнді ұрпақтарына жіберіп, олардың арасында ауру-сырқау бар ма екен, соңы біл, деді.

Дунканның мына сөзінен кейін тағы да тыныштық орнады.

Отырғандар мұның сөзіне сенерін де, сенбесін де білмей, түгел дерлік көзбен ішіп-жеп, тесірейе қарап қалыпты. Осынау өткір жанарлар өңменінен өтіп кеткендей болды. Қатты қысылған Хейвордты әлгінде сөйлескен үнді құтқарып жіберді.

—Канаданың ғұлама адамдары да денесін бояушы ма еді?—деп сұрады ол.— Ақ жүздерін айға балап мақтанғанда тәндеріне шаң жуқгырмас көрінуші еді бізге.

—Үнді құдайы өзінің ақ жүзді ағайындарына келген кезде үстіңдегі буйвол терісінен тіккен киімдерін тастап, ұсынған жейдені киеді. Мен де солай — қонақ кәдесін бұзбай, денемдегіүнді бауырларым әлемештеп берген бояуларды өшірмей жүрмін,— деді Дункан сенімді үнмен.

Мынадай аталы сөз жабайылардың жанына майдай жақса керек – алқа-қотан отырған

көпшілік риза көңілдерін жасырмай, гуілдесіп қалды. Кәрі көсемнің игі ниет білдірген ишарасын басқалары да қайталады. Сынақтың ең ауыр сәті артта қалғанын сезген Дункан демін еркін ала бастады. Енді өз сөзін мейлінше растай түсетін, анау-мынау қитұрқылы жәйттерден ада, қарапайым әңгімесін айтса да болады.

Үнділер ой қорытқандай болып, әрі қонаққа айтар жауапырын жұптап, біраз үнсіз отырып қалды. Сосын бір жауынгер орнынан ғұрып, сөйлейтін ыңғай білдірді. Бірақ ол аузын ашып та үлгермеді, орман жақтан жан түршігерлік жаман дауыс естілді. Іле-шала аш қасқырдың ұлығанына ұқсас, шыңғырған ащы айқай шықты. Әлгі сұмдық үннен құлағы тұнып, есеңгіреп қалғандай болған Дункан, отырған орнынан атып тұрды. Сол сәтте-ақ жауынгерлер үйме-жүйме болып сыртқа шықты да, айнала жер жаңғырықтырған ащы қиқуға толып кетті. Есі шыққан Дункан не істеп, не қойғанын білмей, тұра ұмтылып барып, есік алдындағы бей-берекет қалың тобырдың қақ ортасына тұра қалды. Еркектер, қатын-қалаш, бала-шаға, ауру-сырқау, шал-шауқан — бірі қалмай лашықтарынан шыққан; біреулері аттандап, айқайға басып, екіншілері екілене қол соғып, жаппай дуылдасып тұр; бәрі де әлдеқандай оқыс оқиғаға елігіп, дүрлігіп алған. Алғашында айқай-шудан құлағы бітіп, меңірейіп қалған Дункан мына дудың сырын сәлден соқ түсінді.

Қара орманды қақ жарып, қумайт шөлге қарай кетіп жатқан бірнеше соқпақтың үстіндегі қалың бұтақтың құшақ ажыратқан ашық арнасынан әлі нұры таймаған кешкі аспан ағараңдап айқын көрініп тұр.

Сол соқпақтардың біреуімен топ жауынгер жайлап басып жақындап қалыпты.

Ең алдыңғысының қолында қысқа сырығы бар. Әбден таяғанда ғана көрінді. Әлгісіне бірнеше скальпті іліп алыпты. Ақтар «Ажал ұраны» деп атайтын ащы қиқуға басып, ауылдагы тайпаластарына жау тағдырын алыстан естіртіп келе жатқан да осылар екен.

Хейворд үнділердің өмірін пәлендей жетік білмегенімен азын-аулақ естіген-түйгендерінің көмегімен көз алдында болып жатқан жәйттерді манадан бері топшылап, түсініп тұрған-ды. Жабайылармен арадағы жаңағы бір сұрақ-жауап нобайлас қиын әңгіменің желісі жорықтан қайтқан жеңімпаз жасақтың арқасында үзіліп қалғанын көргенде ол енді мүлдем жүрек тоқтатып, жағдайының аяқ астынан жақсарып сала бергеніне іштей шүкіршілік айтты. Өйткені үнділер бұны сөз жоқ ұмытып кетті ғой.

Жорықтан қайтқан жауынгерлер үйшіктерге бірнеше қадам жетпей тоқтады. Жаудың жеңілгенін жар сап қиқулаған ащы айқайларын да, жақындарының жер жастанғанын естірткен сұңқылдақ жоқтауларын да тыйды. Бір жауынгер әлде не деп дауыстады, бірақ бағанадан бергі талай-талай бақырауық сөздер сияқты Дункан бұл жолы да ұқпады. Ал жабайылардың мына хабарды естігендегі елірген қуанышын айтып жеткізу мүмкін емес. Бүткіл қос табан астында жын ойнаққа айналып кеткендей болды. Жауынгерлер жалаңдаған қанжарларын суырып-суырып алып, жаңа келген жасақтан үйшіктерге жеткенше екі қатар болып, қақ жарылып тұра қалды. Қолдарына түскен сөйыл-сырғауыл, балта-таяқпен қаруланған қатын-қалаш та енді-енді басталмақ сұмдық ойынға қатынасуға асығып, еркектердің қатарына келіп қосылып жатыр. Бала екеш балалар да шет қалмады: олар әкелерінің беліндегі томагавкілерін қолға түсіріп алып, құдды ересек жауынгерлерден аумай, топ ішінде баспалап жүр.

Орман жиегінде құшақ-құшақ қу шырпы жатқан-ды; егде әйел соларды тұтата бастады. Лаулай жанған от жарығы ымырт қараңғылығын одан әрмен қойылта түскендей болып, айналадағы заттар да айырықша қарауытып, оқыс айқындап, қорқынышты кейіпке ене түсті. Осынау таңғажайып сахнадағы көріністі жан-жақтан қалың шыршалардың шымқай қара шымылдығы қоршап тұрғандай. Сахнаның арғы шетінен жорықтан оралған жауынгерлердің тұлғалары көрінеді. Топтың ең алдында тұрған екі кісі, тегінде, алдағы ойынның басты кейіпкері сияқты. Лаулаған оттың алыстан әлсіреп жеткен жыпылық жалыны әлгі екеудің бет-жүзін анық көрсете алмады. Дегенмен олардың біреуі тағдырдың жазғанын көріп алдық дегендей қасқая қарап, қаймықпай тұрса, екіншісінің ұнжұрқасы түсіп, басы салбырап кеткені соңадайдан-ақ аңғарылады.

Дункан бірінші тұтқынға бүйрегі бұрып, іші жылып сала берді. Әлгінің әрбір қимылын аңдып, қырағы бақылап тұр. Оның әбден келісті жаралған сымбатты тұлғасына қараған сайын жас ттқын алдағы қорқынышты сыннан сүрінбей өтуге тиіс деген ойға Дункан өзін-өзі сендіре түскісі келгендей. Сөйте-сөйте майор гурондардың карауытқан қалың тобырыка жақындап, болар істі демін ішіне тартып күтіп қалғанын өзі де байқамады.

Кенет адам шошырлық ащы айқай шықты: белгі еді бұл. Тылсым тыныштықты бұрынғыдан да сорақы қиқулар керкеп, тағы да азан-қазан болды да кетті. Ұсқынсыз тұтын тапжылмай тұрып қалды да, екіншісі, жасырағы, қиқу шығысымен киіктей орғып, заулай жөнелді. Жаулары күткендей, қатар аралығындағы ашық айырықпен қашудың орнына ол тар соқпақтың ана басынан бір көрінді де, біреу-міреу ұрып үлергенше жалт бұрылып, кері тартты: ұйлығысып тұрған көп баланың төбесінен бір-ақ секіріп өтіп, қаһарлы қатарлардың сырт жағына шығып кетті. Оның бұл қулығын жүздеген дауыс лағнет жаудырып қарсы алды. Елірген топ қатар тәргібін бұзып, үйме-жүйме болып, көгал жазыкда андыздай тарап кетті.

Он шақты жерге үйілген шырпының лаулай жанған жалпылдақ жалыны айналаға жалқындай түсіп, бұлаңдаған қорқынышты көрік беріп тұр. Тамұқ оты жайлаған осынау алаңқайға қайдағы-жайдағы албасты біткен түгел жиналып, жын ойнақ салып, қанқұмар масқара қылықтарына басқандай.

Арырақтағы тұлғалар адам түсінгісіз қояншық қимылдар жасап, ерсілі-қарсылы ойқастаған тірі әруақ тәрізді, құтырып кеткен жабайылардың бет-жүзіне жайрап шыққан жыртқыш сезімдері лаулай жанған от жарығында көрер көзге барша сұмдығымен көрініп тұр.

Осыншама дүрмектің додасына түсіп, өңшең өшіккен жауларының қоршауында қалған бишара қашқын қас қағым уақыт тоқтап, дем алмағаны айтпай-ақ түсінікті шығар.

Бір мезетте ол орман шетіне іліккендей болып еді. Бірақ киқулаған үлкен топ алдынан кесе-көлденең шығып, кейін қарай соңына түскен қатыгез қалың тобырдың қақ ортасына қарай қайыра қуды. Арынды адырнадан атылған ұшқыр жебедей заулап келе жатқан қашқын жалт бұрылып, лау атқан отқа қарай тура тартты да, жалаңдаған жалыннан жандәрмен секіріп өтіп, кеспе жолдың (просека) арғы бетіне шығып кетті. Жау қоршауынан соңда да құтыла алмады. Қарсы алдынан кесе-көлденең тура ұмтылған бір топ адам оны кері бұрылуға мәжбүр етті. Осы арада ол қалың топты тағы да жарып өтпек болып, доданың қақ ортасына қайтадан қойып кетті. Одан әрі не болғанын Дункан алғашқы сәтте анық бағдарлай алмады. Жаужүрек бозбаланы бірнеше мәрте өлдіге де жорып қойды.

Ерсілі-қарсылы жосыла заулап, бей-берекет шапқылап жүрген адамдардың қараң-құраң тұлғаларының арасынан ештеңе ажыратып болар емес. Түйілген жұдырық, сермеген кездік, сілтеген шоқпар атаулы ауа қауып, тая тиіп жатқандай. Қатындардың шаңқылдаған ащы дауыстары мен жауынгерлердің ішін тарта ышқынған зәрлі айқайлары мынау сұмдық көріністі одан әрмен асқындыра түскендей. Жан далбасалап қашқан бишара жанның ор текедей орғыған өр бейнесі оқтатекте Дунканның көзіне түскен сайын жас офицер оның талмас төзімділігіне әрі таңырқап, әрі әлдебір көзсіз үмітпен елжіреп қарайды.

Кенет қалың тобыр кері бұрылып, Дункан тұрған жерге қарай шегінді. Әлдекім арт жақтарынан келіп бар салмағымен қатты соғылғанда екі-үш қатын мен бала-шаға анадайға ұшып түсті. Ығы-жығы болып, ошарылып қалған топтың, ортасына тұтқын шықты тағы да. Әлі әбден ада болған екен. Осыншама жүгіріске тірі пенде қайдан шыдасын. Амалдың құрып, қолға түсуден басқа шара қалмағанын оның өзі де сезгендей. Дегенмен ақтық күшін жиып, соңғы сәтте тағы бір рет тырбанып көрді ол. Қапелімде не болғанын ұқпай қалған жабайылар алғашқы сәтте қақ жарылып, жол берген болатын. Қашқын соңы пайдаланып, орманға қарай өтіп кетуге ұмтылды. Оны өкшелей қуған еңгезердей гурон бастырмалатып кеп, көк желкеден ұра берем дегенде Дункан оны аяғынан шалып қалып еді, бар пәрменімен өңкілдеп келе жатқан қара дәу кескен теректей болып гүрс ете түсті. Осы бір кірпік қагар қысқа сәтті пайдаланып үлгерген қашқын кері бұрылып, аққан жұлдыздай заулап барды да, үлкен үйдің35 алдына орнатылған киелі діңгек — тотем ағашына қауіп-қатерсіз сүйеніп тұра қалды.

Тұтқынға көмектескенін біреу-міреу байқап қалып, өзіне қатер төне ме деп қауіптенген Дункан бұл арадан табанда тайып тұрды. Кісі өлімін көруге ынтығып, бірақ дегендері болмай қалғандықтан сандарын соғып өкінген жиынмен бірге үлкен үйге қарай жылжыды. Әуестікке берілді ме, әлде басқа бір асыл сезім жеңді ме — әйтеуір Дункан бейтаныс жігітке жақынырақ барды. Бозбала бір қолымен діңгекті құшақтал, екі өкпесін соғып, алқына дем алып тұр екен. Бет әлпетінен ешқандай үрей, қиналған рай байқалмайды. Енді ежелден келе жатқан қасиетті дәстүр бойынша бұның тағдырын тайпа кеңесінде таразылап шешкенге дейін бұған ешкім де қол ұшын тигізе алмайды. Ал о кеңестің қандай тоқтамғакелері бесенеден белгілі.

Ашулы қатындардың айтпаган сөзі қалмады. Гурон тіліндегі балағат-жекудіқ алуан түрін аяусыз ағытты-ай келіп! Жан сауғалаған айла-қарекеттеріне еріндерін шығарып, кекетіп-мұқатып, қорған болар қолыңа сенбей, қашаған аяғыңа сыйынады екенсің, десті; садақ пен қанжар ұстай білмейтін сормаңдай екенсін, — қанат тауып алғаның тиімді ғой, деп кеңкілдесті. Бірақ тұтқын олардың ешқайсысына да ләм деп жауап катпай, тәкаппар кейпін өзгертпестен, міз бақпай тұра берді. Қатындар қаңқу сөзді бұрынғыдан да бората түсіп, әрі-беріден соң, шажылдап, шыңғыра бастады. Әлгінде үйілген шырпыларды алдын-ала тұтатып жүрген қатын қалың топтың ішінен мімелеп алға шығып, діңгекке жақындай түсті. Қатып-семіп қалғаң ап-арық, ұсқынсыз кейпіне қарағанда бақсы екені көірініп тұр. Үстіндегі жеңіл жамылғысын серпіп тастап, тырбиған қу сүйек қолын алға созды. Тұтқынның тұмсығын бұрап тастағысы келгендей, саусағын танауына тақап сыртылдатып тұрып:

—Ей, делавар!—деді ленаптарша сөйлеп.— Сендер де елміз деп жүрсіңдер-ау! Ой, ел болмай кеткір өңшең ездер! Қолдарың мылтықтан гөрі күрек ұстауға лайық қатын тайпасыңдар сендер! Сендердің қатындарың егеске түсер еркек таппайды, бұқпантайлап безетін бұғы табады екен. Әгәркім араларыңда әлдеқалай аю ма, тағы мысық па, ұлы жылан ба —біреуі туа қалса, бәрің бірдей босып кетерсің, тегі. Гурон қыздары саған етекқап тігіп кигізсің содан кейін біз саған бай тауып берейік...

Ду еткен қыран күлкі оның соңғы сөздерін естіртпей жіберді. Жас келіншектердің күміс қоңыраудай сыңғырлаған сазды күлкісін бақсы кемпірдің барқылдаған жарғышақ кеңкілі бұзып-ақ тұр. Алайда бейтаныс жігіт бұған да көңіл аудармады. Тіпті айнала қаумалаған дұшпан топтың ортасында тұрғанын да ұмытқандай. Мына көріністі сырттан бағып, үн-түн жоқ түнеріп тұрған жауынгерлерге ғана бір мәрте тәкаппар көзқарасын тастап қойды.

Тұтқынның ұстамдылығы бақсы кемпірді бұрынғысынан да долдандырып, шабаландыра түсті: ол екі қолын мықынына тіреп ап, сыбады-ай дейсің сықпыртып. Алайда адуын кемпір қаншама байбаламдап, аузынан ақ көбігі ақтарылғанша зіркілдегенмен бозбаланың бет әлпеті бұлк етпеді. Оның мынадай ұстамдылығы кемпірді қойып, өзгелердің де жынына тие бастады. Қояншық қатынға көмектеспек болған бір бозбала томагавкісін бұлғап, қырамын да жоямын деп бөсіп, тұтқынға төне түсті. Тұтқын жігіт (бұл Ункас еді) бетін жарыққа қарай бұрып, әлгі бозбалаға жоғарыдан төмен менсінбей, паңдана қарап қойды да, келесі сәтте қайтадан сабасына түсіп, діңгекке үнсіз сүйеніп тұра берді. Оның бері бұрылған сәтін пайдаланған Дункан жаужүрек досымен көзбен табысып, қимыл-ишарасыз үғысып үлгірді.

Досының басына төнген қатер жанына батып, уайымға түскен Хейворд оның бетіне тура қарап тұра алмай, жүзін аударып әкетті. Бір-біріне тесіле қарасып тұрғандарын байкап қалса, жаулары өшіге түсе ме деп те қорықты. Бірақ бұнысы бекершілік екен. Сөйтіп тұрғанда түсі суық бір жауынгер ызалы топты қақ жарып өтіп, қатындар мен балаларды былай ысырып тастады да, Ункасты қолынан жетелеп, тайпа кеңесі өтетін үйге қарай алып жүрді. Көсемдер түгел, атақты жауынгерлердің дені соңда кірді, дегбірі қашқан Хейворд та бір топ үнділермен бірге жүрт көзіне ерек шалынбай ішке енді.

Біразға дейін үйге кіргендер өздерінің тайпадағы алатын орны, салмақ-беделіне орай орналаса бастады, Хейвордтан сұрақ алған кездегі тәртіп, жалпы алғанда, бұл жолы да бұзыла қойған жоқ. Егде жауынгерлер мен басты көсемдер ортада лаулай жанған отқа таяу алқа-қотан отырысты да, олардың сырт жағын ала жасы кішілер топ құрады. Қақ ортада, тас төбедегі жымыңдаған жұлдыздар көрінген тесіктің дәл астында салауатты сабыр сақтағаң ұзын бойлы Ункас тұр.

Оның айналасына менсінбей қараған тәкаппар кейпін жаулары байқамай қалған жоқ; олар тұтқынның жүзіне көз тастаған сайын қайырым күтпе деген қаталдықтарын қанша сездірсе, мынау батылдығына да соңша таңырқаулы екендіктерін жасырар емес.

Ункастың о баста қасында келе жатқан жолдасының жағдайы мүлде басқаша еді. Аяқ астынан біреуі қашып, қалғаны қуып опыр-топыр болған ойранның кезінде ол тас мүсіндей тапжылмады. Бұған қарап кірпік қаққан немесе қол үшын қимылдатқан тірі пенде болмаса да, ол әлдеқандай кұдіретті әруақтың айдауына түсіп, жазмышқа бас иген адамдай, күрессіз көндігіп келіп, елмен бірге үйге кірді. Өз жолдастарының біреуін тағы да ұшыратудан сескенсе де Хейворд ыңғайы келгенде әлгінің бетіне үңілді. Бірақ көрмеген адам екен және де ең бір түсініксіз жері — әлгінің ұсқыны гурондардан айна-қатесіз. Бірақ өз тайпаластарына араласпай, анадай жерде бір уыс болып бүрісіп, кінәлі адамдай қорғалақтап, бір түрлі именіп отыр. Үнділер түгелдей жайғасып болып, үй ішінде тыныштық орнаған соң, оқырманға таныс ақбас көсем зор дауыспен сөз бастады:

—Делавар,— деді ол ленниленапшылап,— сен түбің қатындар тайпасынан болғанмен бүгін ер жігітке тән мінез көрсеттің. Мен сенен ас-суымды аяп отырғаным жоқ, бірақ гуронмен дәмдес болған адам онымен достасуы керек. Күн шыкқанша тыныштығың бұзылмасың кесігімізді соңда естірсің.

—Аш қалдым деп жыламан. Осы жаз гурондарды жеті күн, жеті түн нәр татпастан қуғанда да қылшығым қисаймаған. Ленап балалары адалдық жолында ас ішпеуге де бар,— деді Ункас салауатты сабырмен.

—Менің екі жауынгерім сенің жолдасыңды қуып кетті ,— деді көсем тұтқынның мақтанышына құлақ қоймай.— Сенің, тірі қаларыңды не жан береріңді біздің ақсақалдарымыз сол екеуі қайтып оралған соң айтады.

—Немене гурондардың құлағы жоқ па? — деп кекетті Ункас. – Делавар сендердің қолыңа тұтқын боп түскелі бері таныс мылтықтың екі рет атылған даусын естіді. Сендердің жауынгерлерің енді ешқашан да қайтып оралмайды.

Мынадай батыл айтылған шайпау сөзден кейін аз уақыт иілді үнсіздік орнады. Могиканның аты шулы барлаушының қанды мылтығын меңзеп отырғанын сезген Дункан бұл сөздің жеңімпаздарға қандай әсер еткенін көргісі келіп, ілгері қарай ұмсына түсіп еді, көсем көп күлтектетпей шолақ қайырды:

—Егер ленаптар соңдайлық мықты да епті болса, онда олардың ең күшті ержүрек жауынгерлерінің біреуі бұнда неғып тұр екен?

—Ол алды-артына қарамай қашқан қорқақты қуамын деп жypiп қапылыста қолға түсіп қалды. Қанша қырағы болғанымсн құндыз да ұсталады ғой.

Осылай деді де, ол анадайда бүржиіп отырған гуронды саусағымен нұсқады. Жұрт түгелдей үн қатпастан қабақ түйіп, әлгі кісіге қарады. Сосын жиналғандардың арасында ашулы күбір көбейіп кетті.

Іштегі сұрқия дыбыстардан сезік алған сырттағы қатын-қалаш, бала-шаға да ентелей ұмтылып кеп, иін тіресе сығылысқанда, онсыз да тарлық жасап тұрған үйдің ине шаншар жері қалмады. Қайда қарасаң да қазанның түбіндей жалпақ беттер.

Ортаға жайғасқан егде жауынгерлер бір-біріне қысқа-қысқа сөз қатысып, кеңес құрды. Сосын тағы да ұзаққа созылған салтанатты үзіліс орнады. Бәрі де өте маңызды, салиқалы шешімді қыбыр етпей күтіп отыр. Артта тұрғандар алдыңғы жақта не боп жатқанын анық көру үшін аяқтарының ұшына көтерілді; тіпті күнәкардіңөзі де ұятын қорқынышқа жеңдіріп, көсемдер кеңесіне тайсақтап болса да бір сәт көз жіберу үшін басын көтеріп, айналадағыларға өзінің азғын жүзін анық көрсетті.

Ақыры ақбас көсем үнсіздікті бұзды. Ол отырған жерінен тұрып, Ункастың қасынан өтті де, қылмыскердің қарсы алдына барып қасқайып тұра қалды. Осы кезде қолында алауы бар бақсы қатын әлде бір түсініксіз сөздерді күбірлей сөйлеп, бір бүйірлеп билеген қалпы, баяу бүкеңдеп ортаға шықты. Онын; бұл қылығы сот тәртібіне мүлде қатысы жоқ, тысқары әрекет болса да оған ешкім назар аудара қоймады.

Қатын Ункасқа жақындап келіп, қолындағы лаулай жанған шаланың жарығын оның бетіне молынан түсірді. Енді қызғылт шапақтың әсерімен оның жүзіндегі титтей де толқу, сескену нышанын айқын аңғаруға болар еді.

Бірақ могикан өзінің қасарған асқақ кейпін өзгертпеді; жолындағы кедергілердің бәрін де тесіп етіп, болашаққа уңілгендей болған қос жанарын алдындағы қадалған кеңістігінен титтей де аудармады. Бұл көрініске көңілі толғандай болгап бақсы қатын Ункасты тастап, енді шаланың жарығын қорқақ гуронның бетіне түсірді.

Гурон жауынгерге лайық нәшпен боялған екен. Әдемі біткен әсем тұлғасын үстіндегі киімі әзер жауып тұр. Алаудың жарығы басынан аяғына дейін түгел түсіп, әр қимылын анық көрсетеді. Оның қорқыныштан қалшылдап кеткен денесін коргепде Дункан шыдай алмай теріс айналды. Мынадай аянышты да масқара қылықты көрген бақсы қатын ішін тартып, шыңғыра бастап еді, көсем қолын созып, былай ығыстырып жіберді.

— Майысқақ Қоға,— деді ол сосын қылмыскер жігіткс өз ана тіліпде үн қатып жәнс атын айтып,— қасиетті атамыз Ұлы Әруақ сені сырттай әп-әдемі, атпал азамат етіп жаратқанымен сенің жарық дүниеге мүлде келмей-ақ қойғаның жақсы болатын еді. Ауыл арасында ақырғанда арыстандай айбаттысың, ал айқас кезінде үнің шықпайды. Менің жас жауынгерлерімнің бірде-біреуі қолындағы томагавкісін соғыс өнерін көрсететін діңгекке дәл сен сияқты терең шауып кіргізе алмайды. Оның есесіне дұшпан сенің жоныңды жақсы біледі, ал көзіңнің түсі қандай екенін ешқашан көрген емес. Сені үш рет ұрысқа шақырды, ал сен үш ретінде де жауап айтуға жарамадың. Сенің атыңды тайпаңдағы адамдар енді ешқашан аузына алмайды — ол ат ұмытылды.

Көсем мына сөзді бөліп-бөліп, әсерін күшейте түсу үшін әр сөйлемінен кейін үзіп сөйледі. Қылмыскер болса, оның жасы мен мәнсабын сыйлап, басын котеріп тыңдады.

Күнәкердің жүзі біресе қызарып, біресе қуарып, қырық құбылды. Қорқыныш пен жан азабынан жұмылып кеткен жанарын тағдырын шешетін жабайыларға кезек қадап, алақ-жұлақ етіп отыр. Ақырында барша сезімін намыс оты жеңді. Орнынан атып тұрып, жалаңаш төсін өзіне төнген жалаңдаған қанжар жүзіне қаймықпастан тоса берді. Өткір кездік қақ жүрегіне қадалған кезде өлімніңөзі ойлағаннан гөрі жеңілдеу екеніне қуанғандай болып, күліп жіберді де, әлі де міз бақпай тұрған Ункастың аяқ астына сылқ ете түсті.

Қатын шаңҚ етіп, алауын жерге тастап өшірді де, үй ішін қараңғылық құшағына батырды. Сотқа жиналғандар топырлап сыртқа асықты. Дунканға үй ішінде гуронның дір-дір еткен денесі мен өзінен басқа ешкім қалмағандай көрінді.





XXIV ТАРАУ

Бірақ келесі сәтте-ақ Дункан қателесіп тұрғанын білді. Әлде кім иығына зілдей ауыр

қолын салды да, артынша құлақ түбінен Ункастың сыбыры естілді:

— Гурондар — иттер. Қан көргенде жауынгер жолдан таймас. Бурыл Бас пен сагамор аман-есен, Қырги Көздің карабині де саушылықта. Бар, жүре бер, Ункас пен Жомарт Қол бірін-бірі білмейді. Бітті.

Хейворд тағы да тыңдай түскісі келгенімен досы оны жайлап есікке қарай итермелеп, екеуінің әңгімелесіп тұрғаны сезіліп қалатын болса, қатер төнетінін еске салды. Дункан амалдың жоқтығынан ғана сыртқа шығып, топ ішіне араласып кетті. Кесіндідегі сөңуге айналған оттардың қалтырауық жарығы үй маңында үнсіз торуылдап жүрген үнділердің қара қошқыл тұлғаларына жалп-жалп түседі; лап еткен алаудың шаңқан жалыны үй ішін түгел көрсеткен кезде олі дененің қасында жападан-жалғыз қалған Ункас та көзге шалынды.

Көп ұзамай үйге бір топ жауынгер қайта кірді; олар гуронның денесін анадайдағы орманға қарай алып кетті. Дункан өзі тәуекелге бас тігіп, әдейі іздеп шыққан арудың із-тозын табам ба деп үй-үйдің арасын кезіп кетті. Өзіне ешкім де көңіл бөлетін емес, егер қажет болса, оп-оңай қашып кетіп, жолдастарына қосыла салар еді. Бірақ Алисаға араша түссем деген көкейінен жатса-тұрса кетпейтін арманын былай қойғанныңөзінде, Ункастың тағдырына деген жанашырлық та оны үнді қосынан оңайлықпен алыстата қоймас-ты. Соңдықтан да ол үй артынан үй адақтап, әр табалдырықтан аттаған сайын өз әурешілігінің құр сарсаң екеніне көз жеткізіп келеді. Осылайша ол күллі ауылды аралап шықты. Сосын пайдасыз тінтуді тоқтатып, Давидті тауып алмақ болып, сол келген ізімен мәслихат үйіне қарай кері тартты.

Әмбе сот орны, әмбе үкім орындалатын жер есепті әлгі үйдің жанына келгенде жас жігіт үнділердің сабасына түсіп, тыиышталып қалғанын аңғарды. Жауынгерлер үй ішіне қайта жайғасыпты да, трубкаларын аспай-саспай будақтатысып, Гориканның басына жасалған соңғы жортуыл жайлы әңгіме шертісіп отыр екен. Дунканның қайтып оралуы жұрт назарын бірден аударды. Олар бұның мамандығын еске алып, бұнда келуініңөзінде бір шикілік бар-ау дегендей сыңай танытты. Бұған дейін Хейвордтың жоспарына томпақ келетіндей ештеңе кезікпеген-ді. Енді не болса да өз бағына сыйынып, қалт етпей қимылдайтын кез келгенін сезді ол.

Өзінің қобалжулы екенін байқатпастан үйге кірді де, іштегі адамдардың ғадет-ғұрпына лайық маңғаз кейіппен жайғаса отырды. Бір қарағаннан-ақ ол Ункастың сол өзі кеткенде қалған орнынан әлі де қозғалмай тұрғанын, ал оның есесін Давидтің үшті-күйді ғайып болғанын аңғара қойды. Есік алдында босағаға сүйеніп қарулы жауынгер тұр. Тұтқынның қасында өткір көзді бозбала гурон отыр. Осы екеуінен басқа оны әдейілеп аңдыған ешкім көрінбейді. Ункас не істеймін десе де өз еркі өзіндегі адамдай, еш әңгімеге араласпай, тастап қашалған тамаша мүсіндей сіресіп тұр. Мына кейпіне қарағанда кеудесінде жаны бар тірі пендеден гөрі тас бейнеге көбірек үқсайтындай секілді шынында да.

Үнділердің өз жауларын қалай жылдам жайғап салатынын жаңа ғана өз көзімен көрген Хейворд әлдеқандай өрескел ісімен олардың назарына ілігіп қалмау керек екенін жақсылап ұқты. Соңдықтан үн қатпай, ой қайырып, жұрт сөзіне көбірек құлақ салып, тек отырғанды жөн көрді, дегенмен ол бір қалтарыстағы қара көлеңке жерден таңдап алған орнына отырысымен французша сөйлей білетін кәртамыш көсемдердің біреуі оған қарап былай деді:

—Менің канадалық әкем өз тұқымын ұмытпаған екен. Онысына алғысымды айтамын. Осындагы бір жігіттің келіншегін жын иектеп жүр. Өздігінен шығатын емес. Сырттан келген тәжірибалы тәуіп со жынды қуып шыға алмас па екен?

Үнділердің бұндай жағдайда қолданатын бақсылық емінен Хейворд хабардар болатын. Өз мақсатына жету үшін мына өтірікті пайдалануға әбден жарайтынын ол бірден түсіне қойды. Әлгі ұсыныс оның құлағына майдай жақты. Тегінде, дәл осы сәтте ол үшін бұдан өткен жақсылық та жоқтай-ды. Дегенмен ол өзінің лақап атағын мынау дүмшелердің алдында төмендетіп алуға болмайтынын білгендіктең бойындағы қуаныш сезімін сыртқа шығармай, сыр сақтағансып, құпиялап жауап қайтарды:

—Ақыл-ойдан қаймығатын жындар болады.

—Бауырым — үлкен тәуіп екен ғой,— деді үнді,— ем-домын жасап көрсін.

Дункан келіскенін ишаратпен білдірді. Оның ымына түсінген үнді трубкасын тартты да, жолға шығар оңтайлы сәтті күтіп отыра берді. Үнділердіңөстіп жоқ жерде сызыла қалатын салтын іштей сыбаған тағатсыз Хейворд та әлгі көсемге еліктеп, маңғаздана қалды. Алтын уақыт аққан судай жылыстап өтіп жатыр, өтіп жатыр. Ақыры гурон трубкасын былай тастап, иығына шекпенін жамылды да, науқас әйелдің үйіне бармақ болды. Дәл осы кезде есіктен еңгезердей батыр тұлғалы жауынгер кіріп, едірейе қалған жұрттың, арасынан мысықша басып, үнсіз өтті де, Дункан отырған бір бума қурайдың бос жағына барып жайғасты. Хейворд жаңа келген көршісіне көз тастап еді, тұла бойы түршігіп кетті: қасында отырған Магуа екен.

Қандыбалақ, қорқау көсемнің келуі гуронға бөгеу болды. Сөңіп қалған бірнеше трубка қайта тұтатылды; қонақ ләм деместен беліне қыстырылган томагавкісін алып, дүміндегі тесікке темекі толтырды да, қою түтінді қуыс сабынан құшырлана сорып, қаннен-қаперсіз отыра берді; бейне соңғы екі күннің ішінде аң қарағанда еш қиыншылық көрмей, тук те шаршамаған сияқты. Осылайша он минуттай өткен болу керек, тегі. Дунканға олар түгесілмес жылдардай көрініп кетті. Жауынгерлер түгелдей дерлік ақ түтінге айқара оранып болған кезде ғана барып біреуі:

—Жол болсын!— деп сәлем қылды.— Достым аң тапты ма екен?

—Бозбалалар арқаларындағы жүктерін көтере алмай тәлтіректеп келеді,— деді Магуа.— Майысқақ Қоға аңшылар сүрлеуімен алдарынан шығып, қарсы алғаны жөн болар еді.

Ешкім үндемеді. Бұл үнсіздікте әлдеқандай зіл-зала жат қандай еді. Бәрі де осы сәтте әлде бір лас нәрсені жұтып отырғандай болып трубкаларын ауыздарынан жұлып алды. Аш шектей шұбалған түтін олардың бастарынан асып, дөңгеленіп-дөңгеленіп барып, төбедегі тесіктен шығып кетіп жатыр; содан көп ұзамай үй-іші түтіннен тазарып, үнділердің бет-жүзі анық көріне бастады. Көбісі жерге қарап қалыпты; жас жауынгерлердің бірсыпырасы ең қастерлі деген екі көсемнің ортасында отырған ақбас үндіге көз тастап қояды. Жұрт назарын өзіне дәл осындай қысылтаяң шақта айрықша аудара қоярлықтай әлгі үндінің дене бітімінде де, киімінде де еш ерекшелік жоқ. Кәдуілгі ел қатарлы адамдардың бірі. Басқалар тәрізді бірер минуттан астам уақыт ол да жерге тесіліп отырды; сосын аздап басын көтеріп, айналасына көз жіберіп еді, жұрт назары өзіне ауғанын көрді. Тым-тырыс тыныштьгқта орнынан тұрды.

—Жалған екен, алданған екем,— деді ол.— Менде ұл болмаған екен. Ұл деп жүргенім ұмытылды: оның қаны сұйық боп шықты, гурон қаны ондай емес. Менің әйелімді айлакер зұлым Чиппевей алдап соққан ғой. Уисс-ен-тушта тұқым-туғиян болмауға тиіс, деген болатын Ұлы Әруақ. Өз тұқымының жаманшылығы өзімен бірге құритынына Уисс-ен-туш риза. Айтарым осы. Болдым.

Бұл қорқақтық жасаған жігіттің әкесі еді. Ол өзінің илікпес табандылығына тыңдаушылар арасынан жақтас іздегендей болып жан-жағына қарап қойды. Бірақ үнділердің қатыгез салты әлжуаз шалдың алдына қолдан келмес талаптарды тарта береді. Оның көзқарасында әдеттегі ойнақылық, мақтаныш оты жоқ-ты; әжім басқан азалы жүзінің әр қатпарынан ауыр азаптың дірілі көрініп тұр. Өзінің уытты салтанатынан сусым дағандай болып бірер минут тұрды да, ол келесі сәтте жүрі көзінен кенет әлсіреп кеткендей сыңаймен бетін шекпенімен жауып, сыбысын сездірместен үйден шығып кетті.

Адамның мінез-құлқындағы жақсылық, жаманшылық атаулының әмбесі атадан балаға қан арқылы мирас боп қалады дегенге қалтқысыз сенетін үнділер оны еш қайсы тіс жармастан үнсіз шығарып салды. Сосын көсемдердің біреуі жиылғандардың назарын мынадай күйкі-жүдеу, көңілсіз көріністен аудару үшін даусын көтере сөклеп, жаңа келген Магуаға ілтипат көрсеткенсіп:

—Бал құйған кеспекті аңдыған аю секілденіп, делаварлар менің ауылымды торуылдап жүр. Бірақ ұйықтап жатқан гуронның үстінен түекен кісі бар ма екен? — деді.

Магуаның қабағы жауар бұлттай түйіліп кетті де:

—Көлден келген делаварлар ма? — деп ышқына сұрады.

—Жоқ. Өздері туып-өскен өзенде тұратындар. Солардың біреуі адасып, өз тайпасынан шығып кетіпті.

—Менің жігіттерім оның скальпін сыпырып алған шығар?

—Қолы томагавкіден гөрі күрек ұстауға көбірек лайық болғанымен антұрғанның екі аяғы желге жеткізбес жүйрік екен, — деп екінші көсем анадай жерде тапжылмай тұрған Ункасты нұсқады.

Әуестік білдіріп, тұтқынның бет әлпетіне үңілудің орнына Магуа міз бақпастан ойлы пішінмен темекісін тарта берді. Қарт әкенің сөзіндегі кейбір деректер бұны іштей қатты қайран қалдырғанмен ол әдеп сақтап, сұрау бере қоймады. Бірсыпыра уақыт өткеннен кейін ғана трубкасының күлін қағып, томагавкісін беліне қыстырды да, орнынан тұрып, өзінен сәл кейініректе тұрған тұтқын жаққа алғаш рет көз тастады. Сырттай бепқам көрінгенімен сақ тұрған Ункас оның бұл қимылын аңғарып қалды да, жарыққа қарай оқыс жалт бұрылды; екеуі де көзбе-көз кездесті. Илікпес өркеуде, батыл туған қас батырлар бір-біріне түйреп тастардай болып қанша тесілсе де еш қайсы титтей де қаймыққан шырай таныта қоймады. Ункастың денесі бұрынғыдан да зорайып алған тәрізді, ал екі танауы қуа-қуа тұйыққа қамалып, енді ақтық айқасқа атылгалы тұрған жыртқыштың танауындай делдиіп кетіпті, бірақ өзіне-өзі сенімді, міз бақпас кейпіне қарап оны осы тайпаның соғыс құдайының ғажайып мүсіні деп қалғандайсың. Магуаның жүзіндегі сусайбаттың орнын кекесінді зымияндық райы басты да:

—Желаяқ Бұғы! —деп айбарлы есімді атап қалды.

Өздері жақсы білетін атты естігенде күллі жауынгерлерұшып-ұшып тұрып, гуілдесіп кетті; үнділердің анау-мынауды елең қыла қоймайтын аты шулы сабырлылығын бұл сәтте

таңырқаған үрей жеңіп кеткендей көрінді. Өшпенділігі мен айбар-құрметі бірдей есімді сарбаздар бір ауыздан қосыла қайталады, тіпті ондай сөздер үйден шығып, сыртта да айтылып жатты. Есік алдында үймелеп тұрған қатын-бала әлгі есімді жаңғырық секілді шу етіп қарсы алып, арғы жағын азан-қазан қиқуға көміп әкетті.

Гуілдескен еркектер сабасына түссе де, сырттағы у-шу басыла қоймады. Бәрі де әлгінде ғана жаппай әбігерге түскендеріне ұялғандай болып, өз орындарына отырысты, бірақ көпшілігі талайға дейін тұтқын жаққа әлсін-әлі алара көз тастап қояды; гурокдармен ұрыс кезінде жаужүрек батыр екенін талай рет дәлелдеген жауынгерге бәрі де әуестене қарайтын сияқты.

Ункас өз жеңісіне риза боп тұр. Онысын тек күлімдеген риясыз күлкісінен ғана тануға болар еді.

Оның жымиған түрін аңдап қалған Магуа қолын көтеріп, білезігіндегі, күміс шылдырмақтарын тұмсығы алдында қоңыраулатып тұрып, кек кернеген ызалы үнмен ағылшынша айқай салды:

—Могикан,қыршыныңнан қиыласың!

—Арасан суына қанша салсаң да өлі гурондар өмірге енді кайтып оралмайды,— деді Ункас делавар мақамымен әндете сөйлеп.— Олардың сүйегі арынды ағын судың құшағында; олардың еркегі қатың ал қатындары — жапалақ. Бар, ертіп кел гурон иттеріңді, көрсін жауынгердің қандай болатынын. Қорламаңдар мұрнымды — сужүрек қорқақтың қара қанын иіскетіп!

Соңғы айтқаны үнділердің шымбайына өте-мөте қатты батты. Тұтқынның былдыраған бөтен тілін көпшілігі жақсы түсінген. Дәп осы сәттің таптырмас мезгіл екенін бірден ұға қойған Магуа оны табанда пайдаланып қалды. Иығындағы теріден істелген жеңіл жамылғысын сыпырып тастай бере, екі қолын ілгері созып жіберіп, кәдуілгі қызыл езу, көпірме соз, сұрқия уәжіне басты. Оның өз тайпасына деген әсер-ықпалы кездейсоқ қателіктері мен елінен безген қашқындығының салдарынан қанша кеміп, азайып қалғанымен батырлығы да, шешендік өнері де зор еді. Ол тыңдаушы қауымды қалаған уақытында тауып алатын және сол тыңдаушыларын айтқанына әманда көндіре білетін. Бұл жолы оның әлгіндей табиғи дарынына кеудесін кернеген кек қайтару сезімі келіп қосылды.

Алдымен ол Гленндегі аралға жасалған шабуылға қатысты оқиғалар жайлы, өз жолдастарының, өлімі мен тайпа үшін ең қауіпті дұшпандарының калай қашып кеткені туралы айтты. Содан кейін өздерінің қолына түскен тұтқындарды айдап апарған таудың табиғатын сүреттеп өтті. Қыздарға деген өзінің жыртқыштық ниеті мен іске аспай қалған сұрқия әрекеті жөнінде тіс жармады. Ал Ұзын Карабин жасағының тосыннап жасаған шабуылын және оның немен тынғанын тәптіштеп баяндады. Осы арада ол сөзін үзіп, жан-жағына қарап алды. Әдеттегідей жұрт бұны көз жазбай тыңдап отыр екен. Беттері де бұлк етпестең міз бақпай, бедірейіп қалғандарына қарағанда мынау отырған қара түсті тұлғаларды статуя деп қалғандайсың.

Енді Магуа бұған дейін қатты да ашық шыққан дауысын бәсеңдетіп, өлгендердің істеген жақсылықтары мен еңбектерін атай бастады. Үнді жүрегін дір еткізетін бірде-бір тәуір қасиет атаулыны ұмыт қалдырмады. Пәленшекең аңға шыққанда ешқашан құр қол қайтып көрмеген еді, ал түленшекең қуған жауына жетпей қоймайтын. Анау ержүрек еді, мынау жомарт жан-түн. Бір сөзбен айтқанда, өлгендердің мақтауын келістіргені соңдай — оның сөзін тыңдаған тайпаластары түгелдей жанашырлық білдірді.

— Менің боздақтарымның сүйегі гурондар зиратына қойылған ба? — деді ол сөзін аяқтай келіп.— Өздерің білесіңдер: жоқ. Олардың жаны батар күнмен бірге кетті, енді мәңгібақи аңшылық жасайтын жер ұйыққа барар жолдағы Ұлы судан өтіп бара жатқан да болар. Бірақ олар жолға азық-түлік алмай, мылтықсыз, пышақсыз, мокасинсіз, аш-жалаңаш аттанды. Солай жіберіп қарап отыруға бола ма? Олардың жаны әділдік еліне аштан бұралған ирокездер немесе қоян жүрек делаварлар секілденіп кіре ме, әлде олар өз достарын қолдарына қару ұстап, иықтарынан киімі түспей қарсы ала ма? Вейандоттар әулетінің не күйге ұшырағанын көргенде ата-бабамыз не дейді? Олар біздің ұрпағымызға қабақ түйе қарайды да: «Тәйт әрі! Мұнда гурон атын жамылған чиппевейлер келіпті ғой»,—деп зекіп тастары хақ. Уа, ағайың біз өлгендерді ұмытпауға тиіспіз! Иыққа түскен салмақтан тізесі қалтырағанша мына могиканның арқасынан сый-сияпатымызды сықап тұрып артайық та, менің боздақтарымның соңынан аттандырайык. Олар бізден көмек сұрайды; «Бізді ұмытпаңдар»,— деп сәлем-сауқат тілейді. Ауыр жүктен бүктетіліп, соңдарынан сүйретіліп келе жатқан мына могиканның жанын көрген кезде олар біздің ниетімізді сөз жоқ ұғады. Сосын өздерінің одан арғы сапарын да тоқ көңілмен жалғастыра береді, балаларымыз да: «Біздің ата-бабамыз өз достары үшін осылай істеген, біз де солай етуге тиіспіз»,— дейді. Жалғыз ингиз де сөз боп па? Біз талай ингизді жаһаннамға аттандырдық, соңда да қара жер олардың қанына қанып болған жоқ. Гурон атына түскен таңбаны үнді қанымен ғана жуып кетіре аласың. Мына делавар өлуге тиіс.

Магуаның қитұрқылы сөзі тыңдаушылардық жанды жеріне дөп тигені соңдай, адамға деген аяушылық атымен жоғалып, оның орнын кек қайтаруды көксеген өшпенділік сезімі басты. Кеспірінен кісі шошырлық бір жауынгер оның сөзін өте-мөте ден қойып тыңдады. Қаны бетіне теуіп, қырық құбылып отырды да, ақыр аяғында жүзінде ажал аңсаған қорқынышты сұс пайда болды. Магуа біте берген кезде әлгі жауынгер орнынан атып тұрып, қышқырып жіберді де, жылтыр сапты кішкентай балташасын алау жарығында жалаң-жалаң еткізіп жұлып алды. Ойламаған жерде оқыс қимылға көшкен оған ешкім де араша түсіп үлгіре алмады. Оның ілгері сермелген қолынан жарық сәуле жалт етіп ұшып шыққандай болды да, сол заматта-ақ оны ауада әлдеқандай ұзыншақ қара нәрсе қақпайлай берді. Біріншісі — томагавкі, екіншісі — соңың жолын бөгеген Магуаның қолы екен. Көсемнің шапшаң да шалт қимылы босқа жұмсалмапты. Ғаламат серпінді лақтырғыш машинадан ұшқандай зор екпінмен заулаған өткір қару Ункастың бас киіміне қадаған жауынгерлік қауырсынын қиып түсіп, үйдің жүка керегесін ойып өтіп кетті.

Үндінің сесті қимылын аңдаған Дункан досына көмектеспек ниетпен орнынан атып тұрып еді. Ал келесі сәтте қылпылдаған ажалды балтаның досына дарымай кеткенін көрген кезде үрейден арылып, таңданыш құшағында калды. Ункас сол міз бақпаған қалпында, дұшпанның көзіне тайсалмай тура қарап, селт етпестең сабыр сақтап, сіресіп тұр екен. Сосын ол жауының мүлт кеткенін әжуалағандай мырс етті де, өз тілінде бір-екі ауыз кекесін айтты.

— Жоқ,— деді Магуа тұтқынының аман-есендігіне көзі жеткен соң,— бұның масқарасын күн көтеріле шығарған жөн, дірдектеп-дірілдегенің қалтырап-қалшылдағанын қатын-бала өз көзімен көрсін, әйтпесе кек алуды бала-шағаның ойынына айналдырып аламыз. Меңіреу тыныштық патшалығына апарып, жауып тастаңдар өзін. Таңертең өзінің өлуге тиіс екенін білетін делавар түні бойы тыныш ұйықтай алар ма екен, көрейік.

Тұтқынды күзетіп тұрған жас жігіттер оны дереу арқанмен шандып, үн қатпастан үйден шығарып ала жөнелді. Ункас есіктен өте берген кезде ғана сенімді аяқ алысынан сәл-пәл толку аңғарылғандай болып еді, дұшпандарын тез шолып өткен тәкаппар көзқарасынан Дункан оның әлі де болса құтылам-ау деген үміт оты әлі сөнбегендігін көріп, қуанып қалды.

Табысқа мастанып, жасырын жоспарын жүзеге асыруға ынты-шынтымен беріле кірісіп кеткен Магуа сұраққа араласа қоймады; Дунканмен арадагы әлгіндегі әңгіме одан әрі жалғаса берсе, бір кәдікке ұрындырары сөзсіз еді, бірақ Магуа қайдағы бір тәуіпті тергеуге жөнді мән бермей, үйден шығып кетті. Өте қауіпті, айлакер дұшпанның кеткені онсыз да Ункасқа жаны ауырып, қатты күйзеліп тұрған Хейвордқа көп жеңілдік әкелді.

Магуаның сөзі қоздырған желік бірте-бірте басылайын деді. Жауынгерлер қайтадан орындарына жайғасты да, будақ-будақ түтін қайта бұрқырады. Жарым сағаттай өтті. Жан адам ләм деместен, жан адам мойын бұрып қарамастан отыр. Мінездері қанша қызба болғанымен ұстамдылықтары одан да мықты осынау адамдар жаңағыдай дүбірлі дау-шар, жанжалды жағдаяттан кейін лайым өстіп сабаларына түсіп, тыншып, үнсіз мәслихаттасатыны бар.

Дунканнан көмек сұраған көсем трубкасын тартып болған соң, жалған тәуіпке үн шығармастан иек қағып, ертіп алды да, сыртқа шықты.

Мана Хейворд қанша тінтінектесе де ештеме таба алмай кеткен үй-үйдің арасымен жүрудің орнына әлгі гурон мүлде сырт бұрылып, ауылдыңөкпе тұсындағы дөңнің бөктеріне карай тартты; ирелеңдеген жалғызаяқ тар сүрлеу өрге бастап келеді. Балалар көгал үстіне қайта жиналып, ойындарын жалғастыра берді. Орман шетіндегі оттардың түн қараңғылығында онша талмай жеткен мол жарығы Дункан мен көсем түскен тік соқпақты онан әрмен қиындатып, дүлейлікке бөлей түскендей. Міне, олар қалың бұта басқан сайға келіп кірді. Сол сәтте бір оттан лау етіп аспандай көтерілген әйдік жалын айналаны жап-жарық етіп жіберіп еді, қақ алдарынан қап-қара бір құбыжық шыға келді.

Үнді тоқтай қалды.

Домалаңдаған үп-үлкен қара мақұлықтың қимыл-қозғалысын Дункан әлі де ажырата алмай тұр. Жалын бұрынғысынан да лаулай жанды да, жарығы әлгі нәрсеге молырақ түсті. Қорбаңдаған ебдейсіз қимылына қарап Дункан енді ғана таныды — аю екен. Ашулы ырылмен даусын көтере ақырып қойғанымен басқалай қастандыққа баспады. Гурон түнгі торуылшының залалсыз сырына қанық болу керек, өзіне байыптап көз жіберіп алды да, селт етпестен ілгері жөней берді.

Үнділерде қолға үйретілген аю жиі кездесе беретінін білетін Дункан, мына аю да тайпа асыраған аң шығар, деп ойлап, сабырлы қалпында серігінің соңынан ерді. Гурон аюдың жанынан бұрылып қарамастан өтіп кетті. Ал Хейворд болса, артымнан бассала ма, деп ойлап, жалтақтап келеді. Жыртқыш сүрлеуге түсіп алып, бұлардың соңынан томпаңдай жөнелгенде үрейі күшеймесе азайған жоқ. Бірдеңе айтайын деп оқтала беpiп еді, үнді сол сәтте ағаш қабығынан жасалған есікті ашты да, тобе астындағы терең үңгірге кіріп кетті.

Дункан да оның соңынан жып беріп, аю мен екі араға жұқа да болса қалқа қоюға тырысып бағып еді, қолындағы есікті жабуға бір дүлей күш ерік бермей, арт жағынан жүндес тұлғаны тағы көрді. Бұлар енді қос жартастың аралығындағы ұп-ұзын тар текшеге түсті; тегінде, мына қуыстан аңға бетпе-бет кезікпей қайта шыға алмасы кәміл. Жігіт жолбасшы серігіне мейлінше жақынырақ болғысы келіп ілгері асықты. Артта келе жатқан аю анда-санда ырылдап қояды, бір-екі рет тіпті бұның иығына жалпақ табанын салып байқады.

Алдан ағараңдаган әлсіз жарық көрініп, сәлден соң, олар кісі тұрағына келіп жетпегенде, мынадай қиын күйге түскен Хейвордтың жүйке тамырлары үзіліп кетпей, қаншаға шыдары белгісіз еді.

Жартастың түкпір жағындағы үлкен үңгірді тас, бұтақ пен ағаш қабығын араластыра қалаған дуалмен бөліп тастаған екен. Күндіз жарық төбедегі ашық тесіктерден түседі де, кешке қарай от жағып, алау тұтатып тұратын көрінеді. Гурондар өздерінің күллі тайпа болып жинаған бағалы дүниеліктерінің денін осында жинайды екен. Жын иектеді немесе албасты ма, пері ме — әйтеуір бір пәле соқты деген сырқат әйелді де осында әкеп жатқызыпты. Ондағы ойлары: бұны нектеген сайтан ауылдағы лашықтардың бұтақтан жапқан аңғал-саңғал төбелеріне қарағанда әлдеқайда мықты мынадай тас керегелерді тесіп өте алмайды, деген жорамал.

Жолбасшы гурон төсек тартып жатқан әйелдің жанына барды. Сырқаттың басында үш-төрт қатын отыр екен. Солардың арасынан Давидті көргенде Хейворд таң-тамаша болды.

Жалған тәуіп науқас әйелге бір қарағаннан-ақ оның ауруын емдеуге дәрігерлік білім керек екенін қалтқысыз түсіне қойды. Әйел сал ауру сияқты, айналасына мүлде назар аудармай, сүлесоқ жатыр. Енді қандай ем қолданса да пайдасы шамалы болатынына көзі жеткен Хейворд тартыншақтап, ұялуын тыйды. «Жазықсыз жанды дұрыс емдемей шейіт қып аламын ба?» — деген әлгіндегі жүрегін тырналаған мазасыз ойды серпіп тастап, өз рөлін орындаудың дайындығына кірісіп кетті. Бұлар келерден сәл бұрын науқастың қасында отырған жақындары оны музыка құдіретімен емдеп көрмек болған тәрізді.

Бұлар кіріп келген кезде Гамут ән бастамақ болып отыр екен; сәл күткеннен кейін ол киелі гимннің салтанатты сазына басты-ау дейсін, аңыратып; егер діни ұғымның дәл осы арада пайдасы тиер болса, ауру табанда орнынан тұрып кетерліктей еді. Үнділер оның жалбарынышты уағызын сыйлап, әнін бөлмеді. Гимннің соңғы қайырмасы аяқтала берген кезде Хейворд ту сыртынан осы сазды әлдекімнің жер астынан шыққандай күңгірлек дауыспен қайталап тұрғанын естіп ыршып кетті. Жалт қараса, үңгірдің қараңғылау бұрышына жайғасып алған жүндес құбыжық кәдуілгі аюларға тән үрдіспен баяу ғана теңселіп, гимннің әуеніне арылдап қосылып тұр екен.

Мұндай құлақ естіп, көз көрмеген сұмдықтың Давидке қандай әсер еткенін айтып жеткізу қиын. Байғұс әншінің екі көзі тас төбесіне шығып, үні тарс бітті де қалды. Содан қатты зорланып барып, таңданыштан гөрі қорқынышқа бейім тарғыл дауыспен Хейвордқа: «Оған таяп қалдыңыз, сізді күтіп отыр!»—деп бақырып жіберді де, үңгірден атып кетті.





XXV ТАРАУ

Бұл көріністе күлкі мен салтанат қат-қабат келіп қызық болды. Аң шаршауды білмей шайқалып отыр; ол өзінің Давид айтқан әуенге қосылмақ болған күлкілі гүрілін псаломшы қашып кеткеннен кейін ғана тоқтатты. Көсем науқастың қасына барды да, бөтен бақсының өнерін көрмек болып, топырласа жиналған қатын-қалашқа тараңдар деген белгі берді. Кеткілері келмесе де әйелдер айтқанды екі етпеді. Алыста жабылған есіктің жаңғырығы басылған соң көсем сырқатты нұсқап:

—Енді бауырым өз күшін көрсетсін, — деді.

Өзі қалап алған рөльді атқаруға осындай қатаң жарлықпен қосылған Хейворд сәл кідірістің өзі қатерге ұрындыруы мүмкін-ау деп мазасызданды. Сөйтіп үнді бақсыларының өз надандығы мен қараңғылығын жасыру үшін қолданатын түсініксіз қарекеттері мен сиқыршылдықтарын еске түсіре бастады. Осындай аласапыран ой құшағында тұрып, қатерлі қателікке де ұрынары кәдік емес-ті, бірақ төрт аяқты жануардың ызалы ырылы оны діттеген ниетіне кірісуден үш рет тоқтатты. Ойына алған емін жасайын деп, әйелге жақындай берсе болды, ақырып қалады. Және әр үзілістен кейін ырылы бұрынғыдан да күшейіп, мүлде адам төзгісіз ызбарға ие бола түсті.

—Перілер қызғанып тұр,— деді гурон, — мен кеттім. Бауырым, мынау әйел — менің ең жаужүрек жауынгерімнің қатыны, обалына қалмассың... Қой енді,— бұл сөзін ол ашулы жыртқышқа қарап айтты,— мен кеттім.

Дункан мынау қуыс-қалтарысы көп, сыры бимәлім, құлазыған қызық үйдің ішінде, сырқат әйелдің қасында, қауіпті жыртқышпен жападан-жалғыз бетпе-бет қалды. Жаңғырық үні көсемнің үңгірден шығып кеткенін жеткізгенше аю үндінің қимыл-дыбырына бірдеңе түсінетіндей ойлы кескінмен құлақ тігіп отырды. Сосын ол бұрылып, тоңқандап келіп, Дунканға қарама-қарсы, әдеттегісінше шоңқайып жайғасты.

Жігіт оның шабуылынан қорғанбақ ниетпен айналасын қарманып, қару іздей бастады.

Бірақ аңның көңіл күйі аяқ астынан өзгеріп сала берген сияқтанды. Ырылдауын да қойды, жалпы ашу шақыратындай сыңай танытпады; еңгезердей жүндес денесі әлдеқандай түсіпіксіз ішкі толқудан селк-селк етіп, добалдай екі қолын ырсиган тұмсығына қарай апара береді. Хейворд оның қимылынан көз алмай қарап отырған болатын. Кенет қорқынышты бас бір жағына сылқ етіп құлап түсті де, оның орнынан барлаушыпың мейірбан жүзі көрінді.

—Тс-с! — деп ол Хейвордтың аузынан шыққалы тұрған сөзін тоқтата қойды.— Айналаң толған оңбағандар.

—Апыр-ау, мына қылығыңыз не дуаналық, және де осыншама қауіпті тәуекелге сіз неге шықтыңыз?

—Пәлі! Бәрін де ұмытып, тәуекелге бас тігетін кездер бола береді,— деді барлаушы.— Жә, қандай тарих болмасын бір нәрседен басталады ғой, соңдықтан мен де сізге бәрін басынан бастап, рет-ретімен айтып берейін. Өзіңізбен қоштасқан соң мен комендант пен сагаморды құндыздың ескі үйшігіне орналастырдым; онда олар Эдуард бекінісінен гөрі қауіпсіз жағдайда болатыны ақиқат, өйткені теріскей-шығыстың үнділері арасында құндыз аулайтын саудагерлер шыға қойған жоқ әлі. Соңан соң біз Ункас екеуміз келісім бойынша үнді қосына қарай бет түзедік. Сіз Ункасты көрген жоқпысыз?

—Көрдім, бірақ одан да көрмей-ақ қойсам етті. Ол тұтқынға түсіп қалды, күн шыға өлтірілуге тиіс.

—Солай боларын озім де біліп едім,— деді барлаушы, бұл жолы оның үні бүрынғысынан әлдеқайда көңілсіз естілді. Аздан соң, бастапқы мақамына қайта түсіп, сөзін жалғастыра берді:— Мен мұнда, асылы, соның бақытсыздығына орай келдім, өйткені соңдай тамаша балақайды гурондарға құрбандыққа қалайша қимақсың. Оңбаған немелер бір ағашқа Желаяқ Бұғы мен Ұзын Карабинді қатар таңса, қандай қуанар еді! Ұзын Карабин дегені — мен. Неліктен олай атап кеткендерін түсінсем бұйырмасын. Тегінде бұғыатардан шыққан оқ пен кападалық карабиндерден атылған оқтың айырмасы бор мек шақпақ тастың айырмасындай ғой...

—Әңгімеңізді жалғастыра беріңіз,— деп Хейворд тағат таппай асықтыра түсті,—

гурондардың қашан қайтып айналып кеп қаларын білмейміз ғой.

—Олардан сескенетін дәнеңе де жоқ. Ең құрығанда діни уағыз айтатын сопыдай дәріс соғар екі сағат шамалы уақыты-мыз бар... Содан Ункас екеуміз әлгі құтабандарға кезіктік. Балакай барлау жасаймын деп жүріп тым ілгері кетіп қалыпты. Қызу қанды қыршын жас қорқақ гуронды қуамын деп жүріп абайсызда жасырын торуылға тап болған көрінеді. Бұл үшін оны, бәлки, кінәлауға да болмас, тегі.

—Жеңілтектігінің төлемі қымбат боп тұр ғой!

Барлаушы қолының қырымен кеңірдегін нұсқап: «Сөзіңіздің астарын түсіндім»,— дегендей ишара жасады.

Содан кейін ол былай деді:

—Өзіңіз де пайымдап отырған боларсыз, балақайдан айрылып қалған соң, мен гурондарға соқтықтым. Жасақтан қалыңқырап қойған бір-екеуімен шекісіп те алдым, бірақ оның, іске тікелей қатысы жоқ. Сонымен әлгі албастыларды атыпөлтірдім де, ауыл шетіндегі бір үйге оп-оңай жақындадым. Жолым болғанда осы тайпаның ең атақты бақсыларының біреуі сайтанмен мықтап тұрып сайысқа түсуге дайындалып, киініп жатқан үстіне тап келдім. Сиқыршы немені бір-ақ ұрым сылқ еткіздім де, айқайлап жүрмесін деп аузына жаңғақ кептеп, екі жас ағаштың ортасына байлап кеттім; өзім соңың заттарын алып, көңілдегі шаруаны тындыру үшін аю ролін ойнауға кірістім.

—Рөліңізді тамаша ойнадыңыз: нағыз аюдың өзі де бұлай ойнай алмас.

—Құдай куә, майор,— деді риза боп кеткен орман тұрғыны,— аңдардың тірлігі мен әдіс-айлаларын соңша зерттегенде ұқсатып сала алмасам, аңшы атыма жол болсын. Егер мынау жабайы мысық немесе нағыз пантера болғанда, көз ақысы кетпес өнер көрсететін едім ғой. Ал мынадай ебдейсіз хайуанды бейнелеу тіптен де қиын емес. Ау, жас ару қайда?

—Құдай білсін! Мен ауылдағы үйшіктерді түгелдей адақтап шықтым, бірақ ешбір ізін таппадым.

—Әншінің бізді тастап тұра қашқандағы сөзін естіп пе едіңіз: «Оған таяп қалдыңыз!»—деген-ді ол. Бишараның зәресі ұшып кетті де, өзіне тапсырылған істі шатастырып алды, дегенмен сөзінің жаны бар. Аю дегеніңізге асып түсер кедергі болмаса керек — соңдықтан мен мына қабырғалардың арғы жағына көз салып қайтайын. Мүмкін мына тас үңгірде бал құйған құмыралар бар шығар, ал мен болсам тәттіні тәуір көретін хайуанмын ғой.

Барлаушы өз қалжыңына өзі күліп, мойнын бұрып қойды да, құдды аю секілді қорбаңдап, үңгірді бөліп тұрған қабырғаға өрмелеп шыға бастады. Алайда жоғарыға шығысымен Хейвордқа тырс етуші болма дегендей белгі берді де, апыл-ғұпыл төмен түсті.

—Осында екен, — деп сыбырлады түсе сала,— мына есіктің арғы жағында отыр. Жұбаныш боларлық бір-екі ауыз тіл қатқым-ақ келіп еді, бірақ мынадай қорқынышты, құбыжық түрімді көргенде есін танып қалар деп батпадым. Айтсада, майор, бетіңіздегі мына әлеміш бояу сізді де жетістіріп тұрған жоқ.

Ә дегенде есікке қарай тұра ұмтылған Дункан жаңағы сөзді ести сала кілт тоқтады.

—Түрім соңдай-ақ жексұрын ба? — деп сұрады ол налыған пішінмен.

—Қасқыр да қаша қоймас, ағылшын гвардияшылары да қолдары қалтырамай басып салар. Бірақ мен сіздің бұдан да гөрі сымбаттырақ көркіңізді көргем. Ажарыңызды түрлі-түсті жолақтармен бояп қойса, үнді әйелдеріне ұнауыңыз да ықтимал, ал ақжүзді қыздар өңі өздеріңдей адамдарды қалайды. Бері қараңыз,— деп ол тастың арасындағы бір қуыстан шығып жатқан мөп-мөлдір таза бастауды нұсқады,— сагамордың саткағын оп-оңай жуып тастайтын болдыңыз, ал кейін кайтарда мен сізді басқаша нақыштап беремін. Бақсы деген де киімін сәт сайын ауыстырып киетін сәнқой сияқты, үстіндегі бояуын жиі-жиі өзгерте береді.

Ол сөзін аяқтап болмай-ақ Дункан бетін жуа бастады. Жүзіндегі әлем-жәлем үрейлі де күлкілі әшекейлерден дем сағатта ада болған бозбала қайтадан өзінің табиғи кейпіне келе калды. Сүйіктісімен көрісу үшін әлгіндей дайындықтан өткен ол жолдасымен тез қоштасты да, нұсқаған жаққа беталды. Барлаушы оның соңынан әр түрлі мейір-шапқат игі тілеулер айтып, күбірлеп, басын шайқап, біраз тұрды да, гурондар қоймасындағы заттарды қарауға кірісті. Аңнан оралғандағы олжалар да осы үңгірде сақталады екен.

Дунканның алдында соңадайдан жылтыраған бозғыл жарықтан басқа ешқандай жолбасшы жоқ-ты, дегенмен сол жарық ғашық жанға жарқыраған темір қазықтай болды. Сол жарықтың көмегімен ол өзі мұрат тұтқан мақсатына — Уильям-Генри бекінісі комендантының қызындай мәртебелі тұтқын қамалған қуысқа барып жетті. Бағы сынған бекіністі талқандағанда алынған көптеген олжа заттар да осында екен. Осыншама аласапыран ортадан Дункан өзі іздеген аруды тапты: үрейі ұшқан сұлу қыздың қан-сөлсіз қуарған өңі асыл ажарынан әлі де болса айрылмаған екен. Давид оған алдағы кездесу жайлы алдьш-ала айтып қойған-ды.

—Дункан!..— деді ол өз үнінен шошығандай дірілдей сөйлеп.

—Алиса!..— деді жігіт шабадаң жәшіқ, қару-жарақ, мебельдерден секіріп өтіп келе жатып.

—Мені жалғыз қалдырмасыңызды білген едім,— деп қыз жігітке тура қарағанда қайғылы жүзіне қаны ойнап шыға келді.— Бірақ жалғыз екенсіз ғой! Ұмытпағаныңызға қанша риза болсам да жеке келгеніңізге көңілім тоқ емес.

Дункан оның аяғын баса алмай дірілдеп тұрғанын байқады да, ізетпен отыруға көндіріп, оқырманға белгілі негізгі оқиғаларды баяндап берді. Алиса оның әңгімесін қатты толғаныстан ентіге отырып тыңдады; бишара әкесінің күйкі-жүдеу, азалы халін естігенде байғұс қыздың көз жасы бұған дейін бұланбай, жиналып, сақталып келгендей телегей теңіз, көл бон ақты. Нәсілі нәзік, жұғымды Дункан оны көпұзатпай жұбатты да, қыз қалған әңгімені онша сабыр сақтамаса да, аяғына дейін бөлмей тыңдады.

—Ал енді, Алиса,— деді жас жігіт,— көп нәрсе тек өзіңізге байланысты боп тұр. Өзіміздің тәжірибелі де баға жетпес барлаушы досымыздың көмегімен біз дүлей тайпадан сытылып кете аламыз, бірақ ол үшін сіз басқа түскен ауыртпалыққа төзуіңіз керек. Есіңізде болсын, әкеңіздің аялы құшағына қайтып ораласыз, оның бақыты да, өз бақытыңыз да сіздің төзімділігіңізге байланысты екенін ұмытпаңыз.

—Аяулы әкем үшін неге де болса даярмын!

—Мен үшін де,— деп жігіт қыз қолын қыса ұстап, сипап қойды.

Қыз Дунканға қатты таңырқап, қиыла қарады. Түсіндіру керек болды.

—Бұл арада сізге жүрек қылын тербеп жататын орын да жоқ, уақыт та тар,— деді ол,— алайда менікіндей шерменде болған қай жүрек сыр шерткісі келмес екен? Бастан бақ тайғанда бауырмалдық күшейеді, бытырағандардың басын бақытсыздық біріктіреді, деген сөз бар; сол сияқты баршамыздын; жанымызға батқан сіздің жағдайыңыз өз әкеңіз бен менің арамда ашпаған сыр қалдырмады.

—Ал Коражан ше, Дункан? Тегі, Кораны да ұмытпаған шығарсыздар?

—Жоқ, ол ұмытылған жоқ! Оны аяйтын да, әйел баласы демей, көз жасын көл ете жоқтайтын да адам бар. Әкелеріңіз екеуіңіздің ешқайсыңызды алаламайды екен, ал мен, Алиса... көңіліңізге ауыр алмаңыз, әпкеңіз қанша көрікті болғанмен...

—Онда сіз менің әпкемнің артықшылықтарын білмейтін болдыңыз,— деп Алиса қолын тартып алды.— Сізді ол өзінің ең ардақты досы ретінде атайды.

—Мен онымен дос болуға қуаныштымын, — деп асыға құптады Дункан, — ал өз жайыңызға келетін болсақ, Алиса, әкеңіз сіз бен біздің арамызда одан да гөрі етене жақын, асыл татулық орнауы ықтимал екендігіне келісім берді.

Алиса қатты селк етіп, жүзіне ойнап шыға келген толқуын сездіргісі келмегендей, бұрылып кетті; сосын өзін-өзі қолына алып:

—Хейворд,— деді мейлінше пәк, бейкүнә, мүләйім пішінмен бетіне тура қарап тұрып,— өз басым әкеммен көрісіп, ақ батасын алмай тұрып, ешқандай сөз салушы болмаңыз.

Бозбала: «Мен көп сөйлеуім керек еді, бірақ аз да сөйлей алмадым»,— дегісі келіп тұр еді, иығынан әлдекім түртіп қалды. Орнынан атып тұрып, жалт бұрылғанда көзі божбан қара Магуаның ызбарлы жүзіне түсті. Жабайының көмейінен күңгірлей шыққан кесек күлкі дәл осы мезетте Дунканға диюдың дене түршіктірер дауысындай болып естілді. Бойын билеген көзсіз ызаның жетегінде кетсе, гуронға табан астында тап беpiп, мәселені ажалды айқаста шешер еді. Алайда қолында қаруы жоқ, жауының қандай көмек шақыра алатынынан мүлде бейхабар жігіт бастапқы райдан тез қайтып, ет жүрегін елжіреткен сүйіктісін қайткенде де қорғансыз қалдырмаудың қамын ойлауға кірісті.

—Не керек сізге? — деді екі қолын кеудесіне айқастыра ұстаған Алиса гуронға бұрылып. Хейворд үшін өзінің қаншалық қатты қорқатынын білдіргісі келмей, қарақшыны кәдуілгі әдетіңше суық шыраймен, тәкаппар кейіппен қарсы алды.

Масаттанған үнді қайтадан қатулана қалды, бірақ жас жігіттің айбарлы көзқарасына шыдамай, шегіншектеп барып, қос тұтқынына бір сәт тесіле қарап тұрды да, іле былай бұрылып, Дункан көрмеген екінші есікті бөренемен тіреп, бекітіп тастады. Жабайының бұлардың үстіне қалайша оқыс тап болғанын бозбала енді түсінді. Ажалдың жеткен жері осы шығар деп ойлаған ол мынадай жағдайда күтпеске шарасы жоқ ақтық несібесін күтіп алуға дайындалып, Алисаны кеудесіне қыса түсті. Алайда Магуа зұлымдыққа бірден кіріскісі келмейтін секілді. Ең алдымен ол жаңа тұтқыннан айрылып қалмаудың шарасын қарастырды; өзі кірген есікті ешкім шыға алмастай етіп, тас қып бекіткенше үңгір ортасында состиып тұрған қос тұтқынға бұрылып та қараған жоқ. Хейворд оның әр қимылын бағып қалған. Алисаның нәзік денесін кеудесіне қыса түсіп, дұшпаннан сауға сұрағысы келмей, тәкаппар намысқойлықпен сіресіп отыр. Магуа шаруасын тындырған соң, тұтқындардың қасына келіп, ағылшынша былай деді:

—Ақ жүзділер ақылды құндыздарды тұзаққа түсіре біледі, ал қызылтәндер ингиздарды ұстай біледі.

—Гурон! — деп айқайлап жіберді ашуы келген Хейворд бастарына төнген қауіпке қарамастан.— Өзің де, алар өшің де жексұрынсыңдар.

—Осы сөзін ақ адам қинау діңгегінің түбінде тұрып та қайталар ма екен? — деп сұрады Магуа. Кекесінді күлкісіне қарағанда жас жігіттің қайсарлығына ешбір сенбейтіндігі айқын аңғарылады.

—Өз бетіңе қалай айтсам, күллі ел-жұртыңның алдында да солай айтам!

—Айлакер Түлкі — ұлы көсем! — деді үнді — Ол барады да, жауынгерлерін ертіп әкеліп, ақ жүздінің өз азабына өзі қалай күлетінін көрсетеді.

Сөйдеді де ол бұрылып, әлгінде Дункан келген жолмеп сыртқа шықпақ болып еді, құлағына әлдекандай ырыл естіліп, кідіруге мәжбүр етті. Есіктен қорбиған аю көрінді. Әдетінше ары-бері теңселіп тұр. Магуа бірер сәт оған тесіле қарап тұрып қалды. Бақсының өзі жақсы білетін киімін таныған соң кідіріп әуре болмай өте шықпақ болып еді, бұрынғысынан да қаттырақ шыққан айбарлы ырыл амалсыз тоқтатты. Соңда да ол осы қалжыңымыз жетер дегендей рай танытып, қаймықпай ілгері тартты. Аң ақырындап кері шегінді де, есік алдына жеткенде алдындағы екі аяғын ербеңдете бастады.

—Ақмақ! — деп ақырып қалды көсем гуроншылап.— Барып, қатын-баламен ойна!

Ол жалған сиқыршының, қасынан тағы өтіп кетпек болды. Тіпті белінде қыстырулы қанжарын немесе томагавкісін жұмсайтын сыңай білдіріп, қорқытқан да жоқ. Кенет хайуанат екі қолын созып жіберіп, нағыз аюға тән ғаламат қара күшпен үндіні қапсыра құшақтай алды. Барлаушының темірдей қарулы қолдарымен дұшпанды былқ еткізбей сірестіріп ұстап тұрғанын көрген Хейворд дереу жүгіріп барып, әлде бір түйіншекті буған қайысты шешіп алды да, жабайының қол-аяғын бассап байлап тастады. Гуронды мықтап тұрып матағаннан кейін барлаушы құшағын жазды да, Дункан оны серейтіп шалқасынан

жатқызып қойды.

Өзінен әлдеқайда қарулы адамның қолына түскенше көзі әбден жеткенше Магуа қатты алысқан болатын. Арпалыс кезінде тіс жарып үн де шығарған жоқ. Ал Қырғи Көз оны өзінің қалай алдап соққанын түсіндірмек болып, аюдың жүндес басын былай алып тастағанда, гурон оның өзіне-өзі сенімді, сұсты жүзін көре сала, манадан бергі ұстамдылығынан табанда айрылып қалды да, өкініш аралас таңданышын «хуг» дегенкәдуілгі үнді сөзімен білдірді.

—Әп-бәлем! Тілің шықты ма! — деп кекетті оны жеңімпаз— Шағып ап жүрерсің, соңдыктан аузыңды кептеп тастайын.

—Мына дию қайдан кіріп келді? —деп сұрады барлаушы жаңағы шаруасын әдемілеп тындырған соң.— Сіз кеткен соң, бұл жаққа тырс еткен тірі пенде өтпеп еді ғой.

Дункан оған Магуа кірген есікті көрсетті.

—Онда қызды шығарыңыз, тезірек орманға жетіп алғанымыз жөн.

—Болмай тұр-ау! — деді Дункан.— Қорқыныштан әлі ада боп, есінен танып қалды...

Алиса! Айналайын Алисашым, есіңді жишы!.. Қап, болар емес! Сөзімді естігенімен ілесерге дәрмені жоқ. Сіз жүре беріңіз, абзал дос, бізге қарайламаңыз, не болса да көріп алдық енді.

—Басталған із бітпей қоймайды, жатталары жаманшылықтай берік сабақ болмайды! —деді барлаушы келіспей.— Miнe, аруды мынау үнді киіміне ораңыз. Шап-шағын денесін түгелдей қымтаңыз, әйтпесе құлазыған аймақта мүлде дерлік кездеспейтін мынау құртақандай аяғын көрген адам біздің сырымызды бірден ашып қояды. Жан-жағын жақсылап қымтаңыз. Ал енді қолыңызға алыңыз да, менің соңымнан еріңіз.

Дункан оның айтқандарын екі дегізбей тап-тұйнақтай орындады да, Алисаны қолына алып, табиғаттың өзі қашап жасаған тас өзекпен сыртқа қарай аяңдады. Ағаш қабығынан істелген кішкентай есікке жеткен кезде арғы жақтан ішке кіруге рұқсат күтіп, күбірлесіп тұрған сырқат әйелдің туысқандары мен жақындарының дабыры естілді.

—Егер мен аузымды ашып, адамша сөйлесем болды, анау құтабандар ағылшын тілімді ести сала араларына дұшпан келгенін бірден біледі, әрине,— деп сыбыр ете түсті Қырғи Көз:— Олармен тіліңіз жеткенше сіздің сөйлескеніңіз жөн, майор. Әйелді иектеген албастыны үңгірге қамап қойдық, ал қатынды шипалы шөппен емдеу үшін орманға апара жатырмыз, деңіз. Барлық айла-әдісіңізді көрсететін жер келді.

Есік ашылып, әлдекім іштегі дыбырға құлақ түргендей болтан соң барлаушы ақыл-кеңесін тоқтата қойды. Сосын ашулы гүжіл әлгі тыңшыны қуып жіберді де, аю рөлін айнытпай салған барлаушы есікті шалқайта ашып, сыртқа шықты. Оның соңынан өкшелей басып келе жатқан Дункан да науқас қатынның жақын-жамағайындарының ортасына түсті.

Топ кейін шегініп, әлгі әйелдің әкесі мен күйеуіне жол берді.

—Бауырым, жаман жынды айдап шықты ма? —деп сұрады әкесі.— Мынаның қолындағы кім?

—Өзіңнің балаң,— деді Дункан салтанатты үнмен.— Жаман жынды тәнінен айдап шығып, тас үңгірге қамап кеттім. Әйелді бұдан жырақтау жерге апарып, қояншығын басатын ем қолданам. Күн шашырап шыққанда мына жауынгер жолдасының вигвамынан күтіңдер..

Жат жерлік тәуіптің түсініксіз сөзін қарт гурон өз тіліне аударып еді, жабайылар оны күбірлесіп құптап қойды. Көсем Дунканға жүре бер дегендей ишарат жасады да, салтанатты рәсіммен мығым да дауыстай сөйлеп.

—Бар...— деді.— Мен еркекпің үңгірге кіріп, албастымен айқасамын.

Оңай өткізіп жібергеніне қуанып, жырыла берген Хейворд жаңағы сөзді естігенде біреу төбесінен қойып қалғандай болды:

—Бауырым алжасқан ба,— деді ол зекіп,— бұ не дегені. Жаман жынмен жағаласса, анау өзін иектеп алады! Бәлки, бауырым албастыны айдап шығуы да ғажап емес, өйтсе, сабалақ сайтан бауырымның орманға кеткен қызының соңынан тура жүгіреді! Жоқ, балаларым үңгірден кетпегендері жөң егер сайтанды көрсе, сойылдың астына алуы керек. Ол да ақмақ емес, өзімен шайқасқа осыншама адамның шыққанын көргенде үңгірге қашып тығылары сөзсіз.

Мынадай ғажайып ұсыныс дереу қолдау тапты. Әйелдің әкесі мен байы үңгірге кірудің орнына бишара науқасты сонша азаптаған сайқалдың сазайын бермек болып, томагавкілеріп оңтайлап, есіктің екі жағына тұра қалды. Қатындар мен балашаға да бұтақ сындырып, тас жиып алды. Осы бір қарбалас сәтті пайдаланған жалған бақсылар зытып берді.

Қырғи Көз үнділердің санатындағы соқыр нанымдарға сүйенуге бел байлағанмен оларға кемеңгер көсемдердің ешбір сенбейтінің жәй ғана кешірімпаздықпен қарайтынын білетін. Жағдай дәп осылай шиеленісіп тұрғандағы уақыттың қымбатшылығын да білетін. Үнділер өздерін-өздері қалай алдарқатқанмен және бұл алдарқату оның жоспарының орындалуына қанша көмектескенмең айлакер үндінің көңілі сәл нәрседен секем алса болды, бар шаруаның шатаққа ұшырары сөзсіз еді. Соңдықтан ол қуғыншылардың ойына кіре қоймайтын елеусіздеу сүрлеуге түсіп, ауылды сыртынан айналып өтіп кетті. Алыстаң лаулаған от жарығында, үй-үйді адақтап жүрген жауынгерлер көрінеді. Балалар болса, ойынды аяқтапты. Әр түрлі оқиғаларға толы осы бір мазасыз кештін, дабыр-дұбырын енді түн тыныштығы басайын депті.

Таза ауада Алиса өзіне-өзі келді. Қатты шошып қорқыныштан қозғала алмай қалғаны болмаса, ақыл-есі дұрыс-ты. Соңдықтан оған бәрін бастан-аяқ тәптіштеп жатудық қажеті болмады.

—Өзім жүріп көрейінші,— деді ол Дунканның құшағынан бұдан бұрынырақ босана алмағанына қып-қызыл болып.— Шын айтам, ештеме етпейді.

—Жоқ, Алиса, сізге әлі әл кірген жоқ.

Қыз бұлқынуын қоймаған соң Хейворд қолына көтерген асылын босатуға мәжбүр болды. Аю терісін жамылған адам сүйген жарын алақанына сап аялаған ғашық жігіттің тебіреніске толы халің жүрек лүпілін түсінген жоқ, әлбетте; ол шамасы, дірілдеп тұрған Алисаның тұла бойын билеген бейкүнә ұят сезімін де білмеген болу керек. Үңгірдегі үйден едәуір ұзап кеткен соң ол кідіріп, өзі жақсы білетін жәйтті әңгімелеп кетті.

—Мына жол сіздерді бұлаққа жеткізеді,— деді ол.— Соның сол жағасымен сарқырамаға жеткенше жүре берініздер. Оң жақтағы төбеге шыққанда баеқа тайпаның оттарын көресіндер. Барыңдар да, пана сұраңдар. Егер олар шын делаварлаp болса, қатерден құтылғандарыңыз. Бірден қара үзіп, ұзап кетуге мүмкіндік жоқ. Біз он шақты миля өтпей жатып-ақ гурондар қуып жетіп, скальптерімізді сыпырып алады. Ал, жол болсын.

—Сіз ше? — деді тақырқаған Хейворд.— Біз сізбен енді ажыраспаймыз ғой.

—Делаварлардың намыс-ожданы гурондардың қолында камауда қалды ғой: олар могикан әулетінің ең соңғы тұяғын тұтқындап отыр. Егерде, майор, олар сіздің скальпіңізді сыдырса, өзіңізге уәде еткендей, әр тал шашыңыз үшін бір-бір сұмырайды жаһаннамға аттандырар едім, ал егер діңгекке жас сагамор таңылар болса, үнділер ақ түсті адамның, могикандар досының қалай өлерін өз көздерімен көрері хақ.

Орман тұрғынының Ункасты бұдан гөрі ашықтан-ашық артық санап, қимай тұрғанын көңіліне алмай, ешбір өкпелемеген Дункан оны бұндай қатерлі тәуекелге бас тікпеуге үгіттеуін қоймады. Оның сөзін Алиса да қостады; ол да Хейвордка қосылып, барлаушының немен тынары мүлдем белгісіз, өте қауіпті іске аяқ баспауын қиылып өтінді. Бірақ қанша жалынғанмен ештеме шықпады. Барлаушы олардың сөзін тағатсыздана тыңдады да, өз сөзін батыл да бекем айтып, Алисаны мүлде үндетпей қойды, ал Хейворд ендігі қарсылығынан түк өнбесіне көзі жетіп, өзі де тоқтады.

—Жас шағында еркектің әйелге ғашықтығы әкенің баласына сүйіспеншілігінен артық болады екен, деген сөзді естігенім бар,— деді ол.— Мүмкін рас шығар. Өзіңіз ұнатқан аруды босату үшін сіз шыбын жаныңызды да, барша асыл қымбатыңызды да тәуекелге салдыңыз, осы бір ғаделет жолында сіз де ештеңеден қаймықпадыңыз. Маған келсек, мылтық атуды үйреткен балам еңбегімді ақтап, борышын артығымен өтеді. Мен онымен бірге талай-талай қанды шайқастарды бастан өткердім, соңдай шақтарда бір жағымнан соңың мылтығының, екінші жағымнан сагамордың мылтығының тарсылын естіп жатсам, артымда жау жоқ екеніне кәміл сенетінмін. Үскірік қыс пен шыжыған жазда күн-түн демей осынау қуарған құба жондарды қатар жүріп кезетінбіз, тамақты да бір ыдыстан ішетінбіз. Біріміз ұйықтасақ, екіншіміз күзететінбіз. Ункасты қинауға апара жатқанда мен сол маңайда қарап тұрдым деп айтып үлгіргенше бар ғой... Бозбала қасында досы болмағандықтан өлді дегенше, жер бетінде адалдық атаулы құрыды дейберіңіз, ол шақта әншінің иесіз қалған ысқырығы секілденіп бұғыатар да залалсыз қу темірге айналар.

Дункан барлаушының қолын жібере салды. Анау кері бұрылып, гурондардың үйлеріне қарай нық басып адымдай жөнелді. Қайта қосылған қуаныштарына қарамастан көңілдеріп құсталы ойдың қамырығы басқан сынық жүзді Хейворд пен Алиса оның соқынан біраз қарап тұрды да, сәлден соң, соңадайдағы делаварлар қосына қарай тартты.





XXVI ТАРАУ

Қырғи Көз оз ойын іске асыруға қаншалықты батыл кіріскенмен алда тұрған қиындықтар мен қатер-қауіпті жақсы білетін еді. Қосқа қайтып оралған соқ ол өзінің барша алғырлығын дұшпандарының көзін қалай алдап, қулығымды қайтіп асырсам екен деген жұмбақты шешуге жұмсады. Қара басының қамын ғана көздесе, Магуа мен бақсыны шүу дегенде-ақ құрбаң шалар еді, алайда барлаушы ондай істі ақ адамға мүлде лайық емес, жат қылық деп бағалады. Соңдықтан ол үндіні матап кеткен арқанның мықтылығына сеніп, қостың қақ ортасына қарай тартты.

Лашықтарға жақындаған сайын онық жүрісі де нығайып, аяғын батыл баса түсті, ал жіті жанары үнділерге қырағы қадалып, әр қимылдарын қалт жібермей бағып келеді. Ең бертінде өзгелерден оқшау салынған шағын лашық бар-тұғың тегінде иесі оны түгел салып бітірмей, жарым-жарты лекерлеген қалпы тастап кеткен сияқты. Ал қазір сол үйдің, саңлаусаңлауынан әлсіз жарық көрініп тұр. Шабуылға шықпас бұрын жау әскерінің алдыңғы тобын түртпектеп көретін сақ қолбасшы секілденіп барлаушы әлгі үйшікке тақады.

Қирғи Көз өзі ойнап жүрген аюдың бітіміне лайық тәсілмен төрт тағандап тұрды да, лашықтың іші көрінетін кішкентай тесікке кеп жармасты. Сөйтсе әлгі жер Давид Гамуттың тұрағы болып шықты. Үрей-сүреңі мен қайғы-қамырығын арқалаған жыр мұғалімі осында кеп байыз табады екен.

Давид ертедегі таңғажайып тамашаларға қаншалықты кәміл сенгенімең дәп бүгінгі таңда күнделікті өмірге аспандағы әулиелер әйтпесе басқа бір жасырын сиқыр күштер тікелей ықпал жасап, араласады дегенге мүлде иланбайтын. Валаамның есегі адамша сөйлейді дегенге ол шүбәсіз сенетін, ал аю өлең айтады дегенге әлбетте қалжың есепті қарайтың бірақ, ғажап болғанда, сол сұмдықты әлгінде өз көзіліен көрді. ҚырғиКөз әншінің осы түрін көрген жерде-ақ бишараның алжаса жаздап отырғанын айқын аңғарды. Давид тұңғиық ойға беріліп, бір құшақ құрайдың үстінде отыр екен, анда-санда үш-төрт қу сабақ алып, алдындағы кішкентай отқа салады. Үстіндегі киімі баяғысындай, тек жалтыр төбесіне көрсе қызар қарақшылардың ешқайсысын қызықтыра қоймайтын жұпынылау үш бұрышты калпақ қонжитып алыпты.

Ауру әйелдің қасынан Давидтің әлгінде кандай тез зытып кеткенін еске алған жүйрік зерделі Қырғи Көз әншінің енді не ойлап отырғанын түсіне қойды. Аңшы үйшікті айналып шығып, басқа лашықтардан мүлде оқшау тұрғанына көз жеткізген соң ішке кіруге бекінді. Аласа есіктен бас сұғып, Гамутпен тура бетпе-бет кеп қалды. Араларында от қана бар. Қырғи Көз отырды да, екеуі бір-біріне тесіле қарап, бірер минуттай үн қатыспады. Аяқ астынан кіріп келген жыртқыш Давидті қатты састырды. Міне, ол қалтасынан камертонын іздеп тауып алды да, музыкамен сиқырлауға бекінгендей раймен орнынан тұрды.

—Ей, қара албастыдай қорбаңдаған жұмбақ дажал! — деді ол дір-дір еткен қолына аспабын алып.— Мен сенің тегіңді де, кегіңді де білмеймің ал әгәркім сәнді сарайдың сопынама құлына қарсы қастандыққа басар ниетін, болса, израиль боздағының шабыт шерткен шынайы лебізін тыңда да, күнәнді мойындап, ләббайыңды айт!

Аю жүндес денесі түгелдей селкілдеп күліп ала жөнелді. Сосын Гамутқа жақсы таныс үн былай деп тіл катты:

—Андағы ысқырығыңды былай таста да, құр бекер бақылдай бергеніңді қойсаңшы.

—Кімсің өзің? — деді Давид демігіп.

—Өзің сияқты адаммың аю қаны сенің қаныңа қаншалық араласпаған болса, мен де соңдай таза жанмын. Анау қолыңдағы нақұрыс аспабыңды кімнен алғаныңды шынымен-ақ соңша тез ұмыта қалғанбысың?

—Ойпырым-ай, шын ба? — деді Давид таңырқап. Оқиғаның жай-жапсарына қаныққан сайын алқынғаны да азайып келеді.

—Жә,жә,— деп Қырғи Көзүрейлі жолдасын тезірек сендіру үшін аю басын бір жағына алып тастады да, өзінің жайдары бетін көрсетті,— анау сұлулардың үлбіреген ақ жүзіндей болмағанмен күнге күйіп, жел қаққан қызғылт өңімді көріңіз, міне. Ал енді іске кірісейік.

—Қыз жайын және оны тайсалмай тауып алған жігіт жайын айтыңызшы әуелі.

—Олар томагавкіден құтылды. Ал өзіңіз Ункастыңқайда екенін көрсетіп жібермейсіз бе?

—Жігіт тұтқында отыр, тағдыры шешіліп қалды ма деп қорқам. Амал қанша, соңдай абзал қасиетті адамның хат танымай, қараңғы қалпында қыршынынан қиылатыны жанға қатты батады. Сол үшін тамаша гимн тауып қойдым...

—Мені оған ертіп апара аласыз ба?

—Ол қиын іс емес,— деді Давид күмілжіп,— бірақ сіздің барысыңыз о бейшараның онсыз да қайғылы халін қиындата түспесе, жақсарта қоймас деп қорқамын.

—Сөзіңізді босқа шығындағанша, мені соңда ертіп апарыңыз,— деді де, Қырғи Көз бетін жауып алды.

Ол Давидке үлгі көрсетіп, үйден бірінші болып шықты.

Ункас қамалған үй ауылдың қақ ортасында болатын және өзіне келген кісі де, шыққан кісі де көзге түспей өте алмайтын етіп салынған-ды. Бірақ Қырғи Көз мүлде жасырынған жоқ. Өзінің қазіргі кейпі мен рөлін ойнай білетініне сенген ол төте жолмен тура тартты. Беймезгіл шақтың артықшылығы және бар. Бала біткен ұйқы құшағында, қатын-қалаш пен жауынгерлердің дені үй-үйлеріне тарап кеткен. Ункас қамалған абақтының есігі алдында тұткынды жіті бақылап төрт-бес жауынгер тұр.

Бәріне белгілі бақсының зікір салатын ойын кезінде киетін диуана терісіне оранған әлде бір құбыжықты ерткен Гамутты көрген жауынгерлер екеуін де ләм деместен өткізіп жіберді де, өздері табан аудармай тұра берді. Тіпті олар түнделетіп жүрген бақсы мен есуас әнші бұнда не істемек екен дегендей ойға кеткен секілді.

Барлаушы гурондармен өз тілінде сөйлесе алмайтын болғандықтан әңгімені Давидке тапсыруына тура келді. Өзінің аты шулы аңқаулығына қарамастан Гамут ұстазы ойлағаннан да мықты соғып, тапсырманы тап-тұйнақтай етіп, тамаша орындады:

—Делаварлар — қорқақ қатын!—деп апқай салды ол озі сөйлеп тұрған тілді онша жақсы ұғыңқырамайтын үндіге қарап.— Ингиздер, менің әумесер отандастарым, оларды томагавкілерін қолға алып, Канададағы өз әкелерін өлтіруге итермеледі, ал олар өздерінің еркек кіндік екенін көрсете алмады. Желаяқ Бұғының діңгек түбінде тұрып, гурондардың алдында еңірегенін көргісі келе ме бауырымның?

«Хуг» деген қысқа сөз гуронның ондай масқараны көргенде қатты риза болатынын білдірді.

—Онда бауырым алысырақ барып тұрсын, соңда бақсымына итке ақ сайтанды айдап салады.

Гурон жолдастарына Давидтің сөзін түсіндірді: аналар үсынысты ынта-ықыласпен қарсы алды. Жабайылар лашықтың есігінен ұзандырап шықты да, бақсыға ішке кір деп белгі берді. Алайда, аю айтқанды орындамақ түгілі, тұрған жерінен бір табан жылжымай, ар ете түсті.

— Бақсы, демім бауырластарымды да шарпып, қоян жүрек корқақ етіп жібере ме, деп жасқанып тұр,— деді Давид.— Олардың арырақ барып тұрғаны жөн.

Бұндай пәледен үрейлері ұша қорқатын гурондар бір кісідей тұра жөнелісіп, ештеңе естімейтіндей, бірақ үйдің есігі анық көрінетін жерге барып тұрды. Барлаушы олардың қауіпсіз жерге ұзағанына көзі жеткен сияқтанып орнынан тұрды да, жайлап басып лашыққа беттеді. Үйдің маңайы меңірейген тыныштық құшағында; ішінде жалғыз тұтқыннан өзге тірі пенде көрінбейді; ошақтағы сөңуге айналған шала болымсыз ғана жарық төгеді.

Қол-аяғы мықтап буылған Ункас түкпірде қабырғаға арқа сүйеп отыр екен. Алдына келген құбыжыққа жас могикан көз қиығын да тастамады. Сырттағылардың ниет-қарекетін байқау үшін барлаушы Давидті есік алдында қалдырып, Ункас екеуінің оңаша екеніне көзі әбден жеткенше өз рөлін ойнай беруге ұйғарған-тын. Соңдықтан сез бастаудың орнына аюдай қорбаңдап, аңның неше түрлі қимыл-қасиеттерін айнытпай сала бастады. Өзін әбден азаптап, батырлығын сынап көру үшін дұшпандары бұған шынымен аю жіберген екен деп ойлап еді жас могикан алғашында, алайда Хейвордқа соңдай табиғи да айна-қатесіз болып көрінген аңның алдыңғы екі аяғының қимылына шұқшия көз салып отырып, кейбір қолапайсыздықтарын байқады да, жалған жасандылықты бірден түсіне қойды. Егер Қырғи Көз қырағы Ункастың оның аю рөліндегі дарын-қабілетін соншалық төмен бағалап отырғанын білсе, қатты ренжірі сөзсіз еді.

Давид шартты белгіні бергені де сол еді, лашық ішінде аюдың айбарлы ырылы тыйыла қалып, жыланның ысылы естілді.

Ункас бейне аюды мүлде көргісі келмегендей болып, керегеге сүйенген қалпы көзін тарс жұмып отырған-ды. Ал жыланның ысылы шығысымен орнынан тұрып, жан-жағына қарай бастады. Біресе еңкейіп, біресе жалтақ-жалтақ бұрылады, ақырында өткір көзін жүндес құбыжыққа қадап, соңың арбауына түскендей болып, қимылсыз тұрып қалды. Тағы да таныс дыбыс естілді—шамасы, ысыл аюдың, аузынан шыққандай. Жігіт үй ішін тағы бір рет айнала шолып өтті де, қайтадан аюға бұрылды.

— Қырғи Көз! —деді ол ұстамды үнмен. Дегенмен дауысында діріл сезілді.

— Қиыңыз жіпті,— деді Қырғи Көз қасына келген Давидке.

Әнші әмірді екі етпеді де, Ункас бостандық алды. Сол сәтте аңның әбден қурап, кеуіп кеткен терісін қаудыр-қаудыр еткізіп, Қырғи Көз үстіндегі киімін шешті. Содан соң, ол жарқыраған ұзын қанжарды суырып алып, Ункастың қолынаұстатты.

—Қызыл гурондар үйдің алдында тұр, дайын болайық,—деді ол.

Сөйтті де дәп осындай екінші пышақты көрсетіп қойды, екеуін де дұшпан арасында өткізген бүгінгі кеште қолға түсіріпті.

—Кеттік, — деді Ункас.— Тасбақаларға барайық, оларменің ата-бабамның балалары.

— Әй, балақай,— деп күңк етті барлаушы ағылшын тілінде,— меніңше, сенің тамырындағы қан да солардікіндей болсаал аздап түсі өзгерсе, ол уақыт табының әсері.

Есік алдында тұрған мингілерді не істесек екен, ә? Олар алтау, ал біз... Әншіні есепке де қосуға болмайды...

—Гурондар — мақтаншақтар, — деді Ункас тыжыранып. — Тотемдері36бұғы болғанмен ұлудан да оза алмайтыншабандар. Делаварлар тасбақадан тараса да, жүгіргенде бұғыдан жүйрік.

—Иә, балам, шын айтасық, жаяу жарыссаң, олардың күллі тайпасын шаң қаптырып кететініңе күмәнім жоқ. Ал ақ адамның аяғынан қолы артық, қолы жүйрік. Менің өзімекелетін болсақ, бұл өнерде анау оңбағандармен де тәжікелесе алмаймын.

Ункас қашар жолды көрсетпек болып есікке барып қалған еді, бірақ аңшының әлгі сөзін естісімен кейін қайтып, бұрыштағы орнына барды. Ой құшағында отырып оның бұл қимылын аңдамаған Қырғи Көз сөзін жалғай түсті.

—Асылында, сен жөнеле бер, Ункас, ал мен қайтадан тері жамылайын да, қашып құтыла алмайтын жерде басқа бірамал қарастырып көрейін.

Жас могикан ләм деп жауап қайтармастан қолын айқастырды да, лашықтың керегесін тіреп тұрған бір діңгекке барып сүйенді.

—Оу, неғып тұрсың? — деді барлаушы оған қарап.— Менің, уақытым жеткілікті, өйткені оңбағандар алдымен сені қуады.

—Ункас қалады,— деген сабырлы жауап естілді.

—Неге?

—Әкемнің бауырымен бірге ұрысқа қатысып, делаварлардың бауырымен бірге өлу үшін.

—Иә, балам,— деді Қырги Көзөзінің темірдей саусақтарымен Ункастың қолын қысып тұрып,— егер сен мені тастап кетсең, бұл қылығың могиканнан гөрі мингіге лайық іс болар еді. Бірақ мен жақағы ұсынысты саған айтпай тұра алмадым, өйткені жастыққа өмір жарасады.

Ал жауды батьірлықпен алмаган жерде әдіс-айла қолдануга тура келеді. Жамыл аюдың терісің оны менен кем салмайтының белгілі гой.

Ункас аң терісін үн қатпастан шапшаң киіп алды да, ескі досының ендігі әмірін күтті.

—Ал, достым,— деді Қырғи Көз бұл жолы Давидке қарап,— енді сіздің де киім ауыстырып кигеніңіз жөн, шөлді жерде тіршілік етуге даярлығыңыз нашар екен, киім ауыстырғаннан пайда таппасаңыз, зиян шекпейсіз. Мә, менің аңшы жейдем мен бас киімімді алыңыз да, үстіңіздегі жамылғы мен қалпақты маган беріңіз. Кітапшаңызды, көзәйнегіңіз бен ысқырығықызды да маған бергеніңіз дұрыс. Егер заманымыз түзу болып, кейінірек кездесе қалсақ, бұлардың бәрін де қайтып аласыз, оған қоса үлкен рахметімізді де естисіз.

Аталған заттарды Давид қыңқ етпей берді. Әлбетте, бұл айырбас оған көп жағынан пайдалы екенін еске алмаса, оның жаңағы жұмсақтығын нағыз өз жомарттық деп бағалауға болар еді. Гамуттың ұзын көйлегін Қырги Көз лезде киіп алды, тынымсыз тінтінектеген жанарын көзәйнекпен жауып, басына үш бұрышты қалпақты қондыра қойып еді, жұлдыздары жымындаған қараңғы түнде айна-қатесіз әншінің өзі болды да қалды, оның үстіне екеуінің бойы да шамалас қой.

—Айтыңызшы, сіз қорқақ емессіз бе?—деп сұрады ол әншідең тиісті нұсқау бермей тұрып, істің жай-жапсарын алдын-ала талғап алғысы келіп.

—Кәсібім бейбіт шаруа, ал мінезім мейірбандық пен сүйіспендік атаулыға әуес жанмын, — деді Давид тура қойылған қолайсыз сұраққа өкпелеген шыраймен, — алайда ешкім мені қандай қиын жағдайда да құдайға деген сенімінен адасқан деп ешқашан айта алмас.

—Ең үлкен қатер сізге жабайылар өздерінің алданып қалғанын көрген сәтте төнбек. Егер табанда өлтіріп тастамаса, онда сізді олардың алжаскан адам деп есептейтіні, арашалап қалғаны; ондай жағдайда бұлк етпестен кейінірек өз ажалыңыздан төсекте жатып өлем деуіңізге толық мүмкіндік туады. Әгәркім осында қалатын болсаңыз, онда қараңғы бұрыштай шықпай, құтабан үнділер өтірікті өздері ашқанша, Ункас тәрізденіп отыра беруіңіз керек, сын сағаттың сол сәтте соғатынын жаңа айттым. Соңымен қалауыңызды айтыңыз, қашамысыз әлде осында қаламысыз?

—Мен делавар дың орнына осында қалам,— деді Давид бекем үнмен, — Кезінде ол да мен үшін жомарт жанқиярлықпен шайқасқан болатын, соңдықтан мен ол үшін бұдан да зор істерге барудан тайынбаймын.

—Еркек адам осылай сөйлесе керек. Басыңызды иіңкіреп, аяғыңызды жиыңқырап отырыңыз, әйтпесе тым серейгеп түріңізге қарап, танып қояды. Мейлінше ұзағырақ үндемегеніңіз жөн, ал со дан соң өзіңіздің үйреншікті сұңқылықызға басып, оқыс ақырып қалсаңыз, жақсы болар еді: соңда үнділер сіздің есі ауысқан адам екеніңізді ойға алар еді. Ал егер олар скальпіңізді сыдыра қалған жағдайда,— құдай оның бетін ары қылсын, олай болмасына сенімім мол,— ондай жағдайда қам жемеңіз. Ункас екеуміз оны естен шығармаймыз, сіз үшін хао жауынгер әм адал дос ретінде кек қайтарамыз.

—Тоқтай тұрыңдар,— деді Давид аналардың кетуге жиналғанын көріп,— мен жаманшылық үшін жаманшылық істеме деп уағыз айтатын жаратқанның сөзін қалт жібермес, көнбіс құлымын. Соңдықтан олай-бұлай боп кетсем, өлігіме құрбандық шала көрмеңіздер, менің жанымды алғандарға тимеңдер, күнәсін кешіріңдер, ал оларды қалайда еске ала қалсаңдар, қараңғы саналарыңа саңлау кірсін деп құдайға жалбарынған дұғаларьщды ғана атаңдар.

Барлаушы не айтарға білмей, ойланып қалды.

—Мынауыңыз орман заңына мүлде келмейді екен, — деді ол біраздан соң,— ал байыптап ойласаң, неткен тамаша, абзал адамгершілік!— Ол осы арада бір күрсініп алды да, сөзін одан әрі жалғады.— Аспанның алғысы жаусын басыңа, достым! Көз алдыңызда мәңгілік мақсат тұрса, алған бағытыңыз дұрыс қой деп ойлаймын.

Солай деді де, барлаушы Давидтің қолын алып, шын көңілмен құшырлана қысты, сосын қасына аю болып киінген Ункасты ертіп, үйден тез шығып кетті.

Гурондардың бұларды бақылап тұрғанын көрісімен Қырғи Көз бойын барынша созып, Давидтің сидиған қу суйек тұлғасына ұқсап бағуға тырысты, қолын көтеріп псаломшының әдетіне сай әуен ырғағына орай тоқылдатпақ болды. Оның қасиетті гимндердің сазына үш қайнаса сорпасы қосылмайтын сандырағын тыңдаған құлақтар да тәтті әуездерді ажырата білмейтін топастар еді, соңысы абырой болғанда, жалған әншінің өтірігін ешкім байқамады. Бір топ жабайыныц қасынан жанаса өту керек еді, соларға жақындаған сайын барлаушының үні де нығая түсті. Әбден таяп келгенде ағылшынша сөйлейтін гурон қолын созып, барлаушыны тоқтатты.

—Делавар төбеті қалай?—деді ол әншіге балап тұрған адамына еңкейіп, көзіне үңіле қарап.— Қорықты ма?Оның қаңсылаған даусын қашан естиміз?

Жауаптың орнына нағыз жыртқыш аюдың үніне ұқсас ашулы ырыл естілді де, алдында тұрған бақсыны шын аю емес пe деп қалған жас үнді қолын түсіріп, секіріп кетті. Айлакер жаулары дауысынан танып қоймасын деп қысылып тұрғанҚырғи Көз осы сәтті пайдаланып, бар пәрменімен неше түрлі құйқылжыған ғажайып үнге салды: музыканы тани білетін қауым оның, бұнысын какафония37 деп атар еді. Ал мынадай тыңдаушылардың алдында бұл дыбыстар оның беделін арттыра түсті, өйткені жабайылар есуастардан қорқады. Үнділердің шағын тобы кейін шегініп, бақсы мен оның шабыттанып алғай көмекшісін өткізіп жіберді.

Алға жылжыған сайын үй жанынан өткендегі сән-салтанат пен ұлағатты кербездікті сақтап жүру үшін Ункас пен барлаушының асқан батылдық, керемет ұстамдылық көрсетуі қажет болды; бұл міндет әсіресе үнділердің үрейін әуестік жеңіп, күзетшілер тұтқынға жасалған сиқырдың күшін өз көздерімрн көру үшін лашыққа жақындаған кезде өте-мөте қиындай түсті. Давидтің болар-болмас ыңғайсыз немесе асығыс қимылы олардың сырын ашып қояры сөзсіз-ді; уақыт болса, өте тығыз. Псаломшының бақылдаған зор дауысынан оянған көптеген жан есік алдына шығып ажырая қарап тұр; әлдеқандай астыртын қорқыныш қуған немесе қырағылығы күшті жауынгерлер екі-үш рет олардың жолын кесіп өтті. Бірақ ешқайсысы да тоқтатпады, қараңғы түн мен батыл сипаттары еш сезікке жол бермеді.

Қашқындар ауылдан ұзап, ну орманға таяп қалған кезде Ункас қамалған үйден шырқыраған ащы айқай естілді. Могикан селк ете түсті.

—Тоқта!—деді барлаушы досын иығынан ұстай алып.— Тағы бір айқайласыншы. Мынасы таңырқаған жанның үні.

Келесі сәтте-ақ қосыла шыққан көп айқайдан аспан шарт сынғандай болып, қос үсті азан-қазан болды да кетті. Енді тура берудің жөні жоқ-ты. Ункас аю терісін шешіп тастады. Қырги Көз оны иығынан нұқып қалып, ілгері жөнелді.

— Кәнеки, албастылар енді ізімізге түсіп көрсінші!— деді барлаушы, бұта түбінен оқтаулы жатқан қос мылтықты ала беріп; бұғыатарын басынан асыра бұлғап қойып, Ункасқа өз мылтығын ұстатты.— Кем дегенде екеуі жер жастанады.

Із кескен аңшылар құсап екеуі де мылтықтарын төмен түсірді де, ілгері қарай тұра ұмтылып, қара орманнық құшағына сіңіп кетті.





XXVII ТАРАУ

Ункас абақтысының жанында қалған жабайылардық бақсы алдындағы үрейін әуестік жеңді.

Олар баспалап кеп, іштегі оттың әлсіз жарығы сыздықтап көрініп тұрған саңлаудан сығалады. Бірсыпыра уақытка дейін олар Давидті тұтқынға балап тұрды да, артынша Қырги Көз айтқан жәйт айна-қатесіз қайталанды. Бүрісіп отыра-отыра әбдеи шаршаған әнші жайлап аяғын жаза бастады. Бір кезде созылған аяғының ұшы сөнуге айналған шоқтарға барып тиіп, байқаусызда шашып жіберді. Гурондар алғашында могиканды бүйтіп серейтіп, өзгертіп жіберген сиқыршылықтың күші ғой деп ойлаған-ды. Бірақ өзін сырттан бақылап тұрғандарды білмеген Давид мойнын бұрып, қитұрқысыз, момақан жүзін көрсеткен кезде иланғыш жабайылардың өзі шубә-күманнан біржола ада болды. Олар үйге cay етіп кіріп барды да, отырған адамды табанда аударыстыра қарап, шындықтың бетін ашты. Қашқындар естіген алғашқы айқай осы кезде шыққан еді. Өз достарының қашқанын қанша жасырайын дегенмен Давид жан берер кез келген екен ғой деп ойлады. Қолында кітапшасы да, камертоны да жоқ; анда-санда ғана болмаса, көбіне сүріндірмей құтқара беретін зердесіне жүгінді тағы да.

О дүниеге аттануға дайындалу үшін ол жігер-шабытқа толы зор дауыспен азалы псаломның алғашқы шумағын шырқап кеп жіберді. Оның алжасқан адам екенін үнділер сол сәтте дереу естеріне түсіріп, үйден жүгірісе шықты да, қосты түгелдей бастарына көтерді.

Дабыл дүбірі шығысымен екі жүз адам тік тұрып, урысқа кірісуге немесе жау қууға сай болды. Тұтқынның қашып кеткені жайлы хабар тез таралды да, басшыларының әмірін тағатсыздана күткен күллі тайпа кеңес өтетін үйдің төңірегіне жиналды. Мынадай оқыс оқиға кезінде ақылды, айлакер Магуаның орны бөлек қой. Оның есімін бір ауыздан бір ауыз қағып алып, қанша қайталағанмен, жан-жағына алақтаған жұрт батырды көп ішінен көре алмай қайран қалды. Тез жетсін деген сәлем айтылып, үйіне арнайы адам да жіберілді.

Сонымен қатар жас жауынгерлердің ішіндегі ең самдағай, ең епті дегендері орман қалқасымен өзекті айналып өтіп, қоңсы қонып отырған сезікті көршілері — делаварлар не істеп жатқаның олардың гурондарға қарсы арам ниеттері жоқ па екен — осы жағдайларды анықтап қайтуға тиіс болды. Қос іші қатты қарбалас; арылы-берілі сеңдей соғылысқан қатын-қалаш, бала-шаға. Дегенмен жаппай дүрлігу бірте-бірте саябыр тартып, кәрі көсемдер кеңеске кірісті.

Гуілдей шыққан көп дауыс жасақтың жақындап қалғанын хабарлады. Қалың топ қақ жарылып жол берді де, Қырғи Көз матап кеткен сормаңдай бақсыны қолдарына көтерген төрт-бес жауынгер лашыққа кірді.

Бұл жанға гурондар әр қилы қарайтын: біреулері бақсының сиқыр күшіне құдайдай сенетің екіншілері оны алдамшы санайтын. Ал қазір оны бәрі де ден қойып, мұқият тыңдады. Ол әңгімесін аяқтаған соң ортаға сырқат әйелдің әкесі шығып, өзі білетін жайды бажайлап айтып берді. Осы екі әңгімеден бағыт-бағдар алған гурондар өздеріне тән сақтықпен қашқындардың ізін кесуге кірісті.

Олар үңгірді қарауды ең ақылмаң жаужүрек жауынгерлеріне тапсырды. Уақыт тығыз болғандықтан сарбаздар сол заматта-ақ орындарынан тұрып, үйден үнсіз шығып кетті. Үңгірдің аузына жеткеннен кейін жасы кішілер үлкендерін алға жіберді; жолдасы үшін жан қиюға дайын гурондар ап-аласа қараңғы қуыста белгісіз дұшпан қай жақтан шыға келер екен деп сескеніп те келеді.

Үңгірдің ауыз жақтағы ең алғашқы бөлігі де қап-қараңгы екен. «Ақ адамдардың тәуібі» әйелді орманға қалай алып кеткенін өз көзімен көрген адамдар болғанымен сырқат қатын сол баяғы қалпында, өз орнынан қозғалмай жатыр екен. Жұрттың көзі дереу науқастың әкесіне ауды. Мынадай үнсіз айыптауға ашуы келіп, әрі не болғанын жөнді түсіне алмай, іштей қобалжулы көсем төсекке жақындады да, сол ма, сол емес пе дегендей, екі ойлы жүзбен сырқаттың бетіне үңілді. Қызы өліп қалыпты.

Жан дүниесін қайғы күйзелісі билеген кәрі көсем бір сәтке бәрін де ұмытып, қолымен көзін жаба қойды. Сосын бойын тез жиып алды да, жолдастарына тура қарап, өлікті нұсқап тұрып, өз елінің тілінде былай деді:

— Менің жас досымның әйелі бізден кетті! Ұлы Әруақ өз балаларына ашулы екен.

Қайғылы хабарды жиылғандар салтанатты үнсіздікпен қарсы алды. Аздан соң, қарттардың біреуі сөз бастамақ боп еді, кенет көршілес үңгірден әлдеқандай қара нәрсе домалаңдап шыға келді. Қапелімде не екенін білмей, бәрі де кейін жапырылып, әлгі белгісіз затқа таңырқай қарап тұрды да, болар-болмас әлсіз жарыққа көздері үйренген соң Магуаның бұрынғыдай ызалы, қату жүзін ажыратты. Сол сол-ақ екен — бәрі де жаппай іш тартып, қиқуласты да қалды.

Іле көсемнің қандай күйге ұшырағанын көрісімен жалаңдаған бірнеше пышақ қатар

суырылды да, ұзамай Магуа өзін шандыған жіптен босап шыға берді. Гурон орнынан тұрып, апанынан шыққан арыстандай сілкініп қойды. Аузынан жалғыз сөз де шықпады, тек ашуымды кімнен алсам екен дегендей, жиналғандарды шатынаған көзімен ішіп-жеп, кездігінін; сабымен ойнап тұр.

Бір ғанибеті — Ункас та, барлаушы да, тіпті Давид те онын; қолына түспейді. Магуа ызадан жарылып кетердей. Кеудесін кернеген кегін суарар құрбандық таппай, айналасынан тек дос адамдарды көрген кезде батыр қайнаған ашуын басып, тісін шықырлатты. Алайда оның терісіне сыймай тұрғанын бәрі де байқап, онсыз да жынданардай долданған адамды одан әрмен қоздырып алудан қорқып, бірнеше минут бойына жақтарын жазбай тыныштық сақтады. Бір қауым уақыт өткеннен кейін ғана көсемдердің ішіндегі ең жасы үлкені сөз алды.

—Досым жауға жолыққан екен, — деді ол.— Айтшы, қайда екенін өзінің, гурондар өштерін алсын.

—Делавар өлуге тиіс!— деді Магуа күндей күркіреп.

Тағы да ұзаққа созылған мәнақалы тыныштық орнады.

Біраздан соң, оны да жаңағы көсем бұзды.

—Жас могикан жүйрік екен, бірақ менің жауынгерлерім ізіне түсіп, соңынан кетті.

—Ол қашып кетті ме? — деп сұрады Магуа дәл бір кеудесінің терең түкпірінен шыққандай күңгірлеген көмей дауыспен.

—Арамызға албасты түсіп, көзімізді көрсоқыр етіп кетті.

—«Албасты!»— деп кекесінмен қайталады Магуа.— Ол албасты талай гуронның жанын алған, менің жауынгерлерімді сарқырама маңында қырып салған албасты, арасан бұлақтың басында скальптерін сыпырған албасты, енді міне Айлакер Түлкінің де қол-аяғын буып кетті!

—Досым кімді айтып отыр?

—Аң терісінің астына гурондардың жүрегі мен айлалы ақылын тыққан итті айтам — Ұзын Карабинді айтам.

Осынау сұмдық ат тыңдаушыларға қатты әсер етті. Біраз ойланған соң, қаһарлы да батыл дұшпанның жаңа ғана өздерінің қасында болып кеткенін ұққан кезде жауынгерлерді билеген таңырқаудың орнына ашу оянып, Магуаның көкірегінде бұрқ-сарқ қайнаған ызалы кек кенет оның жолдастарын да баурап алды. Кейбіреулері тістерін шақырлатып, екіншілері өз ашуларын ащы айқаймен білдірсе, үшіншілері дұшпанды кәдімгідей көріп тұрып соққандай болып, ауаны жұдырықтарымен құтырына төмпештеп жүр. Дегенмен оқыс басталған долылық дүмпуі ұзамай басылды да, қайтадан үнділердің қимылсыз кезіне тән ұстамды да кәрлі тыныштық орнады.

Болған істі жан-жақты салмақтап, ойластырып үлгерген Магуа табан астында өзгеріп, мынадай маңызды мәселені жөнімен шеше білетін адамның кейпіне ене қалды.

— Халқыма барайық,— деді ол,— бізді тосып отыр ғой.

Жолдастары онымен үнсіз келісті де, бәрі үңгірден шығып, ееңес құратын үйге тартты. Олар жайғасып болған соң үйдегілердің назары түгелдей Магуаға ауды. Енді бар оқиғаны бастан-аяқ баяндаған жөн. Магуа орнынан тұрды да, бар жайды алып-қоспай, бүкпесіз ақтарып салды. Дункан мен Қырғи Көздің қулығын түсіндірді, оның сөзіне ең санасыз иланғыш үнділердің өзі де шүбә келтірмей, үйып тыңдады. Өздерінің адам айтқысыздай масқара болғандарына көздері жетті.

Тайлы-таяғы қалмай, түгел жиналған тайпа Магуа әңгімесін аяқтаған соң, да тараған жоқ; жауларының жүрек жүтқан батырлығы мен қайсарлығына қайран қалған гурондар бір-біріне жалтақтай қарасып көп отырды. Сосын кек қайтарудың жолын кеңесуге кірісті.

Қашқындардың соңынан тағы бір жаңа жасақ аттандырылып, көсемдер ақылдаса бастады. Егде жауынгерлер бірінен соң бірі турып, өз жоспарларын айтты. Магуа оларды ләм демей тыңдайды. Қулық-сұмдыгы мен айла-шарғысын бойына қайта жиып алған жылпос гурон енді сақтығы мол ысқаяқ қимылға көшкен. Өз пікірін жұрт түгелдей сөйлеп болған соң ғана айтты. Жиылғандар да оның сөзін айырықша ынтамен тыңдады. Өйткені барлауға кеткендердің бірсыпырасы дәл осы кезде қайтып оралып, қашқындардың ізі тұп-тура көрші қонған одақтастары — делаварлар қосына қарай кеткенін хабарлағанды. Магуа өз жоспарын бабымен, асықпай баяндады. Көпшілік оны бір ауыздан құптады.

Кейбір көсемдер делаварларға тосыннан шабуылдап, олардың қосын тұтқындармен қоса бір-ақ соғып, басып алу керек деген ұсыныс жасады. Қауіп-қатері мол, ал жеңіске жеткізері неғайбыл ондай жоспарды Магуа оп-оңай өткізбей тастады. Өз жоспарын ол осыдан кейін ғана ұсынды.

Ол әңгімені тыңдаушыларын мақтаудан бастады. Гурондар ерлік көрсеткен талай-талай жортуылдарды санап келіп, өздерін сол қаһармен істерге бастаған кемеңгерлікті мадақтады. Құндыз бен басқа аңдардың, адамдар мен хайуанаттардың, қала берді гурондар мен барша адамзаттың арасындағы басты айырмашылық та осы кемеңгерлікте жатыр, деді ол. Ақылмандықты дәріптей келіп, дәл қазіргі жағдайда оны қалай пайдаланудың жолын баяндауга көшті. Бір жағынан, деді ол, өзіміздің ақ жүзді әкеміз, Канада губернаторы, өзінің балаларына томагавкілері қанға боялғалы бері оқты көзімен қарайды, екінші жағынан, басқа тілде сөйлейтін, мақсат-мүддесі басқа, гурондарды жек көретін өздеріндей көп санды халық ұлағатты ақ көсемнің қаһарын гурондарга төндіретін кез келген сылтауға қатты қуанары хақ. Сосын ол гурондардың мұқтаждығы жайлы. өткендегі еңбектері үшін тиесілі сый-сияпаттар туралы, қолдан шығып кеткен аңға бай жерлері жөнінде, мынадай қиын шақта жүрек лүпілінен гөрі, ақыл таразысынан шыққан аталы сезге көбірек ден қою керектігі жайлы сөйледі. Бұның ұстамдылығын шалдар құптап отырғанымен кейбір атақты да адуынды сарбаздардың түйілген қабақтарын көріп, ол жауды түпкілікті жеңу жайына тоқталды. Тіпті ол жеткілікті түрде сак қимылдаса, делаварларды түгелдей құртып жіберуге болар еді, деп те қойды. Қысқасын айтқанда, ұрысқа үндеген жауынгерлік ұрандарды айла-шарғысы мол, сұрқия да зымиян сөздермен астарлай отырып, ол екі жақтың да құлақ құрышын қандырып, діттеген жерлерінен дәл шықты. Бір қызығы — аналар да, мыналар да оның ойында не барын тап басып, айтып бере алмас еді.

Сөйтіп Магуаның пікірі жеңіп шыққанына таңдануға болмайды. Үнділер абаймен, сақ қимылдағанды жөн көрді де, бар шаруаны жаңағыдай ақылды кеңес берген кемеңгер көсемге тапсырды.

Енді Магуаның зымияндыгы түгелдей іеке асып, дегеніне жетті. Осы арада ол баяғыда айырылып қалған халық сеніміне қайтадан не болып қана қойған жоқ, оған көсемдікке де қолы жетті. Сол заматта-ақ басқа көсемдермен ақылдасуын кілт доғарып, тәкаппар кейіппен шетірейе қалды.

Барлаушылар жан-жаққа жіберілген-ді; жансыздар делавар қосына барып, керек нәрсені түгелдей біліп қайтуга тиіс; көпұзамай керек боласыңдар деген ескерту естіген жауынгерлер үйлеріне таратылды; қатындарды қуып шықты.

Осы шаруаларын тындырган соң, Магуа қосты аралап, пайдасы тиеді-ау деген үйлерге бас сұғып шықты. Достарына дем беріп, қобалжығандарды жұбатып қайтты. Содан кейін өз үйіне беттеді. Халқы өзін қуып жібергенде жұртына тастап кеткен әйелі қаза тауыпты. Балалары жоқ-ты. Содан да ол өз үйінде енді жападан-жалғыз қалған. Ауыл шетіндегі оқшау тұрған Давидтің мекені — соңың үйі болатын. Кей-кейде екеуі кездесіп қалған шақтарда Магуа анаған тыжырынып қарайтын да қоятын.

Басқалар ұйқы құшағына батқанымен Магуа дамыл алмады, тіпті тынығуға да құлқы жоқ-ты.

Жаңа сайланған көсемнің не істеп жатқанын білгісі келген біреу болса, ол Магуаның түні бойы кірпік қақпастаң өз жоспарын ойлап, жауынгерлер жиналар кезге дейін бұрыштағы орнынан жылжымай отырғанын көрер еді. Үйдің саңлау-саңлауынан соққан самал жел анда-санда жайнаған шоқты үрлеп, үрлеп жалынды ұлғайта түскенде бұлыңдаған тұрақсыз жарық жалғыз үндінің қарауытқан тұлғасын көрер көзге қопалаңдатып жібереді.

Таң қараңғылығынан Магуаның оқшау үйіне бірінен соң бірі келген жауынгерлердің жалпы саны жиырмаға жетті. Бет теріндегі бейбіт бояуға қарамастан әрқайсының қолында мылтығы, басқа да қару-жарағы бар. Түстері суық, айбарлы адамдардың жүрістері де сыбыссыз, аяқтарын ептеп басын кіріп жатыр; біразы қараңғы бұрышқа барып жайғасты, енді біреулері тас мүсіндей тапжылмай, тікеден-тік тұр.

Іріктелген жасақ түгел жиналып болган соң, Магуа орнынан тұрып, жауынгерлерге соңымнан еріңдер дегендей қол бұлғап белгі берді де, өзі алға түсті. Үнділер көсем соңынан «үнді шеренгасы» деп аталатын әдіспен бір-бірлеп ерді. Олардың сырт кейіптеріне қарағанда, жауынгерлерден горі даңқ қуып, батырлық іздеген тірі әруақтарға көбірек ұқсайтын еді.

Делаварлардың қосына тура жолмен барудың орнына Магуа жасағын бірсыпыра уақыт ирелеңдеген бұлақ бойымен жүргізіп, құндыздар салган тоспаны айналдырып өтті. Еңбек сүйгіш естияр хайуанаттар жасаған өзекке жеткен кезде таң да ағарып қалды. Магуа тулкі суреті салынған аң терісінен тігілген киімін үстіне киді. Бір жауынгердің киімінде құндыз бейнесі бар екен, айырықша ен-таңбасы — тотемі ғой.

Өзінің тумалары есепті үлкен қауымнық қасынан құрмет кәдесін жасамай өтіп кету әлгі жауынгер үшін қылмыс болар еді. Соңдықтан ол тоқтап, санатты тіршілік иелеріне тіл қатқандай болып, дос ниетті жылы-жылы сөздер айтты. Құндыздарды бауырларым деп атап, өзімнің арқамда сендерге ешкім тнмейді, эйтпесе тойымсыз саудагерлер үнділерді сендерге ay салуға талайдан бері үгіттеп келеді ғой, деп мақтанды. Оларды алдағы уақытта да өзінің қамқорлығынан қалыс қалдырмауға уәде берді.

Жауынгердің осындай қызық сөзін жолдастары түгелдей ұйып тыңдады. Бір-екі рет су бетінде әлде не қараңдап еді, гурон айтқаным құр кетпеді дегендей мәз боп қалды. Әңгіме аяқтала берген сәтте жабайылар ішінде ешкім жоқ шығар деп тұрғаң әбден тозып, құлауға шақ қалған жеркепе үйшіктен үп-үлкен құндыздың басы қылтиды. Мынадай ілтипат белгісін сөз иесі айырықша жақсы ырымға жорыды да, хайуанат сол заматта-ақ қайта жасырынып қалғанымең оның атына алғысын жаудырып, мадақтап кетті.

Жауынгер өз туысқандарына деген сүйіспекдік сезімін әбден шертіп болды-ау деген кезде Магуа ілгері жылжуға белгі берді. Үнділер анау-мынау құлаққа естілмейтін еппең аяқтарын бірдей алып, жолға шықты.

Егерде гурондар кері бұрылса, жаңагы хайуанаттың басын тағы да қылтитып, бұлардың қимылдарын есі бар саналы мақлұқтай мұқият бағдарлап тұрғанын көрер еді. Әлгі мақлұқтың қимыл-қозғалысы соңшалықты дәл де, кәрнеу ақылмен істелгеніне қарап, бұның нендей ғажайып екенін ең тәжірибелі аңшы да түсіндірмесі хақ-ты; алайда жасақ орман ішіне кірісімен бәрі де өз-өзінен түсінікті бола қалды. Хайуанат үйшігінен шықты. Жүндес масканың астынан Чингачгуктың ойлы жүзі көрінді.





XXVIII ТАРАУ

Гурондардың уақытша тұрағына таяу жерге қос тіккен делаварлар тайпасы — дұрысырақ айтқанда, сол тайпаның, жарым-жартысына жуық түтіні,— дәл қазір ұрыс даласына гурондар қанша әскер шығарса, бұлар да соңша жауынгер аттандыра алатын-ды. Көршілес тайпа секілді делаварлар да Монкальмнің соңынан еріп, ағылшын тәжіне қарасы жерлерге өтті де, могауктер аңшылық ететін аймаққа жортуылдарын күшейтті. Дегенмен жат елдік шапқыншыларға ең дер кезінде көмектеспей қойды; Монкальмнің шабармандарына балтамыз тесе боп қалды, оны қайрауға уақыт керек деп жауап қайтарды. Қорқытам деп қастастырып алғанша, көмегі жоқ дос болтаны артық, деп шешкен Канаданың әміршісі үнділерді өштестірін алмаудың жолын көбірек қарастырды.

Магуа өзінің үнсіз жасағын орманға бастап кірген кезде күн көтеріліп, делаварлар қосының адамдары бұдан гөрі кешең мезгілдің шаруасына кірісіп кеткен-ді. Бірі ертеңгі ас қамдап, екіншілері үй жинаған әйелдер үй-үйдің арасында безек қағып жүгіріп жүр; көпшілігі жиі-жиі тоқтап, сөз қатысады. Жауынгерлер жеке-жеке топ құрып тұр; түрлеріне қарағанда аз сөйлеп. көп ойлайтын сияқты. Аңға шыққанда ала жүретін құрал-жабдық үй аралықтарында көп жатқанымен, оларға ешкім де назар аударатын емес. Ана жерде де, мына жерде де өз қару-жарағын қараған жауынгерлер. Анда-санда ауыл ортасындағы еңселі үлкен үйге ойлана көз тастап қояды.

Қос тұрған жалпақ қыраттың ең шетінен әлдеқандай а дам көрінді. Қару-жарағы жоқ, үстіндегі бояуы кескініндегі табиғи сұсты сұйылтып, жұмсарта түскендей. Делаварлардыңкөзі анық жететін жерге келгенде ол бір қолын жоғары көтеріп, сосын кеудесіне басып, дос ниет білдірді. Ауыл тұрғындары оның сәлемін алып, жақынырақ кел деп шақырды. Жылы шырай білдіргенге батылдана түскен әлгі кісі қостың ортасына қарай аяңдады. Жақындаған сайын қолы мен мойнына таққан күміс шылдырмақтары сылдырап, былғары мокасиніне айналдыра қадаған кішкентай қоңырауларының сыңғыры анық естіле түсті. Еркектерге елпеңдеп сәлем бергенімен, әйелдерге бұ рылып та қарамады. Айбын шашқан тәкаппар түрлеріые царағанда тайпаның көсемдері екені айтпай-ақ белгілі болып тұрған оқшау топқа таяп келіп, тоқтай қалып еді, делаварлар кесек біткен сұлу тұлғалы бұл үндінің өздеріне жақсы таныс гурондар көсемі Айлакер Түрлі екенін көрді.

Ешкім үн шығармады. Сабырмен сақтана қарсы алды. Алдыңгы жақта тұрған жауынгерлер қақ жарылып, теріскейдегі жабайылардьің барлық тілінде сөйлей білетін делавар шешепіне жол берді.

—Қош келіпсіз, кемеңгер гурон, — деді әлгі делавар макуас тілінде.— Ол өзінің көл жағасындағы бауырларымен бірге сукка-туш татуғ38а келген ғой.

—Соған келді,— деді Магуа басын бейне шығыс падишасындай кербез иіп.

Көсем қолын созып, гуронның білегінен ұстады да, екеуі тағы да достарша сәлемдесе бастады. Сосын делавар қонақты үйге кіріп, ертеңгі асты бірге ішуге шақырды. Мейман бұл ұсынысты күп алды. Сөйтіп қастарына үш-төрт шал ілескен қос жауынгер басқаларды бұл келістің сырына беймағлұм қалпында қалдырып, асықпай ішке еніп кетті. Аналар осынау зауал шақта жортқан жолаушыға деген өздерінің сезіктерін сөзбен де, қимылмен де білдірмеді.

Жүдеулеу дастарқан басындағы әңгіме-дүкен де үйлесе қоймай, сақтыққа басып, аң аулау жайын ғана сөз етіп отырысты. Ал бұл келістің өз тайпалары үшін үлкен маңызы барын және қандай болса да бір құпия іске қатысты екенін екеуі де әбден жақсы білетіні тағы рас. Жүрек жалғап, әйелдер калган тамақты жинап алған соң, олар сөзбен сайысуға көшті.

—Канадалық ұлы әкеміз жылы жүзін туған тұқымы — гурондарға қайта бұрған ба? — деп сұрады делаварлар шешені.

—Басқаша болған күні бар ма еді? — деді Магуа да келіспей.— Менің елімді ол ең сүйіктім дейді.

Делавар өзі өмірде сенбейтін нәрсеге келіскен раймен басын кербездене иіп қойып, сөзін жалғады.

—Жауынгерлершің томагавкілері қып-қызыл еді-ау!

—Бұрын соңдай болатын, қазір айнадай таза, ал делаварлар — тату көршіміз.

Бұндай бітімшіл мадаққа көсем қол сермегеннен басқа ештеңе айтпады. Сол ара да Магуа әлде не есіне түскендей болып:

—Мен тұтқындаған сұлу делавар бауырларымның мазасын алған жоқ па? — деп сұрады.

—Біз оған ризамыз.

—Делаварлар мен гурондардың арасындағы жол қысқа да ашық қой, егер ағайынның мазасын алса, біздің қатындарға қайтарып жібер.

—Біз оған ризамыз,— деді делаварлар көсемі бұрынғысынан да мығым үнмен.

Кораны қайтармақ болған алғашқы әрекетінен түк шықпағанына онша қынжыла қоймағандай болып, Магуа біразга дейін үнсіз отырды.

—Менің сарбаздарым делаварларға таудан аң қарайтын жер қалдыра ма? — деп сұрады ол біраздан соң.

—Ленаптар өз тауына өздері қожа ғой,— деді оның бұнысына шамданып қалғандай болған көсем тәкаппар түрмен.

—Дұрыс екен: қызылтәндер ісінде әділдік болғаны жөн ғой. Олардың бір-біріне пышақ қайрап, томагавкі тазартқаны кімге пайда! Ақжүзділер аз ба осында?

Магуа жылы сөзім делаварларга жетсін дегендей аз-кем отырды да, тағы сұрақ қойды:

—Бауырларым орманнан бөтен мокасинніңізін көрмеді ме екен? Көздеріне ақ адамдардың ізі түспеді ме екен?

—Канадалық әкеміз келе берсін, — деп бұлтақтатты көсем,— балалары оны көруге дайын.

—Ұлы көсем үнділердің вигвамына тыныштық трубкасын тарту үшін келеді. Оны гурондар да қуана-қуана қарсы алады. Алайда ингиздердің қолы да ұзын, шаршауды білмес аяғы да ұзын. Менің жас жауынгерлерім делаварлар косының маңынан ингиздердің ізін көрген тәрізді.

—Олар ленаптарды ұйқы құшағында ұшыратпас.

—Жақсы екен. Кірпік ілмеген сарбаз жаудан көз жазып қалмайды,— деді бәсекелесін алдай алмасына көзі жеткен Магуа әңгіме тақырыбын тағы өзгертіп.— Бауырыма әкелген тарту-таралғым бар еді.

Қолының жомарттығын көрсеткісі келген қу көсем орнынан тұрды да, әкелген сыйлықтарын көздері алақандай болған делавар жайсаңдарының алдына жайнатып тастай берді. Көпшілігі Уильям-Генри бекінісіндегі кешегі кескілесу кезінде әйелдерден сыпырып алған оны-мұны жалтырауақ заттар болатынАйлакер гурон ағайындарын арзан дүниелікпен алдарқатып қана қоймай, оларды бөлгенде де қулығын асырып, қыбын тауып кетті. Ең қымбат, ең асылын ең мықты деген екі көсемге беріп, басқаларына қалған-құтқанын сырбаз сез, сұлу емеурінмен ұстата салып еді, өкпелеудің жөнін таппай, бәрі бірдей мәз болды да қалды.

Гурондар көсемінің есебі көздеген жерінен шықты. Делаварлардың салтанатты шырайын қуаныш реңкі жеңе бастады. Әсіресе көсем жүзі балбұл жанып кеткен. Ол оз еншісіне тиген мол дүниелікке біраз уақыт қызыға қарап отырды да, ризалығын жасырмай:

—Бауырым кемеңгер көсем екен,— деді көтеріңкі үнмен.— Біз оған ризамыз.

—Гурондар делавар ағайындарын жақсы көреді,— деді Магуа.— Өз бауырларын жақсы көрмей не жетіпті оларға! Күйсе — күндері де бір, өлгеннен кейін аңға шығар жерлері де бір. Қызылтәндер бір жеңнен қол шығарып, ақ адамдарға абайлап қараулары керек.

–Бауырым орманнан жансызга жолықпады ма екен?

Есімінің мағнасы аударғанда «Қайсар Жүрек» болып шығатын делавар бұл жолы қасарыспады. Жылы шырай білдіріп, анығырақ жауап қайтарды.

—Бөтен мокасин менің қосыма келіп кіргені рас. Ізі үйімізге дейін сайрап жатыр.

—Бауырым иттерді қуып шыққан болар? — деп сұрады Магуа.

—Өйтуге болмайды. Ленап тайпасының перзенттері үшін жолаушы қашан да сыйлы қонақ.

—Жансыз емес, жолаушы гой.

—Әлде ингиздер әйелдерін жансыз етіп жібере ме? Әйелдерді ұрыс кезінде тұтқындадым деген жоқ па гурондардың көсемі!

—Ол өтірік айтқан жоқ! Ингиздер барлаушы жібергені хақ. Олар менің вигвамымда болды, бірақ сәлемдері жараса қоймады. Сосын олар делаварларға қарай зытты; делавар лар — біздің досымыз, дейді өздері, канадалық әкені олардың жандары жақамайды.

Бұл бір жанды жерден тиген, мінсіз дәл соққы болды. Бұдан гөрі мәдениеттірек, жетілген қауымда Магуа ондай шеберлік көрсетсе сөз жоқ дарынды дипломат атанар еді. Таяуда болған ұрыста бұлардың төбе көрсеткеніне француз одақтастарының көп қынжылып, өкпе айтатының бұдан былай бұл елдің оларға отырса—опақ, тұрса—сопақ көрінетінін делаварлар онсыз да сезетін. Шамасы, түбінде бұл жағдай француздарға онша пайдасыз да болмас. Өйткені делаварлардың алыс қоныстары, аң аулар жерлері, шиеттей шұбырған қатын-балалары түгелдей француз территориясында ғой. Соңдықтан да жиылған жұрт, Магуа ойлағандай, жаңағы хабарды естігенге үрейлене қоймаса да, қынжылғанын жасыра алмады.

—Әкеміз менің бетіме тұра қарасыншы,— деді Қайсар Жүрек,— еш өзгеріс таба алмайды. Рас, менің боздақтарым соғыс соқпағына шықпады — өйткені жаман түс көріпті. Бірақ олар ұлағатты ақ көсемді жақсы көреді, кәдір-құрмет тұтады.

—Ең үлкен жауы өз баласының қосында жатқанын естігенде қайтіп сенер екен? Қанішер ингиз сендердің оттарыңның басында темекі тартып отыр дегенді естігенде нетпек? Талай досымыздың түбіне жеткен ақжүзді делаварлардың арасында жүр дегенді естігенде ше? Жә, менің канадалық ұлы әкем соңшалық ақымақ емес!

—Делаварлар қорқатын кім ол? — деді көсем.— Менің боздақтарымды өлтірген кім? Менің, ұлы әкемнің қас дұшпаны кім?

—Ұзын Карабин.

Жақсы таныс есімді естігенде делавар жауынгерлері дір ете түсті француз одақтастарының арасында соншалық даңққа ие болған адамның өз қолдарында отырғанын тұңғыш естігендері олардың қайран қалған жүздерінен айқын аңғарылды.

—Бауырымның не айтқысы келеді? — деді Қайсар Жүрек таңырқаған түрмен.

—Гурондар ешқашан өтірік айтпайды! — деді Магуа сызданып; басын үйдің керегесіне сүйеп, қоңырқайкеудесін жеңіл киімімен қымтап қойды.— Делаварлар өз тұтқындарын тағы бір рет тексеріп көрсін, арасынан терісі ақ та емес, қызғылт та емес бір адам табары сөзсіз.

Ұзақ үнсіздік орнады. Көсем жолдастарын ертіп, былай шықты да, тайпаның, кәрияларын жинап келуге кісі жіберді.

Жауынгерлер бірінің соңынан бірі кіріп, Магуа айтқан маңызды хабардан құлағдар болды. Бәрі де таң-тамаша. Жаңалық ауыздан-ауызға таралып, көп ұзамай күллі қос гуілдеп кетті. Сарбаздардың тісінен шыққан әр сөзді аңдыған қатындар жұмыс істеуді қойып алды. Ойындарын тастап, ересектерді жағалаған балалар өшпенді жаудың өлермен батылдығына таңырқаған әйелдерінің адуын сөздеріне қызыға да еліре құлақ түреді.

Дүрліккен жұрт аздап саябыр тапқан соң, шалдар мынадай қиын-қыстау жағдайдан өз тайпаларының абырой-атағын түсірмей, аман алып шығудың жолын қарастыра бастады. Магуа бағанадан бері үйдің жанындағы орнынан бір табан жыл-жымәй, айналасындағы оқиғаларға титтей де назар аудармай, қозғалыссыз тұрған болатын. Үнді халқының әдет-ғұрып, салт-санасын соңдай жақсы білетіндігінің арқасында ол дәп қазір мынау шалдардың не істеп, не қоярын олардың өздерінен де бұрынырақ болжай алатын.

Делаварлар кеңесі ұзаққа созылмады. Көсемдер мәслихаты аяқталысымен күллі тайпаның салтанатты жиыны болады екен деген хабар дүңк-дүңк таралды. Әдетте ондай жиындар өте маңызды оқиға кезінде ғана болатын.

Айлакер гурон үйден шықты да, қос алдындағы жауынгерлер топтаса бастаған алаңқайға қарай жүрді.

Жарты сағаттай өтті. Етегінде делаварлар қосы тұрған жота күн нұрына малынған шақта делаварлардың дені өз орындарына келіп отырган еді. Ал күн сәулесі тау төбесін қаптай өскен қалың ағаштан асып, шашырай төгілгенде жиналғандардың саны мыңнан асып кетті.

Топ ортасына тек тәжірибесі мол, көргені көп көнекөз кәриялар ғана түсе алатын. Соңдай адамдардың біреуі сөз бастамайынша кез келген батыр, дарынды шешен жігітіңіз аузын ашпайды. Дәп қазір сөз бастауга тиісті қарт жауынгер айтар хабарының маңыздыдығынан қаймыққандай болып біразға дейін үндемеді. Бұл үнсіздік кеңес алдындағы кәдуілгі үзілістен әлдеқайда ұзап кетсе де ең жасы кіші бала да тағатсыздық танытпады. Үнділердің бәрі дерлік жерге қарап, түнжырап отыр. Оқта-текте ғана кейбіреуі басын көтеріп, өзге лашықтардай емес, жауын-шашынға, боран-бұрқасынға лайықталған қосымша жабдықтары бар еңселі үйге көз тастап қояды.

Ақыры, жиналғандар күбір ете түсті де, орындарынан тұрды. Сол заматта жаңағы үйдің есігі ашылып, іштен үш адам шықты да, жайлап басып жиынға қарай жүрді. Үшеуі де мұнда отырғандардың ең егдесінен жасы үлкен кәриялар; ал екі жолдасына сүйеніп, ортада келе жатқаны өте-мөте қартайып, аппақ қудай болған жарықтық. Бір кездегі самырсындай тіп-тік, қуатты тұлғасы жүзден асқан жасының зіл-зала салмағын көтере алмағандай имиіп кетіпті. Жүрісі де үндіге тән бұрынғы жеңілдіктен айырылып қалған; қалтаң-қалтаң етіп, кібіртіктеп, әрең қозғалады. Күмістей жалтыраған ұзын; шашы қатпаркатпар әжім басқан қараторы өңіне айырықша сән бергендей.

Кәрі бабаның киімі де өзгеше: өз елінің салтына сай әрі мол, әрі сұлу пішілген. Жүнін тықырлап қырғызып, үстіне өзінің батырлық-ерлік жолын көрсететін өрнек салдырған аң терісінен тіккізіпті. Омырауы толған сөлкебай: бірсыпырасы күмістең бір-екеуі алтыннан соғылған. Шамасы, бұлар өзінің ұзақөмірінде ақтардан алған сыйы болу керек. Қол-аяғына да алтын білезік салған. Соғыс ісін әлдеқашан тастағандықтан шашын еркін қоя берген басына сәукеле тәрізді тәж киіпті. Қадаған асыл тастары жарқырап тұр. Түйе құс қанатынан жұлынған үш тал қауырсынды қара түске бояп, тәжге салбырата ілген. Күмістей аппақ шашына жарасып-ақ тұр. Томагавкісінің басын түгел дерлік күміспен қаптап тастапты, қанжарының сабы саф алтыннан соққан мүйіздей жалтырайды.

Қадірменді бабаны көргенде естілген гуіл басылысымен жиналғандар «Таменунд» деген есімді бір-біріне сыбырлап айта бастады. Әділетті де өз делавардың атақ-даңқы Магуаның да құлағына жеткен болатын.

Адамдардың ала құйын сезім соқтығысын көре-көре мезі болғандай екі көзін шарт жұмып

алыпты. Өңі де өзгелерден қаралау сияқты; бүкіл денесін түгел дерлік жапқан, инемен піспелеп жасаған көкшіл сызықтар орам-орам өрнек түзеп келіп, күрделі де көрікті сүрет құрайды.

Таменунд өзіне үнсіз қарап тұрған гуронға көңіл аудармастан өтіп кетті де, қасындағы қос кәрияға сүйенген қалпы делаварлар жиналған жердің алдындағы дөңеске барып, иығымен аспан тіреген құдіретті патшадай Ұлылықпен, өз қадырын білетін әкеге лайық сеніммен жайғасып отырды.

Ел өз бабаны елтіген шапқат сезіммен пір тұтқан құрметпен қарсы алды. Әдепке сай аз үнсіздіктен соң, бас көсемдер орындарынан тұрды; әулиенің алдына келіп, оның әжім басқан жұмсақ алақанын төбелеріне қойды да, бата сұрағандай тұрып қалды. Жасырақ көсемдер оның киіміне қол тигізгендеріне де мәз; ал оған да жете алмағандары әділдігімең ерлігімен аты шығып, даңқы жер жарған осынау кәрияны жақыннан көріп, қасында тұрып, сол жұтқан ауаны қосыла жұтқандарына риза. Жас жауынгерлерден тек айырықша ерлік көрсеткен қаһармандары ғана жуи алды оғаң ал қалған жұрт сүйікті де қадірменді қарттың жүзін алыстан көргендеріне мәз. Қадір-құрметтің күллі кәдесі жасалып біткен соң көсемдер өз орындарына барып отырды да, бүкіл қоста тыныштық орнады.

Таменундтың қасындағы шалдардың біреуі жігіттерге әлде не деп сыбырлады; аналар дереу орындарынан тұрып, топ ішінен шықты да, таң атқалы бері көпшілік назарын аударған үйге барып кірді. Бірнеше минуттан соң олар қайта шығып, осынау салтанатты жиынның шақырылуына себеп болған адамдарды айдап әкелді. Топ қақ жарылып жол берді, бәрі бері өткен соң әлгі жырық қайта бітелді де, тұтқындар айнала түгел қоршалып, қалың құрсауда қалды.





XXIX ТАРАУ

Тұтқындардың ең алдында Алисаны қолынан ұстаған Кора тұр. Мейірбандығы мол, жомарт жүректі қыз айнала қоршаған жабайылардың қорқынышты кескіндеріне көңіл де бөлместен, дір-дір еткен Алисаның үрейлі жүзінен көз жазар емес. Олардың қасында Хейворд бар. Қазір жағдайлары теңескенмен олардың атақ-шені мен тегі жоғары екенін естен шығармаган Қырғи Көз, сәл кейіндеу тұр. Тұтқындардың ішінен Ункас көзге түсе қоймады. Қайтадан тыныштық орнап, ұзақ үнсіздік сақтағаннан кейін бабаға тізерлес отырған кәрі көсемдердің біреуі орнынан тұрды да, ұғынықты ағылшын тілінде:

—Менің тұтқындарымның қайсысы Ұзын Карабин? — деп дауыстап сұрады.

Дункан да, барлаушы да бұл сұраққа жауап қайтармады. Түнерген үнсіз топка шола қараған Хейвордтың көзі Магуаның сұрқия жүзіне түскен кезде жас жігіт шалқасынан түсе жаздады. Залым тағының мына жиынға әлдеқандай қатысы барын дереу түсіне қойған Дункан ананың қанқұйлы жоспарын қайткенде жүзеге асыртпаудың амалын қарастыра бастады. Үнділердің зұлмат істі кірпік қаққанша тындырып тастайтынын өз көзімен көрген ол досына да соңдай сұмдық таяна ма деп қорықты. Соңдықтан да Дункан көп ойланып тұрмай, шыбын жанын құрбандыққа шалса да, досын құтқаруға бекінді. Бірақ ол ештеңе деп үлгермеді де, косем өз сүрағын бұрынғысынан да анық, қатқыл үнмен тағы қайталады.

—Бізге қару бергізіңіз,— деді бозбала кербездене сөйлеп,— сөйтіңіз де, анау орманның шетіне апарып тұрғызыңыз. Соңда сұрағыңызга іспен жауап береміз.

—Есімі өзімізге жақсы таныс жауынгер сіз екенсіз ғой? — деді көсем Хейвордқа абзал істерімен немесе жамандығымен аты шыққаң тіпті болмаса кездейсоқ көзге ілінген адамды көргендей барлай қарап.— Ақ адамды делаварларға әкелген не болды екен?

—Жоқшылық. Мен ас тілеп, баспана сұрап, достарымызды іздеп келдім.

—Мүмкін емес. Орман толған аң. Жауынгерлерге ашық аспаннан артық баспананың қажеті жоқ, ал делаварлар — ингиздердің досы емес. Жә, тілің көкейіңдегіні айтып тұрған жоқ!

Дункан не дерін білмей, үнсіз қалды; алайда айналасындағы істерді жіті бақылап тұрған барлаушы батыл басып, алға шықты.

—Мен «Ұзын Карабин» деген сөзге ұялғандықтан әлде қорыққандықтан үндемей қалғаным жоқ,— деді ол,— өйткені бұл-сезімдердің екеуі де адал адамга тән емес. Алайда мен табиғи дарынына лайық өз достарынан тиісті ат алған адамга мингілердіңөз білгенінше айдар таға беретініне қарсымын. Және аттары да мүлде келмейді: бұғыатар — ешқандай да карабин емес, кәдуілгі жай мылтық. Ал мен шынында семьясында Натаниэль деп, ал өзен жағасындағы делаварлар құр метпен Қырғи Көз атаған адаммын. Ирокездер Ұзын Карабин дейтін адам менмін.

Дунканды тінте қарап тұрған барша қауымның назары енді табан астында Қырғи Көздің шойыннан құйғандай зор тұлғасына ауды. Бір адамның атағына екі кісінің таласыптұрғанына ешкім таңырқай қоймады: ондай атаққұмар өтірікшілер жабайылар арасында сирек те болса кездесе беретін. Үш-төрг шал өзара шүйіркелесті де, гуронға жүгінбекке бекінді.

—Бауырымның айтуынша, менің қосыма жылан кіріп кеткен көрінеді,— деді көсем Магуаға қарап.— Мыналардың қайсысы?

Магуа барлаушыны нұсқады.

—Ақылды делавар шынымен-ақ қасқырдың қаңқылына сене ме? — деді ескі жауының бір пәлеге бастарына көзі жеткен Дункан айқай салып.— Ит өмірде өтірік айтпайды,бірақ қасқырдың шын сөйлегенін естіген бар ма?

Магуаның жанары жай оғындай жалт етті, бірақ ол сабыр сақтаудың қажет екенін есіне түсірді де, кімнің шын айтып тұрғанын көрегендігі кемел үнділер онсыз да тез ажыратар деген сеніммен үнсіз ғана теріс айналып кетті.

Ол қателеспепті: қайтадан бас қосып, қысқа ақылдасқаннан кейін сақ делавар көсемдердің қандай ұйғарымға келгенін бипаздап қана хабарлады.

—Осында менің бауырыма өтірікші деген айып тағылды,— деді ол,— бұған оның достары ашуланып қалды. Олар бұны рас айтты дейді. Тұтқындарға мылтық беріңдер, қайсысы Ұзын Карабин екенін өздері дәлелдесін.

Магуа әлгі сөзді өз атына айтылған мадақ есепті қабылдағандай сыңай танытты да, барлаушы секілді мерген атқыш шындықты тез-ақ дәлелдейтініне кәміл сеніп, келісім ретінде басын изеп қойды.

Бәсекелес достардың қолына дереу мылтық ұстатылды да, сол арадан елу ярдтай жердегі түбіртектің үстінде тұрған қыш құмыраны отырған жұрттың басынан асыра нысанаға алуға бұйрық берілді. Барлаушымен бәсекеге түсетінін ойлағанда Хейворд іштей өзіне мырс етіп, кекей күліп қойды, бірақ Магуаның сұм ниетін әшкерелегенше сыр бермей, жалған ойынды жалғастыра түсуге бекінді. Ол мылтығын бабымен көтеріп, үш рет көздеді де, атып қалды: оқ ағашты құмырадан екі-үш сүйем жерден тесіп өтіп кетті. Шу ете түскен көп дауыс үнділердің бұл оқты мылтық ұстай білетін шебер қолдан шыққанға балағанын көрсетті. Тіпті Қырғи Көздіңөзі де ойлағанымнан мықты екенсін, дегісі келгендей басын изеп қойды. Бірақ атқан оғын осыншама дәл жіберген мергенмен бәсекеге түсудің орнына ол мылтығына сүйеніп, қалың ойдың құшағында бірсыпыра уақыт тұрып қалды. Оны осындай ұйқылы-ояу бойкүйез қалыптан жас үнді жігіті оятқандай болды. Ақырын ғана түртіп, ағылшын тілін белінен баса, бұза сөйлеп:

—Ақжүзді бұдан да жақсы ата ма? — деп сұрады.

—Иә, гурон! — деп дауыстады барлаушы қысқа мылтығын құдды қуыс құрайдай оң қолымен оп-оңай көтеріп, Магуаға қарап безеп тұрып.— Иә, гурон, сені қазір табанда атып тастауыма болар еді, және оныма жер бетінде ешқандай күш араша түсе алмас еді! Көк аспанды көлбей ұшқан қыранкөз қырғи көк кептерді қағып түсеріне қанша сенімді болса, сенің қара жүрегіңді құмалақтай қорғасынмен қақ жарарыма мен де сенімдімін! Неліктен сөйтпеймін ендеше? Неліктен? Өйтсем, күнәдан пәк, нәзік жандардыңбасына қатер төндірерім хақ. Қолымды байлап тұрған сол!

Барлаушының балбұл жанған жүзі, ызғар шашқан ашулы көзқарасы, тікесінен тік тұрған зор тұлғасы — осы көріністердің әмбесі де оның тыңдаушыларын тітіретіп, бойларында жасырын үрей туғызғандай болды. Делаварлар демдерін іштеріне тартып, тына қалды; алайда Магуа дұшпанының сөзіне сенбесе де тұрған орнына біреу шынжырлап тастағандай болып, қозғала қоймады.

—Тигізші анаған, — деді барлаушының қасында тұрған жас делавар.

—«Тигізші анаған!» Ақымақ! Қайда? — деп айқайлады Қырғи Көз мылтығын ашулана бұлғап.

—Егер ақ адамның атақты мерген екені рас болса,— деді кәрі көсем, нысанаға жақынырақтан тигізсін.

Барлаушы сақылдап күліп жіберді де, мылтықты соза ұстаған сол қолына қарай лақтырды, бейне дүмпудің әсерінен атылғандай болып мылтық тарс ете түсті де, быт-шыты шыққан құмыра сынықтары томаршаның айналасына шашылды. Іле барлаушы қолындағы мылтықты жақтырмағандай анадайға дүңк еткізіп лақтырып жіберді.

Ә дегенде жұрт не айтарға білмей, қайран қалып отыр еді, бірте-бірте сыбыр-күбір көбейіп, гуіл ұлғая түсті. Кейбіреулер мынадай ептілікке қатты риза екенін ашық білдірсе, көпшілігі жаңағы оқты мергендіктен гөрі кездейсоқ үрдіске балайтын сияқты. Хейворд өзіне пайдалы жағын құптады.

—Кездейсоқ тигені рас!—деді ол дауыстап.— Көздемей атуға болмайды ғой!

—Кездейсоқ! — деп кейістік білдірді орман тұрғыны Хейвордтыңөтірігімді шығарып қойма дегендей жасырын ишаратына көңіл де аудармастан.— Жә, анау суқит гурон да кездейсоқтық дей ме екен? Онда оған да мылтық беріп, екеумізді еш қитұрқысыз бетпе-

бет қойыңдар, сосын таласымызды көзіміз бен қолымыз шешсін.

—Гуронның суайт екені өз-өзінен түсінікті,— деді Хейворд сабырлы үнмен.— Сізді Ұзын Карабин дегенін өз құлағыңызбен естідіңіз ғой.

Өзінің кім екенін дәлелдеу үшін бірбеткей Қырғи Көздің қандай дәлел келтірерін кім білген, бірақ әңгімеге тағы да кәрі делавар араласты.

—Аспаннан түскен сұңқардың қашан қайтам десе де еркі өзінде,— деді ол.— Мылтықтарын беріңдер.

Бұл жолы барлаушы мылтықты қолына құшырлана алды; мергеннің әр қимылын бағып тұрған Магуаның көңілі орнына түскендей болды.

— Кәне, қайсымыз мықтырақ ататынымызды мынау делаварлар әулетінің көз алдында дәлелдеп көрелік! — деп көтеріле сөйледі барлаушы мылтығының ұңғысын сұқ саусағымен шертіп қалып.— Анау ағаштың бұтағындағы асқабақты көрдіңіз бе, майор? Егер сіз шекара қызметіне жарайтын атқыш болсаңыз, соған тигізесіз.

Дункан әлгі затқа қарап, жаңа сынаққа дайындалды. Асқабақтың, қабығынан істелген бұндай шағын ыдыстар үнді үйлерінде көп болады. Осыдан жүз ярдтай жердегі кішкентай шыршаның қу бұтағына қайыс бауынан іліп қойыпты. Дункан әжептәуір атқыш болатын, ал мына жерде бар өнерін салып бақты. Өз өмірі осы жолғы оғына байланысты болған күнде де бұдан артық ыждаһат пен дәлдік көрсетуі екіталай-ды. Ол атысымен үш-төрт үнді жүгіріп барды да, оқтың ағашқа дәл нысананың түбінен тигенін шуылдаса хабарлады. Жауынгерлер бұл хабарды дуылдаса қарсы алып, сұраулы жүздерін жас офицердің бәсекелесіне аударды.

—Король гвардиягері үшін жаман емес!— деп үнсіз ғана сылқ-сылқ күлді Қырғи Көз.— Ал егер менің мылтығым нысанаға осылайша жиі-жиі дарымайтын болса, терісінен әйелдерге жеңсе тігетін талай сусар орманда тірі қалып, бұ жалғаннан түпкілікті есебін айыру үшін о дүниеге сапар шеккен зұлым мингілер әлі күнге жер бетін былғап жүре берер еді-ау. Анау асқабақты кептіруге іліп қойган әйелдің вигвамында ондай ыдыс аз болмагай, әсте!

Осыны айтты да, Қырғи Көз мылтығын оқтап, құлағын қайырды. Сосын талтайып тұра қалып, біркелкі баяу мылмен мылтығының аузын жерден жайлап көтере бастады. Қарауылы көзінің тұсына жеткен кезде барлаушы сәл кідірді де, адам мен мылтық тас мүсіндей болып, қатты да қалды. Сол сәтте жарқ еткен шаңқан жалын шықты. Үнді жігіттері ағашқа қарай түра жүгірді. Бірақ олардың түмтіне іздеп, түк таппаған кейісті көзқарастарынан оқтың далаға кеткенін үғу қиын болмады.

—Жоғал,— деді кәрі көсем барлаушыға қатты жиіркенген шыраймен, — ит терісін жамылған қасқыр екенсін, ғой. Мен ингиздердің Ұзын Карабинімен сөйлесемін.

—Пәлі! Атағымды шығарған ақ мылтығым қолымда болса, анау асқабақты аман қалдырып, қайыс бауынан қиып түсіруге серттесер едім ғой,— деді Қырғи Көз еш саспастан. — Әумесерлер-ау, қара орманды қаздай шулатқан атақты мергеннің оғын тапқысы келген кісі нысана төңірегін тіміскілемей, көздеген затының өзін қарар болар!

Бұл жолы ол делавар тілінде сөйлегендіктен үнді жігіттері айтқанына бірден түсінді. Сөйтті да асқабақты ағаштан алып, айқай салып жоғары көтеріп, түбіндегі тесікті көрсетті; ыдыстың аузынан кірген оқ түбін тесіп өтіп кетіпті. Мынадай кереметті көргенде жауынгерлер шулап қоя берді. Айтыс енді өз-өзінен шешілді де, Қырғи Көздің мергендігі жайлы аңыздың шын екені анықталды. Әлгінде ғана Хейвордқа қадалған ынта-ықыласы мол қызыққыш көздер енді барлаушының құрыштай шыныққан қуатты тұлғасына ауды. Көпшілікті күтпеген жерден дүр еткізген дауыл аздап саябыр тартқан соң кәрі көсем тағы да сұрақ қоя бастады.

—Сен неге менің құлағымды бітемек болдың? — деді ол Дунканға қарап.— Жас барысты кәрі тарланнан ажырата алмайтындай делаварлар соңшалық топас деп ойлайсың ба?

—Гуронның қандай суайт құс екенін олар ұзамай түсінер,— деді Дункан, тағылардың мәнерлі тіліне еліктеп.

—Жарайды, кісі құлағын бітеуге кімнің құштар екенін білерміз,— деді көсем, сосын гуронға бұрылып:— Бауырым, делаварлар тыңдап отыр.

Осы сөзге орай өз ниетін айтуға тиіс болған гурон орнынан тұрды. Құдіретті пішінмен кердеңдей басып келіп, ортаға шықты да, тұтқындардың алдында билік айтар шешен тәрізденіп тоқтай қалды. Бірақ аузын ашпас бұрын осыным қалай болар екен дегендей айналасына ойлы көзбен шола қарап шықты. Барлаушыға әрі ызғар шашып, әрі құрметтей көз тастады: Дунканға өшпес өшпенділігін жасырмай тесілді; Алисаның дір-дір еткен тұлғасын байқаған да жоқ; ал жанары Кораның илікпеген, өркеуде, сұлу тұлғасына барып тірелгенде сыр сездірмей тесірейіп қалды. Сосын кокейіндегі барша зұлымдығын ішіне түйген қалпы, тыңдаушыларының, деніне түсінікті, Канадада қолданатын тілде сөйлей жөнелді.

—Адамдарды жаратқан қасиетті әруақ олардың түр-түсін әр алуан етіп өндіріпті ғой,— деп бастады айлакер гурон.— Кейбіреуі қолапайсыз аюдан да қап-қара. Ондайлар құл болуға тиіс, содан да олардың маңдайына құндыздай күн ұзын жатпай-тұрмай жұмыс істеу жазылған. Оңтүстіктен жел соққанда олардың буйволдай өкірген зарлы үнің ыңқыл-сұңқылын өз құлақтарыңмен естулеріңе болады; үлкен Тұзкөлге үлкен қайықтар келіп, топ-тобымен тиеп әкетіп бара жатқанда сарнайды олар. Кейбіреулердің өңін әруақ орманның ақ тышқанынан да бозартып жаратқан; ондайларға ол саудагерлік жасап, құлдар үшін қасқыр болуды бүйырған. Бұ халыққа ару ақ көгершіннің қанатындай, ұшса талмайтын қанат бергең үрім-бұтағын ағаш жапырағынан да көп етіп жаратып, бүтін дүниені жұтса да қанағат қылмайтын тойымсыздық берген. Ол оларға жабайы жылқының кісінегеніндей дауыс, қояндікіндей қорқақ жүрек, доңыздың айласындай ақыл (т.үлкінікіндей емес) және бұғының сирағынан да ұзын қол берген. Ақ адам үнділердің құлағын тілімен бітейді; айласын асырып жер жемісін тереді, ал сұғанақ қолы тұзды судың жағасынан үлкен көлдің аралдарына дейінгі жерді түгелдей шеңгелдеп алған. Ұлы Әруақ аямай берсе де, әлі де ала бермек ойы бар. Бәрін кемденсем дейді. Ақжүзділер осындай... Басқа адамдардың терісін Ұлы Әруақ мына күннен де жылтыр, қызғылт етіп жаратқан, — деп Магуа көкжиектегі қалың тұманның арасымен бозамық сәуле шаша көтеріліп келе жатқан күнді нұсқап қойды.— Мынау өлкені де оларға түу бастағы қалпында берген: шөбі шүйгін, аңы көп кезінде. Ұлы Әруақтың қызылтән ұрпағының ішкені артында, ішпегені алдында болды. Күн нұры мен жаңбыр суы жемісін берсе, жаз самалы жанға сая жасайтын. Бір-бірімен соғысқанда да еркекке тән ерлік көрсетпек болып қақтығысатын. Қайтпас қаһарман, айнымас адал, ортаймас бақытты еді-ау олар...

Осы арада шешен сөзін доғарып, айтып тұрған аңызы тыңдаушыларға қандай әсер еткенін білгісі келгендей, тағы да барлай қарап қойды. Бәрі де бұның көзінен көз алмай, тесірейе қадалып, бастарын асқақ көтеріп, танаулары делдиіп отыр екен.

— Егер Ұлы Әруақ өзінің қызылтән перзентіне әртүрлі тіл берген болса,— деді ол ақырын ғана,— оларды жан-жануарлар түгелдей түсінсін дегені. Кейбірін екі ағайынды бауырлары — аюлармен бірге қарлы аймаққа жіберген. Енді бір тобын күнбатыстағы аң аулайтын абзал алаңқай маңына апарып тастаған. Ұланғайыр тұщы сулардың айналасындағы жерлерді қоныстанған бауырларымыз да бар. Ал өзінің ең сүйікті, ең ұлағатты ұрпағына Ұлы Әруақ Тұзкөлдің құмдақ жағасын сыйлаған. Бауырларым осынау бақытты елдің атын біле ме екен?

—Олар ленаптар ғой!— деп шу ете түсті жиырма шақты дауыс.

—Олар ленни-ленаптар болатың— деді Магуа бір кездегі құдіретті халықтың мәртебесіне бас игенсіп.— Ленаптар тайпасы содан тараған! Тұзды судан шыққан күн олардыңкөз алдында тұщы суға барып бататын. Алайда мен сияқты орман гуроны ақылман халықтың аңыз-әңгімелерін айтқаннан не таппақ?! Бұ халықтың ар-намысына тиген қорлықтарды, бұрынғы ұлылығын, ерлік істерін, атақ-даңқын, бақытты шағын, көрген қиыншылығы мен жеңілістерің қайғы-мұңын қайталап жатудың қажеті қанша! Соңың бәрін өз көзімен көріп, шын екенін кәміл білетін адам жоқ па бұл елде әлде?.. Мен болдым. Жүрегіме қорғасынның салмағы түскендіктен тілім де күрмеліп тұр. Тыңдадым енді.

Шешен сөзін аяқтаған соң көп назары Таменунд абызга тігілді. Өз орнына отырғаннан бері Ұлы баба аузын ашқан жоқ болатын. Әрі әлсіз, әрі қайда отырғанын білмейтін сүлесоқ абыз үнсіз қалғуда еді. Гуронның майда қоңыр, жұмсақ лебізді үні естілгенде ол есі кіргендей болып қозғалақтап, тіпті бір-екі рет ананың созіне құлақ тосқандай басын көтеріп қойған. Ал айлакер Магуа ленап халқын атаған кезде шал жиналған елге тірі әруақ тәрізді түйсіксіз көзқарасын тастап қойды. Жан-жағын қарманып, қасындағы көсемдердің сүйемелдеуімен орнынан көтерілді де, қалт-қулт етіп әрең тұрғанына қарамастан кеудесін керіп, белін жазды.

—Ленаптар ұрпагын айтып тұрған кім? — деді ол көмей түбінен шыққан күмбірлек дауысы тылсым тыныштықтың түбін түсіргендей гүрілдеп.— Өткенді еске салған кім? Әлде тұқымнан — құрт, ал құрттан— құрдымға кетер шыбын шықпай ма? Делаварларға өткен күннің жақсылығын айтып керегі не? Одан да Маниттоға қалғанынан жарылқа деп құлшылық еткен жөн.

—Бұны айтып тұрған вейандот, Таменундтың досы,— деді Магуа, шалдар тұрған жерге жақындай түсіп.

—«Дос»!—деп абыз қабағын шытты; жанарында қорқынышты суық ызғар пайда болды.— Жерді минг басқаратын ба еді? Гурон бұнда қандай жоқ іздеп келген?

—Әділет іздеп. Осында бауырластар қолында оның, тұтқындары бар, соғанөз меншігін алуға келген.

Баба өзін сүйемелдеп тұрган көсемдердің біреуіне бұрылып, қысқа түсінігін тыңдады. Сосын арыз иесіне қарап, аз уақыт тесіле көз тігіп тұрды да, сөйлегісі келмегендей керенау үнмен былай деді:

—Ұлы Маниттоның заңы — әділдік. Жат та болса мынадан ас-суларыңды аямаңдар, балаларым. Ал одан соң, аларың,ды ал да, женіңді тап, гурон.

Осынау салтанатты кесігін айтқаннан кейін баба орнына отырып, көзін қайта жұмды. Бұл үкімге бір ауыз қарсылық білдіретін бірде-бір делавар табылмады. Таменунд өз ұйғарымын хабарласымен төрт-бес жас жауынгер Хейворд пен барлаушының ту сыртына келіп тұра қалды да, қолдарын белбеумен оп-оңай буып тастады. Магуа айналасына қоқилана қарап қойды. Еркек тұтқындар енді өзімен ерегісе алмасын көрген соң көзін ең қимас, жан-тәнімен құштар адамына аударды. Кора оның аш кенедей қадалған көзқарасынан қымсынбай, тура қарап тұра беріп еді, батылдығы едәуір жасып, кеміп қалды. Есіне бұрынғы қулығы түскен ол Кораны қыз сүйеніп тұрған жауынгердің қолынан алып, Хейвордқа соңымнан ер дегендей ым қақты да, қақ жарылған топқа кіре берді.

Бірақ Кора бұл күткендей соңынан еріп жүре бермей, бабаның алдына жер тізерлей жығылып, дауыс салды:

—О, әділетті де құрметті делавар! Сенерім де, сүйенерім де бір ғана өзіңсің, жомарт жүрегіңе жалбарынып, кемеңгерлігің мен құдіретіқе сыйынам! Мынау сұрқия, аяусыз албастының айтқанын тыңдама. Ол қан тілеген құлқынын тойдыру үшін саған өтірікті сықпыртып тұр. Ұзақ жасап, көпті көрген көне көз кәрия, сен бақытсыз бишараларды құтқарудың жолын білуге тиіссің.

Қарттың жұмулы көзі жайлап ашылды да, алдындағы топқа қайтадан үңілді. Арызданып тұрған қыздың аянышты үні құлағына жеткен кезде жанарын солай қарай ептеп аударды да, тесірейіп қарап қалды. Кора екі қолын қусырып, тізерлеп тұрған болатын; сол қалпында бабаның ұлағатты тұлғасынан жалбарынышқа толы жанарын тайдырмай тұра берді. Таменундтың жүзі бірте-бірте жылиын деді. Бұдан жүз жылдай бұрын қара-құрым делаварлар тайпасын аузына қаратқан ақыл-парасаты қайта айналып келгендей болып, шырайында мейір-шапқат шұғыласы ойнады. Орнынан ешкімнің көмегінсіз, оп-оңай тұрды да, тыңдаушыларын қатты таңырқатқан ашық та катқыл үнмен:

—Сен кімсің? — деп сұрады.

—Өзің жек көретін ингиздер тайпасының әйелімін, бірақ өз өмірінде саған жаманшылық жасап көрмеген және, тіпті жасағысы келсе де сенің еліңе еш залалын тигізе алмайтын бишара әйелмін. Сол әйел өзіңнен көмек сұрап тұр.

—Айтыңдаршы, балаларым,— деді баба қырылдақ үнмен, жер тізерлеген Корадан көзін алмай,— делаварлар қосы қазір қай жерде?

—Ирокездер тауында, Гориканның мөлдір бұлақтарының сыртында.

—Өзім туған өзеннің суын ішпегелі талай аптап келіп, талай жаз өткен екен, — деді абыз сөзін жалғап.— Гориканның ақ тұрғындары — ақ адамдардың ішіндегі ең әділеттілері, бірақ олар шөлге шыдамай, өзенімізді алып қойды. Олар бізді енді өз қосымыздың басынан да қумақ па шынымен?

—Біз ешкімді қумаймыз, ешқандай дауымыз да жоқ,—деді Кора.— Бізді сіздің алдыңызға тек тұтқын ретінде әкеп тұр, бар болғаны өз туысқандарымызға жіберуіңізді өтінеміз сізден. Сен осы халықтың әкесі Таменунд емеспісің?

—Мен уақыт қажытқан Таменундпын.

—Бұдан жеті жыл бұрын осы аймақтың шекарасында сіздің бір жауынгеріңіз ақ көсемнің қолына түсіп қалды. Соңда ол өзінің әділетті де өз ата Таменунд руынан екенін айтқан еді. «Жүре бер,— деді оған ақ көсем,— сен боссың, өйткені Таменундтың руынан екенсің». Сол ағылшын жауынгерінің есімі сенің есіңде ме?

—Есімде,— деді баба әбден қартайған адамға тән асыл зердесін танытып,— қутыңдаған бала кезім ғой, теңіз жағалауындағы құм үстінде тұрып, күншығыстан келе жатқан ақ қанатты үлкен қайықты көргемін...

—Жо-жоқ, мен соңау бағы заманды емес, мынау бертіндегі менің бір туысымның сенің бір туысқаныңа жасаған жақсылығын айтып тұрмын.

—Бәлки, бұл оқиға ингиздер мен голландтардың делаварлар аң аулайтын аймаққа таласып соғысқан кезінде болған шығар? Ол кезде Таменунд көсем болатын...

—Жоқ, ол кез емес,— деп Кора оның сөзін тағы да бәлді,— көп кейін. Мен тіпті бертінде, осы таяуда ғана, күні кеше дерлік болған жәйтті айтып тұрмын.

—Күні кеше,— деп қайталады шал дауысы дірілдеп,—ленаптар әулеті күллі әлемге әмір жүргізді ғой! Тұзкөлдің тірі балығы, жүгірген аң мен ұшқан құс оларды өздерінің сагаморы санады ғой!

Амалы таусылған Кора басы салбырап, біраз уақытқа дейін мұңайып тұрып қалды. Сосын жанары жарқыраған сұлу жүзін тағы да жоғары көтеріп сөзін жалғады:

—Айтшы, ата, өзіңнің бала-шағаң бар ма?

Шал оған өзі отырған биіктен мырс етіп, жымия қарап қойды да, айнала отырғандарды түгелдей жайлап шолып шығып былай деді:

—Мен бүтіндей бір халықтың әкесімін.

—Өз басым үшін өтінерім жоқ, ата-бабамның күнәсі үшін жаза шегуге әзірмін. Бірақ қасымда тұрған сіңлім осы уақытқа дейін аспан азарына ілігіп көрген емес. Ол төрінен көрі жақын қарт адамның баласы. Күнәдан пәк қой аузынан шөп алмайтын момақан, абзал жанды, жомарт жүрек айналайынның, көп адам жақсы көретін, көп адамға қымбат асыл арудың мынадай оңбағанға олжа болуы обал-ақ.

—Мен білем, ақ жүзділер — өркөкірек, нысапсыз тайпа,— деді шал.— Олар жер біткенді жаулап қана қоймайды, өздері түстес адамдардың ішіндегі ең сорлысын қызыл түсті пенделердің сагаморынан артық санайды. Егер олар өз вигвамдарына тәні қардай аппақ емес әйелді кіргізсе, тайпаларындағы күллі иттер мен қарға біткен табалап үріп, қорлап қарқылдар еді. Бірақ олар Маниттонның алдында тым таңқылдай бермесін. Олар мұнда күншығыстан келді, енді күнбатысқа қарап кете берулеріне болады. Күллі жапырағын көк шегіртке отап жеп, қу сүйектей жалаңаштап кеткен ағаштардың қайта көктер күні туғанын талай рет өз көзіммен көргемін.

—Солайы солай-ау,— деді Кора қуғыннан шыққандай алқына сөйлеп.— Бірақ осында сенің өз тайпаңнан шыққан бір адам бар, оны саған әкелген жоқ. Мына гуронды осы арадан алшан, бастырып, шәнитіп жібермей тұрып, соңы тыңдашы.

Таменунд жан-жағына түсінбеген шыраймен таңырқай қарады. Қасындағы бір шал айтты:

—Ол ингиздерге сатылған қызылтәң қарғыс атқан сұр жылан. Қинап өлтірмек ойымыз бар.

—Келсін осында,— деді де баба қайтадан орнына барып отырды. Жауынгерлер оның

әмірін орындауға кетті. Кенеттен орнай қалған меңіреу тыныштықта көршілес ормандағы жапырақтардың сыбдырына дейін анық естіліп тұрды.





XXX ТАРАУ

Мазасыз тыныштық бірнеше минутқа созылды. Сосын топ қозғалақтап, қақ жарылды да, қайтадан жиналды. Ортаға Ункас шықты. Манадан бері баба жүзіне телміре қарап тұрған қаптаған көз енді тұтқынның сымбатты тұлғасына қадалды. Жас могикан жұрт пір тұтатын шалдан да, өзіне деген айрықша әуестіктен де қымсынған жоқ. Балалардың қызыға қараған, ал көсемдердің ызбарланып, жауыға тесірейген көзқарастарын қаймықпай, саспай қарсы алды. Ал айналасын түгел шолып щығып, Таменундқа көзі түскенде бозбала сыбысын сездірмей, ептеп асып келіп, кәрияның алдына тоқтады. Делавар көсемдерінің біреуі Таменундқа оның келгенін айтқанға дейін жан-жағына барлай қарап, осылайша тұра берді.

—Маниттөмен тұтқын қай тілде сөйлеседі екен?— деп сұрады баба көзін ашпастан.

—Ата-бабасы сияқты делавар тілінде,— деді Ункас.

Кенет мынадай күтпеген жаңалықты естігенде топ үстінен арыстанның арылындай гуіл жүріп өтті. Әлгі сөздер абызға да қатты әсер еткен сияқты. Ол мынадай масқара істі көргісі келмегендей көзін қолымен көлегейлеп алып, жаңа ғана естіген сөздерін күмбір дауысымен күбірлей қайталап отыр.

—Делавар! Мен ленаптар тайпасының өздері түтін түтеткен атамекеннен қалай қуылып, үріккен бұғы үйіріндей босып барып, ирокез дер тауына тығылғанын көрдім! Аспанның адуын желі аман қалдырған орман-тоғайымызды бөтен елдің балталары қалай қулатқанын көрдім; адамдардың вигвамына ағаш арасында жүретін аңдар мен орман үстінде ұшатын құстардың кіргенін көрдім; бірақ өз халқының қосына ұлы жыландай ұрланып кірген жексұрын делаварды ешқашан көрген емен.

—Суайт құстар сайраған екен, — деді Ункас жұмсақ лебізбен сызыла сөйлеп,— Таменунд соңы естіген ғой.

Баба селк етіп, алыстағы әуеннің талып жеткен әуезін естуге құмартқандай басын бір жағына қисайтты.

—Таменунд түс көріп отырған жоқ па? — деді ол дауыстап.— Құлағына келген қандай үн? Қақаған қыстың кеткені ме шынымен? Ленаптар ұрпағы жайдары жазды қайта көретін болғаны ма?

Таменундтың аузынан еріксіз шығып кеткен осынау сөздерден кейін салтанатты тыныштық орнады. Абыздың түсініксіз еөздерін елі Ұлы Әруаққа айтылған құпия сыры, жасырын сұбхат деп қабылдап, бұл әңгіменің немен тынарын бәрі де үрейлене күтті. Ұзақ уақыт сарыла тосқан соң бабаның көпті күпті қылған мәселені ұмытып кеткенін байқаған бір кәрия тұтқын жайын еске салуға бекінді.

—Жалған делавар Таменундтың сөзін естуден қорқып, қалшылдап тұр,— деді ол.— Бұл ит ингиздер із көрсеткен кезде ұлиды.

—Ал сендер,— деді Ункас жан-жағына қарап,— кез келген француз өзі жеген

бұғының қалған-құтқан жемтігін тастаса, қуана қаңсылайтын итсіңдер!

Ащы кекесінге толы мынадай тіке жауапты естігенде жиырма қанжар жарқ етіп, жиырма жауынгер орындарынан атып тұрды; ақтарылуға аз-ақ қалған ашу-ызаны бір көсемнің ишараты тыйды. Осы кезде Таменунд сөйлейтін ыңғай білдірді.

—Делавар,— деді ол,— сен оз атыңа онша лайық емес көрінесің. Менің елім күн нұрына шомылғалы талай қыс өтті; ел басына күн туып, аспанды бұлт торлаған шақта өз тайпасын тастай қашқан жауынгер — сатқынның сатқыны. Маниттоның заңы әділ. Солай болуға керек. Өзен ағысынан жазбаса, тау орнынан қозғалмаса, жеміс ағаштары гүлдеуін қоймаса, солай болуға тиіс. Өздерің біліңдер, балаларым, тұтқын сендердікі. Заңды жазасын берерсіңдер.

Таменундтың аузынан үкімнің соңғы сөзі шыққанша ешкім қозғалмай, бәрі де демдерін іштеріне тартып, үнсіз тұрған болатын. Енді бәрін бір кісідей ұйымшылдықпен қатыгез іске — кек алуға шақырған қатты айқай естілді. Көсемдердің біреуі тұтқынды отқа салып азаптау туралы жарлықты хабарлады. Топтың шырқы бұзылып, улап-шулаған жабайылар азап отының қамына кірісіп кетті. Хейворд өзін ұстаған адамдардың қолынан шығып кетпек болып жұлқынды. ҚырғиКөз айналасына қатты дегбірі кетіп, мазасыздана қарады, ал Кора қайтадан бабаның аяғына жығылып, сауға сұрап жалбарына бастады.

Осы бір қатерлі сәтте Ункас қана қыңқ етпеді. Дайындық қарбаласына қалай болса солай, сүлесоқ қарап, қасына келген қинаушыларын қабақ шытпай, қасқая қарсы алды. Ашуы бойына сыймаған бір жауынгер оны жағасынан тартып қуана қышқырып, құрбандығына тап берді. Бірақ кенет Ункас екеуінің арасына әлдеқандай қасиетті күш араша түскендей болып кілт тоқтады. Делавардың екі көзі тас төбесіне шығып, аузы аңырайып, күллі денесі тас мүсіндей болып қатты да қалды. Сосын ол қолын жайлап қана көтеріп, саусағымен тұтқынның көкірегін нұсқады. Жолдастары дереу қасына келіп, бәрі де таң-тамаша қайран қалысып, тұтқынның кеудесіндегі көгілдір бояумен піспелеп салынған кішкентай тасбақаның сүретін көрді.

Ункас мына көрініске күлімсірей қарап, өз салтанатына аз-кем масаттанып тұрды. Сосын қолының тәкаппар, кербез қимылымен топты былай сырып тастады да, падишадай паң басып, ортаға шықты.

—Ленни-ленап халқы!—деді ол таңырқаған сыбыр-күбірді асқақ үнімен су сепкендей басып.— Менің әулетім — жер-әлемнің тірегі! Сендердің әлсіз тайпаларың менің тас сауытымды мекендейді! Делавар жаққан от соңда менің әкемнің бел баласын өртей ала ма екен? —деп ол кеудесіндегі қарапайым суретті нұсқап қойды.— Мынадай текті тұқымның қаны сендер жаққан отты өшіріп тастары хақ. Барша тайпа менің руымнан тараған!

—Сен кімсің? — деп сұрады, тұтқын сөзінің мағнасынан гөрі үнінің сыңғыраған әдемі әуезіне таңырқаған Таменунд орнынан тұрып.

—Ункаспын Чингачгуктың баласымын, — деді де тұтқын бабаға қарай бұрылып, басын иіп қойды.— Ұлы Унамистін, — Тасбақа жарықтықтың көп ұлдарының бірімін.

—Таменундтың соңғы сағаты соғар шақ жақын!—деді баба.— Күні бітіп, түні түсер сәт таянды-ау ақыры! О, Манитто, кеңес оты басындағы орнымды басар өрен жібергеніңе рахмет! Ункас, Чингачгуктың баласы, табылды-ау әйтеуір! Көзін жұмып, келмеске кетер қыранға жаңа шыққан күнді көрсетіңдерші, кәнеки!

Бозбала жиынға түгел көрінетін аласа төбешікке жеңіл қимылмен жүгіріп шықты. Өткендегі бақытты күндерін еске түсірген болу керек, Таменунд оған қайта-қайта көз тоймастықпен карай береді.

—Апыр-ау, осы мен жасарып кеткеннен саумын ба? — деді ақырында қайран қалған кәрия.— Сонша қысты шынымен-ақ түсімде ғана көрдім бе екен? Жел суырған құмдай шашылған халқымды да, ағаш жапырағынан көп, жыпырлаған ингиздерді де?.. Қазір ғой тартқан жебем киікті де қорқытпас, қолым да кәрі еменнің қураған бұтағындай семіп қалған; жарысса, ұлу да озып кетер менен; ал қарсы алдымда Ункас тұр, ақжүзділермен алғаш айқасқа аттанардағы құдды өзім сияқты! Ункас деген өз тайпасының арыстаны, ленаптардың үлкен Ұлы, могикан әулетінің кемеңгер сагаморы! Айтыңдаршы, делаварлар, шынымен-ақ Таменунд жүз қысты ұйқы құшағында еткерген бе?

Көпшілік баба сөзін селт етпей, асқан қошемет-құрметпен, аят естігендей үнсіз тыңдады. Ешкім де үн шығаруға батылы бармай, демдерін іштеріне тартып, артын күтті. Абыздың жүзіне сүйсіне де қастерлей қарап тұрған Ункас сөз алды.

—Таменунд өз халқын соғысқа бастап шыққаннан бері Ункастың тұқымында төрт жауынгер өмір сүріп, дүние салды,— деді ол.— Көптеген көсемдердің тамырында Тасбақаның қаны бар еді, бірақ Чингачгук пен оның баласынан басқасы түгелдей сол өздері шыққан қара жерге қайтып оралды.

—Рас айтасың... Рас айтасың...— деді қарт; бұлыңғыр тартқан зердесіне сәуле түскендей.— Ингиздер тауында ежелгі рудан қалған екі жауынгер бар деуші еді көпті көрген кәрі шежірелер. Делаварлардың мәслихат отының басындағы өз орындарына олар осынша ұзақ уақыт неге келмеген?

Мына сөзді естігенде Таменундтың құрметіне манадан бері иіліп тұрған жігіт басын көтеріп алды; сосын сөзін күллі жиынға естірте, дауыстап сөйледі:

— Бір кезде біз Тұзкөлдің ашулы үні анық естілетін жерде ұйықтайтұғынбыз. Ол біздің ел ішінде жаппай әмір жүргізіп, сагамор боп тұрған шағымыз еді. Ал әр бұлақтың басынан ақжүздіге тап болған күн туганда бұғыларға ілесіп, туған өзенімізге кейін қайттық. Делаварлар құрыды. Сүйікті өзеннің суын ішетін аз-ақ жауынгер қалды. Соңда менің ата-бабаларым: «Біз осы жерде аң аулаймыз»,— деді. Ол өзеннің, суы Тұзкөлге құятын. Егер біз күнбатысқа қарай жүре берсек, тәтті сулы үлкен көлдерге құятын ағыстарға тап боламыз; мөлдір суға барып жан тапсыратын теңіз балықтары сияқты могикан да соңда өлмек. Манитто жорыққа сайланған соң: «Тартыңдар»,— дейді, біз де дереу өзен бойлап, теңізге түсеміз де, өз еншімізді қайтарып аламыз». Міне, делаварлар, Тасбақа ұрпағы осыған сенеді. Біз көзімізді батар күнге емес, атар таңға тігеміз. Біз оның қайдан келетінін білеміз, бірақ қайда кететінін білмейміз. Бітті.

Ленаптар ұрпағы Ункастың сөзін ырымшыл үрейден туатын құрметпен тыңдады. Ункас олардың әр қимылын бағып, барлап қарап тұрған болатын. Өз сөзінің тыңдаушыларға ұнағанын көрген соң, ол Таменунд отырган төбешікті қоршаған үнсіз жиынды шола қарап шықты да, байлаулы барлаушыға көз тоқтатты. Сосын топты жарып өтіп, досының қасына жетіп барды да, денесін шандыған қайысты ашулы да шапшаң қимылмен қиып жіберіп, жолдан былай тұрыңдар дегендей белгі берді. Үнділер жарлықты үнсіз орындады. Ункас барлаушыны қолынан жетелеп, бабаға алып келді.

—Әке,— деді ол,— көзің сал мына ақжүздіге: бұл әділ адам, делаварлардың досы, макуастардың қасы.

—Ол өз ерліктеріне орай қандай атқа ие болған?

—Біз оны Қырги Көз атаймыз,— деді Ункас барлаушының делаварлар қойған атын айтып,— өйткені қияндағыны шалатын қыран көзі қиыс кетіп көрген емес. Ал көп жұртқа оның даңқы түзу мылтығына орай таралған, олар бұны содан да Ұзын Карабин атайды.

—Ұзын Карабин!— деп дауыстап жіберді Таменунд көзін ашып, барлаушыға бажырая қарап.— Баламның оны досым деуі бекер-ақ.

—Мен достыгын іс жүзінде көрсете білген адамды ғана досым деймін, — деді жас көсем байсалды да сенімді үнмен.— Егер делаварлар Ункасқа бейіл білдірсе, Қырғи Көздің де достар арасында тұрғаны.

—Ақжүзді менің талай жауынгерімнің жанын алған. Оның ленаптарға жасаған зұлымдығы қаншама!

—Бұл өсекті делагарлардың құлағына әлде бір минг сыбырлап кеткен болса, өзінің өтірікші құс екенін тағы да дәлелдей түскен екен, — деді барлаушы.

Өзінің абыройына дақ түсіретін бұндай айыптың, қара жала екенін айтатын кез жеткен сияқты.

—Макуастарды қырғанымнан бас тартпаймын, оларды тіпті кеңес отының басында отырғанда да өлтіргенмін. Алайда мына қолым ешқашан да делаварларга қарсы көтерілген емес, өйткені мен өзімді оларға, олардың тайпасына қосылатын басқа да руларға дос санаймын.

Бір-біріне қарасып, бас шайқасып, өздерінің қателескенін ұққан жауынгерлердің арасында күбір-сыбыр, күңкіл көбейді.

—Гурон қайда? — деді Таменунд.

Магуа жалтармай, қасқая басып, бабаның алдына келді.

—Гуронның уақытша бергенін әділетті Таменунд түбегейлі алып қалмас,— деді ол.

—Бауырымның баласы,айтшы маған, — деді абыз Айлакер Түлкінің түнерген жүзінен теріс айналып, Ункастың бүкпесіз, ашық ажарына көз тігіп,— гуронның сені жеңген жері бар ма еді?

—Жоқ. Барыс кейде қатын құрған қақпанға да түсіп қалуы мүмкін, бірақ оны үзіп кетуге оның күші де жетеді, ақылы да жетеді.

—Ал Ұзын Карабин ше?

— Мингіні мазақ қылғаны рас. Ей, гурон, барып, қатындарыңнан сұрашы — қандай екен аю?

—Менің қасыма қол ұстасып бірге келген жат жерлік пен ақ қыз ше?

—Қайда барамыз десе де ерік өздерінде ғой олардың.

—Ал менің қасыма гурон тастап кеткен әйел ше?

Ункас жауап қайтармады.

—Ал менің қасыма минг әкелген әйел ше? — деп Таменунд қатқыл үнмен қайталап сұрады.

—Ол менікі!—деп Магуа айқай салып, Ункастың алдында қолын бұлғаңдатты.— Могикан, сен білесіңғой оның менікі екенін!

—Балам үндемейді гой,— деді Таменунд бозбаланың бетіне үңіле қарап.

—Рас айтады,— деді Ункас ақырын.

Қысқа үнсіздік орнады. Мингтің талабы дұрыс екенін жиын жақтырмаса да түсіне бастады. Ақырында мына дауды жалғыз өзі ғана шеше алатын абыз қатқыл үнмен:

—Жоғал, гурон, — деді.

—Соңда қалай, әділетті Таменунд,— деді залым Магуа мәймөңкелеп,— тұтқын әйелін алып кете ме, әлде құрқол кете ме? Айлакер Түлкінің вигвамы қаңырап тұр. Өзінікін өзіне беріп, өшкен отын түтетсеңші.

Абыз ойға шомып, біраз отырды; сосын қасындағы құрметті жолдастарының біреуіне бұрылып, сұрақ қойды:

—Мына минг өз тайпасындағы көп көсемнің біреуі ғой?

—Біреуі емес, біріншісі. Ең мықтысы.

—Бұдан артық не керек, қызым-ау? Өзіңді ұлы жауынгер алады екен. Бар, тұқымын, түгесілмейді, өсе түседі.

—Өйтіп өскені құрысын, — деп шошына айқайлады Кора,— өйтіп масқара болғанша, біржола өшкені артық, мың есе артық!

— Гурон, мына қыздың жаны әкесінің шатырында қалыпты. Вигвамыңа бәле кіргізіп жүрме.

—Сөзі құрысын сайқалдың,— деді Магуа құрбандығына мазақтай қарап.— Түбі саудагерден тараған неме қайтсем бағамды асырам деп саудаласып тұр ғой. Одан да Таменунд тоқтамын айтсын.

—Қыздың құнын ал, бақ тілеген батамызды қоса берейік өзіңе.

—Өз қолыммен әкеп бергеннен өзге түк те алмаймын.

—Онда аларыңды ал да, жөнел. Ұлы Манило делаварға әділетсіздік жасатпайды.

Магуа тұтқын қызға жетіп барды да, қолының қарынан шап беріп ұстай алды. Делаварлар үнсіз ғана кері шегінді. Енді қанша жалбарынса да ештеңе онбесіне көзі жеткен Кора не де болса көруге бекінді.

—Тоқтай тұр, тоқта!— деп ақырған Хейворд алға жүгіріп шықты.— Асықпа, гурон, аяшы! Құн алсаң, тайпақда жоқ байлыққа ие боласың.

—Магуа — қызылтән, оған ақжүзділердің сылдырмақ-шылдырмақтары қажет емес.

—Алтын мен күміс, қорғасын мен оқ дәрі — бәрі де, жауынгерге, ұлы көсемге не керектің бәрі түгел вигвамыңа толады.

—Айлакер Түлкінің күші қандай!—деп даурықты Магуа қыса ұстаған Кораның қолын сілкілеп.— Оның кегі қолында тұр.

—Құдіретті құдайым-ау, шынымен-ақ болдырасың ба мына сұмдықты?—деді ашынған Хейворд ышқына сөйлеп.—Уа, әділетті Таменунд, қол ұшың бер, садағаң кетейін!

—Делавар айтар сөзін айтты,—деді шал көзін жұмып, орнына отыра беріп.— Еркек екі сөйлемейді.

—Ұлы көсемнің айтқанын қайталап, уақытты оздырмауы өте дұрыс,— деді Қырғи Көз Хейвордқа сәл сабыр ет дегендей ым қағып,— бірақ қай жауынгер болса да өз тұтқынының басына томагавкісін сілтемес бұрын мықтап тұрып ойланып алғаны жөн. Гурон, мен сені жек көремін, оның үстіне минг атаулыға ешқашан ішім жылып көрмеген жан екенімді және ескерте кетейін. Соғыс болса, таяу арада аяқталмайтын сияқты, ендеше сендердің талай жауынгерлерің орман ішінде менімен әлі талай рет кездесері хақ. Ал, қалғанын өзің шеш, қосыңа қайсымызды тұтқындап апарғың келеді — мына әлсіз әйелді ме, әлде мендей адамды ма?

Қостан кетуге айналған Магуа аңшының мына сөзіне қайран қалып:

—Ұзын Карабин шынымен-ақ әйел үшін өз жанын бермек пе? — деп күмілжи сұрады.

—Жоқ, жоқ, мен олай дегенім жоқ,— деді Қырғи Көз сақтықпен кейін шегініп.— Қанша сұлу, қанша ғажайып болса да қыз үшін қайраты таймаған хас жауынгерді айырбасқа беру тым асылық шығар... Егер сен қызды босататын болсаң, мен қыстауыма қазір-ақ кетер едім, ағаш жапырақтары түгел төгілер шақтан аз дегенде алты апта бұрын қояр едім орман кезгенімді.

Магуа басын шайқап, топқа жол босат дегендей ишарат қылды.

—Ал, жарайды,— деді барлаушы әлі де екі ойлы пішінмен, — бұғыатарымды қоса берейін. Тәжірибелі ақшының сөзіне сенсең, бұған тең келер мылтық жоқ дүниеде.

Магуа бұл ұсынысқа да жауап қатпай, топты жарып өтпек боп кимелей берді.

—Мүмкін, — деді байсалдылығынан айырыла бастаған барлаушы,— мүмкін мен сенің жауынгерлеріңе мына мылтықты қалай ұстаудың әдісін үйретсем, райыңнан қайтар ма екенсің?

Бітімге келер деген үмітпен жол бермей, қоршауларын жазбай тұрған топқа Магуа тағы да былай кетіңдер деген белгі жасады.

—Ерте ме, кеш пе — бәрібір, өзекті жанға бір өлім,— деді Қырғи Көз шарасы таусылған, қажыған кейіппен Ункасқа көз тастап.— Анау оңбаған ұстар жерін біледі, жанды жерден кысып тұр! Құдай сенің жолыңды оңғарсың балам, туған тайпаңа келіп, достарыңды таптың, олардың саған мен сияқты адал болатынына сенімім кәміл. Ал маған келсек, ерте ме, кеш пе — бір өлім ғой, жоқтап жылар жанашырым да аз. Қалай дегенмен де мына сайтандар менің скальпімді сыдыратын шығар, бір күн ерте ме, бір күн кеш пе — онда тұрған ештеңе жоқ. Құдай жарылқасын өзіңді!—деп орман тұрғыны солбірейіп тұрып қалды.

Бірақ басын іле жоғары көтеріп алды да, бозбалаға мұңая қарап тұрып, былай деді.

—Мен сендердің екеуіңді де — өзіңді де, әкеңді де жақсы көремін, Ункас. Сагаморға айт, ең бір қиын сәттерде де мен оны есімнен шығарып көрген емеспін. Бақыт жолына басқанда анда-санда мені есіңе ала жүргейсің, өзіңе айтар тілегім осы. Менің мылтығымды екеуміз тығып кеткен жерден тауып аларсың, саған қалдырған ескерткішім болсын, көзімдей көріп ұста. Бірақ, балам, ұмытпа, кек қайтаруға сендердің ғұрыптарың да қарсы емес қой, мылтығыңды мингілерге жұмсаудан тартынбассың. Досыңнан айрылған аза-қасіретіңді сол кек жұмсартады, сол кек жұбатады... Гурон, айтқаныңа көндім, анау аруды босат. Мен — сенің тұтқыныңмын.

Мынадай риясыз мейір мен ақпейіл көңілді көргенде жиналғандар ризалықтарын жасыра алмай, гуілдесіп кетті, тіпті ең қатыгез делаварлар дың өзі де барлаушының көзсіз ерлігін құптаған шырай танытты. Магуа тоқтады. Бірер сәт ол өз ойынан айнып, толқып тұрғандай еді. Бірақ Кораға көз тастауы мұң екен — бастапқы шешіміне беки түсті.

Ол барлаушының ұсынысына пысқырып та қарамайтын ниет танытып, басын тәкаппарлықпен кекжите көтеріп алды да, сенімді мығым дауыспен былай деді:

—Айлакер Түлкі — Ұлы көсем, өз шешімін өзгертпейді. Кеттік, — ол тұтқын қызға бұрылып, қолын иығына салды,—гурон босқа сөйлемейді: біз жүреміз.

Қыз әйел баласына тән әдемі паңдықпен шалт шегінді, қарақат көзі шоқтай жайнап, бетіне батар күннің арайындай қызғылт нұр ойнап шыға келді. Сабырлы үнмен:

—Мен сізге тұтқынмыңжәне де қалаған уақытыңызда өлімге барудан да бас тартпан,— деді де, жалма-жан Қырғи Көзге бұрылып:— Шын көңілден рақмет сізге, абзал жанды аңшы аға! Ұсынысыңыздың түкке пайдасы жоқ, өйткені мен оны қабылдай алмас едім. Алайда сіз маған өз айтқаныңыздан да артық жақсылық жасай аласыз. Мынау соры сопақ астаудай бишара балаға қараңызшы! Достарының арасына барып жеткенше көзіңізден таса етпеңізші. Әкесінен арнайы сый аларыңызды айтпай-ақ қояйын — сіздей адамдар жақсылықты сый алу үшін жасамайды,— ал байғұс шалдың сізді өле-өлгенше аузынан тастамай, алғысы мен батасын айта жүрері ақиқат. Құдайым-ау, дәл мынадай сұмдық сәтте сол әкенің бір ауыз батасын алар ма едім!

Ол сөзін кілт үзді. Біразға дейін үн қатпады. Сосын талып қалған сіңлісін сүйемелдеп тұрған Дунканның қасына келіп, бұрынғысынан да сабырлы дауыспен сөзін жалғады.

—Ендігі сөзім сізге арналады. Қолыңызға түскелі тұрған асылды қалай сақтау жайлы айтпай-ақ қояйын. Ол тірі пенденің ішіндегі ең момақаны, ең қайырымдысы. Адам баласының ішіндегі ең намысқой, өркөкірек жанның да шамына тиерлік бірде-бір кемшілігі жоқ оның. Ол сұлу... О, ғажайып сұлу!—деп қоңырқай қолын Алисаның мәрмәр тастан қашағандай сымбатты маңдайына апарып, жас қыздың көзіне түскен алтындай ақсары шашын кейін қайырып қойды.— Жаны қандай таза, аппақ қардай кіршіксіз! Айта берсе, әңгіме көп, бірақ сізді де, өзімді де аямасам болмас...

Ол сөзін тоқтатып, сіңлісіне еңкейді. Шерлі сезіммең ұзақ емініп, бетінен сүйді. Сосын өңі құп-қу болып орнынан тұрды да, балбұл жанған құрғақ жанарын жабайыға қадап, әлгіндегі тәкаппар түрімен тепсіне тіл қатты.

—Ал енді кетер болсаңыз, мен дайын.

—Иә, кет,— деп Дункан да шарт кетті, Алисаны үнді қызының қолына тастай беріп,— кет, Магуа, кет! Делаварлардың сені тоқтатуға тыйым салатын өз заңы бар шығар, бірақ, мен... мен оған бағынуға міндетті емеспін. Жоғал, сұмырай сайтаң неғып тұрсың мелшиіп?!

Жас жігіттің сөзін Магуаның қандай кеспірмен тыңдағанын айтып жеткізу қиын. Алдымен оның бетінен табалау көрінгендей болып еді, артынша онысы әдеттегі салқын сыпатқа ауысып, жәдігөйлене қалды.

—Орман іші кімге де пана,— деді ол.— Жомарт Қолдың соңда баруына болады ғой.

—Тоқтаңыз!— деп Қырғи Көз Дунканның қолынан ұстай алды да, еркіне жібермей:—Сіз бұл пәленің залымдығын білмейсіз. Алдап апарып торуылға тап қылады да, сіздің ажа-. лыңыз...

—Гурон...— деп Ункас оның сөзін бөліп жіберді. Өз тайпасының қатал ғұрпынан аспаған жас делавар бұған дейін айналасында болып жатқан жәйттерге ынтыға құлақ тосып, сырттай қырағы бақылап тұрған болатын.— Гурон, делаварлардың әділеттілігі ұлы Маниттодан тараған. Күнге қарашы, Ол қазір анау бұтаныңүстіңгі бұтақтарының деңгейінде тұр. Сенің жолың ашық әрі алыс та емес. Ал күн ағаш бойынан аса көтерілісімен ізіңе біздің адамдар түседі.

—Мен қарғаның қарқылын естіп тұрмын!— деді Магуа мазақтай күліп.— Қуа ғой. Вейандот баласы делаварлардан қорықпайды. Иттер, қояндар, ұрылар, түкіргенім бар сендерге!

Оның жиіркенішті сөздерін делаварлар қатерлі де тылсым тыныштықта тыңдады. Меймандостықтың бұзылмас заңын жамылған Магуа еш қарсылық кездестірместен, тұтқын қызды қолынан жетелеп, орманға қарай кете берді.





XXXI ТАРАУ

Дұшпан мен оның құрбандығы көзден таса болғанша делаварлар орындарынан қозғалмады, ал гуронның қарасы батысымен ашу-ыза аспанға шапшып, топ буырқанған теңіздей толқып кетті. Кораның қоңырқай кейлегі ағаш жапырақтарына көміліп, көрінбей кеткенше Ункас төбедегі орнынан тапжылмай қарап тұрды. Сосын төмен түсіп, топты үнсіз жарып өтті де, бағана өзі шыққан үйге қайта кірді. Жас жігіт қастарынан өтіп бара жатқанда оның бетіндегі ыза табын ең байсалды, ең қырағы жауынгерлер ғана байқады. Таменунд пен Алисаны алып кетісті, қатын-балаға тарауға жарлық берілді. Қос іші тыныштығы бұзылған араның ұясындай гуілдеп кетті.

Бір кезде Ункастың үйінен жас жауынгер шықты; ол жалпақ тасты қақ жарып шыққан аласа шыршаға батыл адымдап барды да, қабығын сыдырып алып, қайта оралды. Одан кейін келген екіншісі ағаштың күллі бүтағын кесіп, сидиған діңгегін ғана қалдырды. Үшінші жігіт жалаңаш ағашқа қара қошқыл бояуды жолақ-жолақ етіп жағып кетті. Тайпа басшыларының соғыс бастардағы осындай салтын жауынгерлер қаһарлы тыныштықта түнеріп қарсы алды. Ақырында могикан да шықты, үстінде белбеу мен жеңіл шоқайдан басқа ешқандай киім жоқ, бір жақ бетін қорқынышты қара бояу әлемештеп тастапты.

Қабығы сыдырылған жалаңаш ағашқа Ункас жай басып, айбарланып келді де, әлдеқандай көне биге шыққандай болып, бір қалыпты баяу жүріспен шыр айнала бастады, айналып жүріп өз халқының жауынгер жырын айтты. Өлең сөзі көп емес, бірақ жиі қайталана береді екен.

Манитто! Манитто! Манитто!

Ұлысың, жомартсың, данышпан!

Манитто! Манитто!

Әділсің ғарышпен қауышқан.

Көп таңба — көп қара, көп қызыл

Көрдім мен көк аспан, ақ бұлттан!

Қара бұлт торлапты

Қан қызыл көк жузін.

Ыңырсып, ышқынған көп ыңқыл

Естідім орманнан айнала.

Зарлайды айқайлап қинала

Орманда көп сұңқыл!

Манитто! Манитто!

Мен әлсіз — сен күшті, мен күшсіз,

Манитто! Манитто! Манитто!

Қалдырма көмексіз!

Ункас осы жырды үш қайтара айтып, ағашты үш мәрте айнала билеп шықты.

Өз өлеңін алғаш шырқаған кезде оған ленаптардың айбарлы да қадырменді бір көсемі ілесіп, сол әуенмен өзі шығарған сөзді айта жөнелді. Бұларға үшінші жауынгер, сосын төртіншісі келіп қосылып, ақырында өз тайпасында қаһармандығымен аты шыққан жауынгерлер бірі қалмай биге келіп араласты. Көмей дауыстары гүжілдеп, дүлей жырды адуынды екпінмен екілене сокдан көсемдердің сұсты жүзі бұрынғысынан да қорқынышты көрінеді. Ункас томагавкісін ағашқа бойлата шауып кіргізді де, ащы дауыспен өзінің меншікті соғыс сүреніне басты. Бұнысы жауынгерлерді алдағы жорыққа өзі бастап шығатынының белгісі болатын.

Әлгі белгі делаварлардың бойындағы қалғып жатқан күллі қайсар-қажырды түртіп оятқандай әсер етті. Осы уақытқа дейін әдеп сақтап, ұяттан аспай тұрған жүз қаралы бозбала дұшпан бейнесі іспетті жалаңаш ағашқа тұра ұмтылып, балталады да кетті. Жер астындағы тұп-тамырына жеткенше жаңқалап шауып, тып-типыл еткенше тоқтамады.

Ункас томагавкісін ағашқа шаба сала топтан шығып, гурондармен бітім мерзімі аяқталатын тұсқа келіп қалған күнге көз тастап қойды. Күтулі сәттің жеткенін ол қолын сермеп сездіргенде әбден дүрлігіп алған қызба топ соғыс ойынын дереу тоқтатып, қатерлі жорыққа қуана-қуана дайындала бастады.

Қос кейпі бірден өзгеріп сала берді. Қару-жарақтарын асынып, әскери бояуларын жағынып алған жауынгерлер өз сезімдерін ашық көрсетуден тартынып, өте байсалды сабырлылыққа ауған. Лашықтардан қотарыла шыққан қатын-қалаш сұңқылдатып ән шырқап жүр. Қуаныш пен қайғы сазы аралас естілген бұл әнде қандай сезім басым екенін ажыратудың өзі қиын. Босқа қарап тұрған тірі жан жоқ. Біреулер асыл дүниеліктерің біреулер балаларын көтеріп жүр, таудың бір қапталындағы орманға кәрі кісілер мен балаларды жетелеп апара жатқандар да бар. Ункаспен қысқа ғана қимастықпен қоштаскан Таменунд та соңда кетті; абыз онымен жоғалып табылған баласынан айрылғалы тұрған әкедей қатты қиналып ажырасты. Дункан бұл кезде Алисаны қауіпсіз жерге апарып тастап, барлаушының қасына қайтып үлгірген болатын. Барлаушының кескінінен алдағы айқасты асыға күткені айқын аңғарылады.

Алайда Қырғи Көз тағылардың жауынгерлік қиқуы мен әскери дайындықтарына әбден еті үйреніп кеткендіктен, айналасында болып жатқан жәйттарға оншалықты назар аудара қоймады. Ункастың төңірегіне топтасқан сарбаздарға ғана көзқиығын тастады; жас көсемнің қуатты тұлғасы қолына қару ұстай алатын адамдарды түгелдей өз соңынан ерткенін көріп, қуана күлімсіреді. Бұдан соң ол үнді баласын өзінің бұғыатары мен Ункастың мылтығын алып келуге жұмсады. Делаварлар қосына кірерде олар тұтқынға түсе қалсақ, сақтықта қорлық жоқ деп, қаруларын орманға тығып кеткен-ді. Енді мылтығына бала жібергенде де барлаушы алдымен сақтықты ойлаған. Өйткені ол Магуаның жалғыз келмегенің гуронның орман ішіндегі жансыздары жауларының әр қимылын сырттай бақылап жатқанын білетін. Соңдықтан мылтығына өзі барғаны қауіпті; кез келген басқа жауынгерге де қатерлі екені сөзсіз; ал бала болса, неге келгенін сездіріп алған жағдайда ғана қатерге ілінбек.

Хейворд келгеиде Қырғи Көз баланың қайтып оралуын саспай күтіп отырған болатын.

Бұл кезде өзіне жүктелген сенімнен жүрегі лүпілдей соғып, қолайлы кезеңде атын шығаруға құмартқан бала түк білмейтіндей түрмен өзекті бойлап, орманға барып кірді. Қалың жапыраққа енісімен етпеттеп жата қалды да, мылтық тығылған араға жер бауырлап жылжи жөнелді. Жолы болды: келесі сәтте-ақ ол қос тұрған жотаға қарай тар соқпақпен құйындай ұшып қайтып келе жатты.

Оң қолында мылтығы бар. Жартастарға жетіп, бір тастан екінші тасқа киіктей орғып өте бергенде арттан мылтық таре ете қалды. Барлаушының қаупі рас болды. Бала қатты айқайлай алмаса да мазақтап жауап қатты; сол сәтте орманның екінші жағынан және бір оқ атылды. Іле бала да жотаның үстіне шыға келді. Ол өзіне осындай тамаша тапсырма берген атақты аңшыны қолындағы мылтығын басынан асыра көтеріп кұттықтады.

Бала тағдырына қанша қылпылдап отырса да бұғыатары қолына тигенде Қырғи Көз бұ дүниені түгелдей ұмытып кетті. Мылтығын мұқият қарап, құлағын он — он бес рет қайырып, шүріппесін басып көріп, затвордың бұзылмағанына көз жеткізген соң ғана балаға бұрылып, жараланған жоқпысың деп сұрады. Бала оған мақтанышпен қарады, ештеме айтпады.

— Еһе! Қутабандар қолыңның терісін жырып жіберіпті ғой, балақай!—деді барлаушы шыдамды баланың қолын көpiп жатып.—Қайыңның жапырағымен таңып тастасаң, тез жазылады. Ал әзірше қолыңа айырықша белгі байлап берейін. Жауынгер кәсібіне тым ерте кіріскен екенсің, батыр балам, кейін бейітіңе бірге ала кетер қасиетті тыртықтарың да мол болар. Мен скальп сыдырған талай адамды көргем, бірақ олардың мынадай ерекше белгісі жоқ. Ал, бара ғой, көсем болады екенсің!

Бала қолынан аққан қызыл қанды мойнына жібек лента таққан бекзадалардан артық бағалап, алшаң басып кете барды.

Алдағы айқастың қамын жеген жұрт баланың үлкен ерлігіне назар аудармай, әдеттегідей мақтау сөздерін де айтпады. Бірақ осы ерліктің арқасында делаварлар дұшпанның жасырынып жатқан жерлері мен арам пиғылын анықтады. Дереу гурондарды тығылған жерінен айдап шығатын арнайы жасақ жіберілді. Бұл міндет те тоқтаусыз орындалды, өйткені ашылып қалғанын корген гурондар өздігінен тайып тұрған-ды. Делаварлар оларды қостан ұзата қуып тастады да, жарлық күтіп, әрі жаудың жасырын торуылына түсіп қалудан қауіптеніп тоқтады. Екі жақтың жасағы да бой тасалап, орман ішін жазғы таңның меңіреу тыныштығы басты.

Сырттай сабырлы көрінген Ункас көсемдерді жиып алып, басшылық міндеттерді болді. Барлаушыны сыннан өткен, ысқаяқ жауынгер деп таныстырып, жиырма адамдық жасаққа бастық етіп қойды. Хейвордтың ингиздер әскеріндегі қызмет дәрежесін делаварларға түсіндірген соң офицердің өзіне бұнда да соңдай міндет атқаруды ұсынды. Бірақ Дункан одан бас тартып, барлаушының қол астында қатардағы волонтер болып қызмет еткісі келетінін айтты. Содан кейін жас могикан әртүрлі көсемдерді жауапты да белді орындарға тез-тез тағайындап шықты да, уақыт аз қалғандықтан жорыққа аттануға бұйрық берді. Екі жүзден астам адам оның жарлығын үнсіз ғана құп алып, жолға шықты.

Олар орманға кідіріссіз еніп, өз барлаушылары тығылып жатқан жерге жетті. Ункас тоқтауға әмір қылды да, көсемдер кеңеске жиналды. Әр алуан жоспар айтылды, бірақ ешқайсы да қызу қанды басшыға ұнамады. Егер Ункас өз мінезінің қызбалығына басса, сарбаздарын бірден тіке шабуылға апарып қойып қалып, шайқас тағдырын алғашқы қақтығыста-ақ шешуге тырысар еді, бірақ бұндай қимыл оның тайпаластары ұстанатын күллі әдет-ғұрып пен қағида атаулыға қайшы келер еді. Соңдықтан сақтық керек.

Кеңес еш тоқтамға келе алмай, тұйыққа тірелген кезде, жау жақтан жалғыз адамның түлғасы көрінді. Жүрісі асығыс, келіссөзге келе жатқан жан сияқты, тегінде. Саясында делавар көсемдері кеңесіп отырған қалың ағашқа жүз ярдтай қалғанда әлгі кісі қалай басарын білмей, жүрісін бәсеңдетті де, ақыры тоқтап қалды. Енді көпшілік түгелдей Ункасқа көз тігіп, жарлығын күтті.

—Қырги Көз,— деді жас көсем сыбырлап,— ол енді ешқашан да гурондармен сөйлесе алмайды.

— Ақтық деміңді ала бер,— деп барлаушы мылтығының серейген ұзын мойнын жапырақ арасынан өткізді де, қарауылын көздей бастады. Бірақ шүріппені басудың орнына мылтығының аузын төмен түсіріп, үн шығармастан селк-селк күліп ала жөнелді. Содан әлден уақыттан кейін ғана барып сөзін жалғады:— Күнәкар басым, мына байғұсты мингі деп ойлап! Оғымды кеудесінің қай тұсынан қадасам екем деп, байыптап қараған кезде ғана кенет... сенесің бе, Ункас?.. көзім музыкальна, аспабына түсе кеткені! Пәлі, мынау кәдуілгі Гамут әулие ғой!.. Бұ бейшараның елімі кімге керек, ал тілі әннен басқа нәрсені айтуға жарайтын болса, бізге пайдасы тиюі әбден мүмкін. Егер дыбыс танитын қабілетінен айрылып қалмаса, қазір мен онымен бұгыатардың лебізінен гөрі жөндем үнмен сөйлесіп көрем.

Осылай деді де Қырғи Көз мылтығын былай тастап, бұта-бұтаның арасымен жер бауырлай жөнелді. Давидке дауыс жететін жерге жақындап келген соң, гурондар қосында соңшалық шеберлікпен орындаған жыршы әуеніне салып, ыңылдап қойды. Саққұлақ Гамут та жазбай таныды (шынын айтсақ, бұндай әуенді Қырғи Көзден басқа пенде сала да алмайтын), өз даусын айнытпай келтіретін адамды Давид бір рет естіген ғой, содан да мына жерде кімнің ыңылдағанын ол бірден біле қойды. Арқасынан ауыр жүкті алып тастағандай болып, дауыс шыққан жаққа қарай жүрді. Кеп ұзамай жасырынып жатқан әншіні де тауып алды.

—Шіркін-ай, гурондардың не ойда қалғанын білер ме еді?—деп күлді барлаушы жолдасын қолынан алып, былай шығара беріп.— Егер оңбағандар жақында болып, менің дауысымды естісе, мына арада есі ауысқан екі жан бар екен деген шығар. Міне, қауіпсіз жерге де келдік, — деді ол Ункас пен оның серіктерін нұсқап.— Ал енді бізге мингілердің күллі ойпиғылын таза ағылшын тілінде ән-пәнсіз айтып беріңіз.

Давид жан-жағындағы түстері суық айбарлы да қорқынышты көсемдерге үн-түнсіз таңырқай қарап қалыпты. Бірақ аздан кейін олардың арасынан таныс адамдарын керіп, жүрек тоқтатты да, жөндем жауап қайтаратындай жағдайға келді.

—Дінсіздер қара-құрым боп шықты,— деді Давид,— а-ай, пиғылдары арам-ау солардың! Соңғы сағаттың барысында үйлері ұлыған үнге толып, құлақ жыртар қатты сөздерді қуана-қуана айтысты гой. Шынымды айтсам, осы сұмдыққа шыдамай, делаварларға қашуга мәжбүр болдым.

—Аяғың жылдамырақ болса, құлағың да қиянпұрыс қиқудан тезірек құтылатын еді ғой,— деді барлаушы сәл салқын дауыспен. —Жә, қоялық мұны! Ал гурондар қайда!

—Осы орманда, жасырынып жатыр, дәл осы жер мен өз қостарының аралығында. Көптігі соңдай — тілімді алсаңдар, кері қайт дер едім.

Ункас өз жауынгерлері саясына жасырынып тұрған ағаштарға бір қарап шықты да:

—Магуа ше? — деп сұрады.

—Іштерінде. Делаварлардың қолындағы қызды алып келіп, үңгірге қамады да, өзі құтырған қасқырдай жұлынып, жабайыларын бастай жонелді. Соңшалық неге ашуланғанын білмедім...

—Қызды үңгірге тастап кетті дедіңіз бе сіз? — деп Хейворд оның сөзін бөліп жіберді.— Қайда екенін біліп алғанымыз жақсы болды ғой! Тезірек босатудың жолы жоқ па, не істесек екен, а?

Ункас сүраулы пішінмен барлаушыға қарады.

—Қырғи Көз не айтады? — деді ол.

— Маған қаруланған жиырма жауынгер беріңіздер, өзен жағалап құндыз үйшіктерінің қасынан өтемін де, сагамор мен полковникке барып қосыламын. Сол арадан біздің әскери қиқуымызды естисіздер — мынадай желді күні даусымыздың, жетпеуі мүмкін емес. Ункас, сол заматта жауға қақ маңдайдан тиіс. Сосын олар біздің оғымыз жететін жерге келгенде бір бүйірден түре соқсақ, әскерлерінің сап-қатарын шетен садақтай қайқайтып жібереміз. Сөйтіп қостарына кіреміз де, үңгірдегі қызды босатамыз. Одан кейін гурондарды ақ адамдардың әдісімен бетпе-бет ашық айқаста тізе бүктіреміз, әйтпесе үнділердің айласын қолданып, алдап соғып, торуылға түсіріп жүріп жойып жібереміз. Бәлки, бұл жоспардың ғалымдық жағы жетіспес, майор, бірақ батылдық пен шыдам болса, толық орындалары күмәнсіз.

—Бұл жоспарыңыз маған қатты ұнап тұр,— деді Дункан барлаушының Кораны босатуды басты мақсат еткенін түсініп,— өте қатты ұнады. Тезірек кіріселік.

Салиқалы қысқа талқылаудан кейін жоспар қабылданып, жасақтың басқа бөлімшелеріне тегіс хабарланды, тиісті белгілер келісілді, сосын көсемдер өз орындарына тарқасты.





XXXII ТАРАУ

Кішкентай ғана жасағы түгел жиналған соң Қырғи Көз мылтығын алып, жауынгерлеріне артымнан еріңдер деп белгі берді де, әлгінде өздері өткен өзенге қарай бет түзеді. Жағаға жетісімен сарбаздарын тосып алып, делавар тілінде:

—Мына өзеннің қайда баратынын жігіттер біле ме екен? — деп сұрады.

Бір делавар қолын созып, екі саусағының алақанға жете бере қосылар жерін көрсетті де, былай деп жауап қайтарды:

—Күн орнына отырғанша кіші су үлкен суға барып қосылады.

—Мен де солай ойлап едім,— деді барлаушы ағаш бастарының арасынан аспанға көз тастап,— өзеннің ағысы мен тау сілемдерінің бітімі де соңы көрсетеді. Гурондарға жеткенше мына жарлауыт жағаны паналап жүреміз де отырамыз.

Жауынгерлер өз келісімін қысқа сезбен білдірді де, басшыларының жүруге ыңғайланғанын көргенде түгел дайын болмағандарын баяндап, белгі берді. Олардың айтпағын ажарларынан аңғарған Қырғи Көз артына бұрылса, жасақ соңында ән мұғалімі ілбіп келеді екен.

—Достым-ау,— деді барлаушы Гамутқа әлдеқандай көтеріңкі де байсалды үнмен мақтана сөйлеп,— бұл жасақтың өңшең жүрек жұтқан батырлардан құралғанын және оларды басқарған адам бірер сәтке де тыныштық бермейтінін білесіз бе өзіңіз? Бәлки енді бес минуттан соң, әрі кетті дегенде жарты сағаттан кейін біз әлде өлі, әлде тірі гурондардың денесін табанымызбен таптап жүретін шығармыз.

—Ондай пиғылдарыңыздан бейхабар болғаныммен, — деді екі беті қызарып, әдеттегі жасық жанарлы, сұрқай көзінде әлдеқандай от ойнаған Давид,— сіздер іздеп шыққан арумен ұзақ уақыт саяхаттас болғаным бар: талай қуаныш пен талай қамырықты бастан бірге кешкенбіз. Енді жаугершіл жан болмасам да, сол айналайын үшін қылыш асынып, шайқасқа шығуға әзірмін.

Барлаушы мынадай ғажап волонтерді жасағыма алсам ба екен, алмасам ба екен деп бірсыпыра ойланды.

—Сіз қару ұстай білмейсіз,— деді ол ақырында.

—Әлбетте, мен мақтаншақ, қанқұмар Голиаф емеспін,—деді Давид алабажақ, өрім-өрім шекпенінің қойнынан сақпан суырып алып,— бірақ, бәлки, сіздерге әлсіз Давидтің де пайдасы тиер. Жас кезімде сақпанды жақсы ататынмын, қазір де, шамасы, онша ұмыта қоймаған сияқтымын.

—Иә,— деді Қырғи Көз қайыс баулы сақпанға салғырт қарап тұрып,— жебе тартып, пышақ сілтеген жауға қарсы соғыста, бәлки, бұның пайдасы тиер еді, бірақ француздар әр мингіні жақсы мылтықпен қаруландырған. Дегенмен, сіздің қандай қайнаған оттың ішінде жүрсеңіз де денеңізге түк дарытпай, аман шығатын қабілетіңізді еске алсақ... Майор, мылтығыңыздың құлағын қайырып қойған екенсіз... абайсызда атылып кетсе, ойда-жоқта жиырма скальптен айырылып қалуымыз ғажап емес... Иә, сол қабілетіңізді еске алсақ, бізге еруіңізге болып та қалар, жыршы, бізге айқай-ұйқайыңызбен пайда тигізуіңіз мүмкін.

—Рақмет, достым,— деп Давид сақпанына салатын тас теруге кірісті.— Тірі пенденің қанын төгуге жаным құмар болмаса да, мені алмай қойсаңыз, қатты қапаланатын ем.

—Есіңізде болсын,— деді барлаушы Гамуттың басындағы жараланған жерін өз басынан көрсетіп,— біз шайқасқа бара жатырмыз, ән салу үшін емес. Арнайы белгі берілгенше, мылтықтар ғана сөйлейді.

Давид бәріне келіскендей болып, басын изеді. Қырғи Көз серіктерін тағы бір шолып шықты да, алға жылжуға белгі берді.

Бірер милядай олар өзен бойлап жүрді. Жарлауыт жағалау мен өзен бойы қаптай әскен қалың бұталар бұларға жақсы бойтаса болғанмен, үнділерге тән сақтықты ұмытпады. Екі қанаттарында, орман жаққа тесіле көз қадап, қатар жылжыған, дәлірек айтқанда, жер бауырлап жылжыған күзет болды; жасақ бірнеше минут сайын оқтын-оқтын тоқтап, сезікті сыбыс естілмес пе екен деп, тың тындап отырды. Дегенмен кіші өзен үлкен өзенге құятын тұсқа жеткенше олар ешқандай кедергі кездестірмеді. Осы арада барлаушы тағы да аялдап, оны-мұны дерек жинамақ болды.

—Шайқастың сәті түсейін деп түр екен,— деді ол Хейвордқа ағылшынша, аспанды торлай бастаған қара бұлттарға қарап қойып,— күн шақырайып тұрса, мылтық та шағылысып, қарауылды дұрыс көздей алмайсың. Жел де солар жақтан соғып тұр, яғни дұшпанның дабыр-дұбыры да, түтін де бізге оңай жетеді деген сөз, оның озі аз нәрсе емес; мәселең біздің жақтан алдымен оқ шығады да, олар оны кейінірек барып біледі. Көрдіңіз бе, бәрі де біздің жағымызда — жолымыз болуга тиіс. Міне, таса да таусылды. Құндыздар бұл өзеннің жағасын жүздеген жылдар бойына жайлаған ғой, өзіңіз де көріп тұрған шығарсыз, енді олардың қоймалары мен тоспаларының аралығында түбіртек-томаршалар көбейген де, ағаш азайған.

Жасақтың ағаш қалқасынан шығуы мұң екен, арт жақтан бірнеше мылтық қатар атылды да, бір делавар ышқына шапшып барып, қара жерге ұзынынан гурс ете түсті.

—Осындай пәледен сескеніп едім ғой!—деп барлаушы ағылшынша айқайлап жіберді де, сезін делаваршылап аяқтады.— Тасаға кіріңдер, жігіттер, атыңдар!

Жасақ табан астында жым-жылас боп кетті де, Хейворд есін жиып үлгіргенше Давидтің жанында жалғыз қалғанын бір-ақ көрді. Сәті түскенде, гурондар кері шегініп, бұлар оқ жетпейтін қауіпсіз жерде қалган екен. Алайда бұл жағдай көпке созылмады, барлаушы бір ағаштан екінші ағашты қалқалай жүгіріп, тоқтаусыз оқ атып, қашқан жауды өзі бастап тура қуды.

Шамасы, гурондар алғашқы шабуылын аз күшпен жасаған болу керек, бірақ шегінгендер өз адамдарына жақындай түскен сайын атыс та көбейіп, аздан соң қарсы жақтың мылтық саны алға ұмтылған делаварлар күшімен теңесе берді. Хейворд айқастың қалың ортасына кіре түсіп, өз жолдастарынан қалыспай, оқ артынан оқ шығарып жүр. Шайқас барған сайын қыза берді. Жараланғандар аз, өйткені екі жақта ағаш қалқалап ұрыс салады. Бірақ бірте-бірте Қырғи Көз бен оның жасағынан бақ таяйын деді. Төнген қатерді қырағы барлаушы бірден байқады, бірақ құтылудың жолын таппады. Бір қапталдан жау күшінің көбейе түскенін көріп отырса да, кері шегінбеді, өйткені олай етсе, қатер еселеп арта түсер еді. Делаварлар атысты мүлде дерлік тоқтатып, тасадан бой көтере алмай қалды. Жау қоршауы енді-енді жабылады-ау деп отырған қнын сәтте делаварлар орманның ана түсынаң Ункас қалған жақтан шыққан жауынгерлік қиқу мен тарсылдаған атыс дабысын естіді.

Бұл шабуыл өз нәтижесін дереу сездіріп, барлаушы бастаған жасақтың жағдайы бірден жеңілейіп сала берді. Тегі, дұшпан өздерінің соңына түскен жасақтың күшінен жаңылып, гурондардың көбі солай қарай ұмтылган болу керек.

Өз жауынгерлерін дауысымен де, қимылымен де жігерлендірген Қырғи Көз дұшпанды мейлінше тықсыра түсуге шақырды. Сарбаздар өз көсемінің әмірін қалт еткізбей, дереу орындады. Гурондар шегінуге мәжбүр болды да, ашық жерде басталған ұрыс енді шабуылшылардың жасырынып соғуына оңтайлы қалыңга қарай ауды. Шайқас бұл жерде бұрынғысынан да қыза түсті, бірақ пәлендей нәтижесі бола қоймады. Делаварлардың ешқайсысы оққа ұшпағанмен, кебі жараланып, қансырағандықтан әлсірей бастағанды.

Қырғи Көз қолайлы сәтті пайдаланып, Хейворд тұрған ағаштың қалқасына келді, жауынгерлерінің көпшілігі де осы маңайда екен, бой тасалап, көзге түспей жатқан жауды жапатармағай босқа атқылауда.

— Сіз ғой, жігітім, майорсыз,— деді барлаушы бұғыатарының құндағын жерге түсіріп, өзі оның аузына сүйеніп,— қашан болмасын, әйтеуір бір кезде, сізге өз әскеріңізді мингілерге қарсы бастауға тура келуі әбден ықтимал. Байқап тұрсаңыз, бұл істе ең бастысы — қолдың ептілігінде, көздің мергендігі мен қорғаныш қалқа таба білуде. Ал, айталық, қол астыңызда американдық король әскерлері болса, не істей алар едіңіз ?

—Жолды найзамен түйреп аршыр ек.

—Бұ сөзіңіздің ақ адамның тұрғысынан келгенде ғана жөні бар, ал мынадай қу медиен жерде жорық басшысы қанша жанды құрбандыққа шала алатынын алдын-ала ойлануы керек.

—Әңгімемізді кейін аяқтағанымыз жөн шығар,— деді Хейворд,— ал қазір шабуылға шықсақ қайтеді?

—Бірер минутты пайдалы ойға жұмсаудан ешқандай да жаманшылық көріп тұрған жоқпын, — деді барлаушы.— Ал шабуылға келсек, ондай іс маған онша ұнамайды, себебі бірнеше скальпті құрбан етеріміз хақ. Дегенмен, — ол басын қисайтып, алыстағы ұрыс сарынына құлақ тосты,— Ункасқа септігімізді тигізгіміз келсе, мына сұмырайлардан жолды тазарту керек!

Ол бекінген түрмен жалт бұрылып, үнділеріне өз тілінде әлдене деп айқайлады. Оның сөзіне жауап ретінде ащы қиқу естілді де, барлық жауынгерлер өздері жасырынып тұрған ағаштардың қалқасынан шыға-шыға келісті. Гурондар қапелімде сасып қалып, асығыс атты да, оқтарын далаға жіберді. Делаварлар болса, аң көрген барыстай атырылып, алға ұмтылды.

Қорқынышты мылтығын үйіре сілтеп, жауынгерлерін жігерлендіре түскен Қырғи Көз алда кетіп барады. Дұшпанның әлгіндегі айласына алданбай, бойларын қорқынышқа билете қоймаған үш-төрт көпті көрген көкжал гурон мылтықтарын топтана атып, жасақтың алдыңғы сапындағы үш сарбазды жұлып түсірді. Барлаушы да осылай болар деп қауіптенген болатын. Бірақ бұл әрекет шабуылға пәлендей эсер ете қоймады. Делаварлар жау шебіне басып кіріп, гурондарды көп ұзамай быт-шыт қылды.

Қоян-қолтық ұрыс бірер минутқа ғана созылды. Қорғанушылар түріле қашып, қалыңның арғы шетіне шыққанда ғана тоқтады да, сол арада бой тасалап, қайтадан қасарыса қарсылық көрсетуге кірісті. Айқас тағдыры аума-төкпе боп тұрған осынау қиын сәтте гурондардың ту сыртынан мылтық даусы тарс етіп, ажалды оқ қаптаған құндыз үйшіктерінің біреуінен самғай ұшып шықты. Іле-шала төбе шашыңды тік тұрғызатын, қорқынышты қиқу — жауынгерлік айқай естілді.

—Мынау сагамордың даусы! —деді де Қырғи Көз қиқуға айқай салып жауап қайтарды.— Жә, біз оларды енді алдынан да, артынан қыспаққа түсірдік!

Жаңағы жалғыз оқ гурондарға жай түскендей әсер етті. Сырт жақтарынан шабуыл күтпеген жауынгерлер үрейлері ұшып, бас сауғалап, бытырап қашты. Көбі делаварлардың оғына ұшып, соққыларына жығылды.

Біз барлаушы мен Чингачгуктың қалай кезіккеніне, тіпті Хейворд пен Мунроның одан да өткен көрісуіне тоқталып жатпаймыз. Екі жасақтың хал-жағдайын түсіндіру үшін асығыс айтқан азғантай сөз де жеткілікті болды. Сосын Қырғи Көз өз жасағына сагаморды көрсетті де, басты билікті могикандар көсемінің қолына берді. Чингачгук қолбасшылықты мәртебелі ықыласпен қабыл алды. Ол жасақты қалыңнан кейін алып шықты да, пана болар ағашы жеткілікті ойпаңға келгенде тоқтауға жарлық берді.

Ойпаң аздан соң күрт ылдилап барып, бірнеше миляға созылатын қалың ағашты қараңғы шатқалға айналып кетеді екен. Сол нудың ішінде Ункас гурондардың негізгі қолымен әлі соғыс салып жүрген көрінеді.

Могикан мен оның достары шатқалдың шетіне келіп, төменнен естілген айқас сарынына құлақ салды. Ұяларынан үркіп ұшқан құстар шатқал үстінде ағаш төбелерін айнала ұшып жүр, ана жер, мына жерден анда-санда бұрқ еткен түтін шығып, шайқастың қай түста қыза түскенін айқын аңғартады.

—Ұрыс жоғары өрлеп келе жатқан сияқты ғой,— деді Дункан топ мылтықтың залп үні естілген жақты нұсқап,— шабуылға осы арадан аралассақ, тегінде, достарымызға тигізер пайдамыз шамалы болар.

—Гурондар ағашы қалың шатқа қарай бұрылсың— деді барлаушы,— сол кезде біз олардың қапталына шығамыз... Бар, сагамор. Уақытың аз, әскери қиқуықды айтып, жас жауынгерлеріңді ұрысқа бастап кіруге әзер-әзер үлгересің. Мен осында қаламын. Менің сырым өзіңе аян ғой, могикан: бүғыатардың ескертуін естімей сенің ту сыртыңнан бірде-бір гурон тиісе алмайды.

Үнді көсемі айқасқа назар тігіп, біраз тұрып қалды; екі жақ та тік беткеймен өрлей соғысып келеді — бұл делаварлар күшінің басымдығын көрсететін айғақ-ты. Достары да, дұшпандары да әбден жақындап келгенше, делаварлар атқан оқ жер бетіне қатты нөсердің алдындағы қалың бұршақтай тасырлай жауғанша ол тұрған орнынан жылжымады. Қырғи Көз бен үш жолдасы бес-алты қадам шегініп барып, ағаш астына жасырынып, айқастың ақырын күтті.

Аздан соң атыстың ағаш арасындағы жаңғырығы басылып, ашық жерге ауысқандай болды. Сосын орман жиегінен жауынгерлер де көрінді, өзекке жетісімен шешуші шайқасқа дайындалғандай жеке-жеке топ құрап жатыр. Ұзамай қара тұлғалар қатарласа сап түзеп, қаптап кетті. Тағатынан айырылған Хейворд алақ-жұлақ етіп, Чингачгукке қарайды. Ал көсем болса, жартастағы орнынан тапжылмай, бейне қарауылдауға келген адам сияқты, айқастан көз алмай отыр.

—Делавардың, дұшпанға тиісетін уақыты жетті! — деді Дункан.

— Жоқ, әлі жеткен жоқ,— деді барлаушы.— Делавар достарының жақындағанын сезген кезде өзінің осында екенін білдіріп белгі береді. Қараңыз, қараңыз, оңбағандар ұясына қайтқан ара тәрізденіп, ана бір топ шыршаның астына ұйлығысып қалыпты. Жаратқан ием-ау! Сұмырай мингілердің осыншама тобына қисық қол қатын да оп-оңай тигізер еді-ау!

Дәп осы мезетте жауынгерлік қиқу естілді де, Чингачгук пен оның жасағы атқан залптан он шақты гурон жалп ете түсті. Бұған жауап ретінде орман жақтан және бір қиқу шығып, айнала өкірген, бақыргаң ышқынған мыңдаған дауыстан азан-қазан болды да кетті. Гурондар шыдай алмай, қатарлары қақ айырылып кетті де, Ункас бастаған жүз қаралы жауынгер сол жырыққа лап қойды.

Жас көсем қолын оңды-солды сермеп, өз жауынгерлерін қашқан жаудың соңына салды. Бірер минуттай өткенде ұрыс дабылы жан-жаққа бытырап таралып, бірте-бірте қалыңға сіңіп, жұтылып жатты. Ал гурондардың бас сауғалап қашпаған кішкентай тобы жаңа ғана Чингачгуктің жасағы тастап кеткен төбеге қарай тырмыса өрлеп келеді. Араларында алпамсадай зор денесі мен тәкаппар қимылы соңадайдан көзге түскен қорқынышты Магуа бар.

Барлық сарбазын дұшпан соңынан қуғынға қосқан Ункас жалғыз қалған еді. Айлакер Түлкіні көргенде кеудесін ыза кернеген жас батыр сақтықты ұмытып кетті. Өзінің үйреншікті атойына басып, соңынан ерген алты-жеті жауынгердің тым аз екеніне қарамастаң дұшпанына тап берді. Магуа да қолайлы сәттің туғанын сезіп, тоқтай қалды. Ызалы кекесінмен келсең кел дегендей күлімсіреп тұр. Бірақ аңғал жауым енді-енді қолыма түседі-ау деп тұрғанда тағы бір әскери атой естілді де, қасына күллі ақ жауынгерлерін ерткен Қырғи Көз шыға келді. Гурон дереу кейін шегініп, жоғары қарай өрлей жөнелді.

Сәлемдесіп, құттықтасып жататын уақыт қайда; достарын байқамаған Ункас дұшпанды желдей есіп қуып берді. Торуылға түсіп қалма деп Қырғи Көз қанша айқайласа да жас могикан ештеңеге қарамай, жауын да қаттырақ қашуға мәжбүр етіп, тасырлатып қуа берді. Аздан соң, қашқындар да, оларды өкшелеп келе жатқан қуғыншылар да вейандоттар ауылына келіп кірді.

Қалжырап әрең жеткендерімен өз үйлерін көргенде әжептәуір жал бітіп, сес жиған гурондар мәслихат үйінің алдына тоқтап, кескілескен қарсылық көрсетті. Делаварлар шабуылы жойқын дауылдай еді. Ункастың томагавкісі, Қырғи Көздің мергек оғы, Мунроның қуаты тая қоймаған қарулы қолы қатар соғып, ұзамай айнала қаптаған өліктерге толып кетті. Алайда Магуа қан майданның қалың ортасында жүрсе де денесіне соққы дарытатын емес. Жәдігөй көсем күллі жолдастарынан айырылғанын көргенде ыза мен өкініштен ышқына шыңғырып жіберді де, сау қалған екі серігін ертіп, ұрыс болған жерді тастай қашты.

Ункас тұра қуды: Қырғи Көз, Хейворд пен Давид жас көсемнің соңынан жүгірді. Барлаушы мылтығының аузын қасиетті қалқандай ілгері созып, досының кеудесін кес-кестей қорғап келеді. Магуа бір рет артына бұрылып, кек қайтармақ боп ыңғайлана берді де, келесі сәтте ол ниетінен бас тартып, ну жынысқа кіріп кетті. Соңынан қоса ұмтылған қуғыншылар күтпеген жерде оқырманға белгілі үңгірге тап болды. Қырғи Көз қуанышты үнмен енді жеңістің ауылы алыс еместігіне сенім білдірді. Бұлар ұзыншақ қуысқа жүгіріп кіре бергенде гурондар да дүркірей қашып барады екен. Жаңғырығы құлақ жарған дүңгірлек үңгірде қатын-қалаштың шаңқылы мен балалардың шырылдап жылаған үні көп дауысқа уласып, у-шу болды. Талмаусыраған әлсіз жарықтың әсерінен үңгір іші бейне тамұқтың босағасы тәрізденіп көрінеді.

Ункас бұл дүниеде өзі үшін басқа адам құрып біткендей гурондар көсемінен көз жазбай келеді. Оның бұл сезіміне Хейворд пен барлаушы да қосылатын сияқты. Қап-қараңғы, тар қуыстарды қуалаған шытырман соқпақ қиындай түсті, қашқындардың қарасы бұлдырап барып, жиі-жиі жоғалып кетеді. Бір сәт достар гурондардан көз жазып, дағдарып тұр еді, төбеге қарай өрлейтін ана бір алыс жырадан әлдекімнің ағараңдаған ақ көйлегі көрінді.

—Анау Кора! — деді Хейворд қорқыныш пен қуаныш аралас үнмен.

—Кора! Кора!— деп Ункас ілгері қарай киіктей орғып жөнелді.

—Қыз екеніне дау жоқ! — деп барлаушы да айқайға басты— Сәл сабыр етіңіз, леди! Біз жақынбыз! Қазір жетеміз!

Тұтқын қызды көрісімен қуғыншылар тіпті екпіндей түсті. Бірақ жол иір-қиыр, кей тұсы адам өте алмастай қиын, еді. Ункас мылтығын тастап, жеңілденіп жүгірді. Хейворд та сөйтті. Бірақ бұл істерінің бассыздық екенін екеуі де келесі сәтте, алдан атылған мылтық даусын естігенде ұқты. Бір гурон жыраға кіре бере артына бұрылып, мылтығын басып қалып еді, оғы жас могиканға жанай тиді.

—Біз оларды қайтсек те қуып жетіп, қоян-қолтық айқасқа мәжбүр етуіміз керек, — деді барлаушы достарының алдына секіріп шыға беріп.— Әйтпесе зұлымдар алыстан бәрімізді қырып салады. Көрдіңдер ме, сұмырайлар қызды өздеріне оққағар қалқан ретінде ұстап барады!

Жолдастары оның сөзіне құлақ қоймаса да, дұрысырақ айтқанда, не дегенін естімесе де, оның соңынан бар пәрмендерімен ілесе жүгіріп отырып, қашқындарға едәуір жақындай түсті. Екі жауынгер Кораны дедектете сүйреп, Магуаның өзі қашқындарды шегіншектеп басқарып барады екен. Бір сәт төртеуі де жыраның арғы бетіне шығып, аспан жарығында апанық көрініп тұрды да, кенет көзден ғайып болды. Онеыз да асығып келе жатқан Ункас пен Хейворд ең соңғы күштерін жиып, ышқына ытырылып ұмтылды да, жар шетіне аналар мүлдем қара үзіп кетпей тұрып шығып үлгерді. Енді жол тауға бұрынғысынан да қиялай өрлеп, тіптен қиындай түсті.

Мылтығын тастамаған барлаушы Хейвордтан кейін келе жатыр, Хейворд болса, Ункастан соң. Әншейінде өте алмайтын кедергілерді үшеуі де шыбын құрлы көретін емес.

Сәті түскенде, гурондарға Кора тұсау болып, жүрістерін мандытпады.

—Тоқта, вейандот төбеті! — деп ақырды Ункас томагавкісін безеп.— Делавар саған тоқта дейді!

—Бұдан ары баспаймын! — деп бақырып жіберді Кора терең құзға төнген қия жартастың шетіне тоқтай қалып.— Басымды кесіп алсаң да бұдан ары баспаймың гурон!

Жас аруды ұстаган үнділер томагавкілерін жулып алып еді, олардың көтерілген қолдарын Магуа тоқтатты. Қанжарып суырып, қызға бұрылды.

—Қалауыңды айт, қар,— деді ол,— не Айлакер Түлкінің вигвамына барасың, не басыңды пышаққа шаласың!

Кора оған көз де салмастан, тізерлеп отыра қалып, қолын жайды.

—Құдай-ау, жар бола көр!

—Әй, қар,— деді Магуа қырылдақ дауыспен оның жарқыраган жанарына үңіле түсіп,— қалауыңды айт!

Бірақ Кора оған көңіл аудармады. Гурон қалш-қалш етіп, пышақ ұстаған қолын аспандата көтерді де, қатты қобалжыған жүзбен, дәті бармай төмен түсірді. Аз кем толғатып тұрды да, сапысын қайта көтерді; дәл осы кезде оның үстіңгі жағынан ашы айқай естілді де, құзар биіктен жартастың шетіне барыстай атылған жас батыр — Ункас екеуінің арасына кеп топ ете түсті. Магуа ыршып кетті. Осы қарбалас сәтті пайдаланған бір гурон Кораның кеудесіне қолындагы кездігін кірш еткізіп суғып алды.

Магуа намысына тиген тайпаласының сазайын тарттырмақ боп тап беріп еді, екі ортадағы Ункастың денесі тағы да кедергі жасады. Құмар болған қызынан көз алдында айырылып қалган Магуа ызадан жынданып кете жаздап, адам айтқысыз дауыспен айқай салды да, екпеттей құлаған делавардың жотасына қанжарын тығып жіберді. Бірақ Ункас ұшып түрып, Кораны өлтірген гуронды жан-дәрмен қимылмен ұрып жықты да, әлі қурып, дұшпанына оқты көзімен тесірейе қарап, тұрып қалды. Магуа оның былқ-сылқ еткен қайратсыз қолынан шап беріп, кездігін делавардың кеудесіне үш рет малып алды. Оның бетіне шексіз өшпенділікпен тікірейе қараған Ункас соңда ғана сылқ етіп құлап түсті.

—Ая, гурон, ая!—деп жүрегі аузына тығылып, алқына айқайлады Хейворд жоғарыдан.— Сен аясаң, сені де аяйды.

Жеңіске жеткен Магуа қан сорғалаған кездігін сермеп, ыза-кек пен қуанышы аралас, дүлей дауыспен шыңғырып жіберіп еді, ащы қиқуы соңау сай табанында соғысып жүргендерге дейін жетті. Іле оған жауап ретінде барлаушының азынаған қаһарлы айқайы естілді. Алып денелі аңшы жолындағы жақпаржақпар жартастардан ауамен ұшқандай оп-оңай секіріп өтіп, жабайыға қарай зырлап келеді. Бірақ қан төгілген қорқынышты орынға жеткенде құлап жатқан өлі денелерді ғана көрді.

Барлаушы құрбан болғандарға тез қарап өтті де, өр жағындағы кедергілерге көз салды. Құз-қияның ең биігінде, жартастың ұшар басында қос қолын қаһарлана көтерген біреу көрінді. Қырғи Көз әлгі кісінің бет-жүзіне қарап жатпай, мылтығын көтеріп, көздей берем дегенде жартас төбесінен лақтырылған үлкен тас төмендегі бір гуронның басынан тиіп, ұшырып түсірді де, аңшының қарауылына іліккен жаннық беті бері бұрылды: Гамут екен сөйтсе! Осы кезде Магуа да көрінді. Ол жаңа ғана жан тапсырған соңғы жолдасының денесінен асықпай аттап өтті де, жырадан шығып, Давидтің қолы жетпейтін жер-дей құздың ұшар басына көтерілді. Енді бір ескірсе, қылтадан асып, көрінбей кетер еді. Бірақ гурон тоқтай қалып, барлаушыға жұдырығын түйді.

—Ақжүзділер — иттер! Делаварлар — қатын жүрек қорқақтар! Магуа оларды тау төбесінде қара құстарға жемтік етіп қалдырады!

Ол қырылдап күлді де, ышқына ырғыды. Бірақ көздеген жеріне жете алмай, жартастың шетіндегі бұтадан ұстап, салақтады да қалды. Қырғи Көз де қарғуға дайындалған жыртқыш тәрізденіп жерге жабысты; өзі жел тербеген ағаш жапырағындай қалтырап отыр. Тырбаң-тырбаң етіп тырмысып, Магуа әзер дегенде табан тірер тас тауып, бар күшін салып, жартасқа қайта шықпақ болды. Мықшыңдап тартылып жатып, өлгенде әрең тізесін тас қырына тірей бергенде барлаушы оның бір уыс боп бүріскен денесін қарауылына қондырып, басып салды. Гуронның қолы босап, денесі кейін шалқайды, екі аяғы ғана сол күйі сіресіп қалыпты. Ол жауына кектене қарап, сұс көрсеткен болды. Ақыры бұта қолынан шығып кетті де, ажалды басы төмен салбырап, сай табанына қарай қалбалақтап құлады.





XXXIII ТАРАУ

Таңертең ұясынан шыққан күнді ленаптар тайпасы мұңшермен қарсы алды. Соғыс дабылы біткен, гурондардың, үлкен қосын тып-типыл еткен делаварлар ежелден келе жатқан қанды кектерін қандырған. Таудың тастақ төбелерін алыстан айналып, орман үстінен қиқулап ұшқан жүздеген қара құс әлгіндегі ұрыс даласына барар жолды сілтегендей.

Қуанышты күлкі де, салтанатты өлең де естілмейді. Жеңістен туатын шат-шадыман асқақ сезімнің орнына айналаны күйкі-жүдеу, сұрқай аза басқан.

Үйлер қаңырап бос қалыпты, жабырқау жүзді, түнерген халық алқа-қотан жиналып тұр.

Анадай жерде қап-қара шаштары кеуделерін жапқан алты делавар қызы көрінеді; қимылсыз қатып қалған; үнді киімдерін жапқан Кораның денесі салынған табытқа анда-санда хош иісті тоғай шөбі мен орман гүлін шашып қояды. Қыздың денесін қарапайым матаға орапты, беті жабулы. Аяқ жағында Мунро отыр. Ақ бурыл басы төмен салбырап кетіпті, қыртыс-қыртыс маңдайынан бұйра шашы түсіп тұр. Қасында жалаңбас Гамут бар; ол қолындағы талай-талай қағида табатын кітапшаға бір, жүрегіне жақын аяулы аруға бір қарап қояды.

Хейворд та осы маңайда. Көз жасына әрең не болып, өзінозі әзер ұстап, ағашқа сүйеніп тұр.

Алайда бұл көрінісі қанша қайғылы, қанша жабырқаулы болғанымен алаңқайдың ана басындағы азалы топ бұдан да айшықты, Бұдан да әсерлі еді. Өз тайпасының ең бай, ең көрікті киімін жапқан Ункасты тірі кісідей қастерлеп, мәртебелі ұлағатпен тікеден-тік отырғызып қойыпты. Басына байлаған қанат қауырсыны, үлпілдеген үкісі қандай! Омырауы толған жарқылдаған асыл алқа, сылдыраған көп сөлкебай. Қарашығы ғана қозғалыссыз, тіршілік белгісі жоқ, олі жанар.

Өліктің алдында Чингачгук тұр. Қолында қаруы жоқ, бойына таққан асылы жоқ, кеудесіне мәңгілік бастырған өз тайпасының көгілдір ен-таңбасы ғана бар. Тайпаластары осы араға жиналғаннан бері тесірейген көзқарасын баласының жансыз ажарынан алар емес могикан.

Жақын маңайда кек қайтарар қара мылтығына сүйеніп, барлаушы тұр ойға шомған. Тайпадағы кәрі тарландар қолтығынан демеген. Таменунд баяғы төбешікке жайғасып ап, алдындагы үнсіз, қаралы жиынға қинала қарап отыр.

Үстінде бөтен елдің әскери киімі бар жауынгер топтан оқшау тоқтапты; арт жағында ұзақ сапарға жүретіндей бір топ салт аттылардың ортасында тұрған жорыққа мінер жүйрігі бар. Киіміне қарағанда өзі Канаданың губернаторына жақындығы бар адам сияқты. Шамасы, қызу қанды қарсыластарды әдейі ажыратуға келген сапарына дер кезінде үлгере алмай, енді айқастың азалы нәтижесіне сырттай ғана үнсіз куә болып тұрғандай.

Күн сәскеге таялып қалса да қаралы жиын о бастағы меңіреу қалпын өзгерте қоймады. Анда-санда қыстығып жылаған пышыл естіледі; бірақ қимыл еткен жан көрінбейді. Әредікте ғана әлдекім орнынан тұрып, қаза тапқан кісіге бағыштаған қарапайым да қастерлі ескерткіштерін әдеппен, қасиеттеп қояды.

Бір кезде көпті көрген данышпан делавар қолын созып, қасындағы жолдастарына сүйеніп орнынан тұрды. Тайпасымен соңғы рет тілдескеннен бері талай заман өткендей, әлі әбден ада болып, талмаусырап қалыпты.

— Ленап халқы! — деді ол тұйық дауыспен.— Маниттоның ақ жүзін қара бұлт басты. Ол бізден жанарын бұрып әкетті, құлагы естімейді, тілі жауап қатпайды. Сендер оны көрмейсіңдер, бірақ жазасы мен азасы алдарыңда. Жалған айтпа тек. Ленап халқы! Маниттоның ақ жүзі қара бұлтқа жасырынды.

Осынау қарапайым да қорқынышты сөздерден кейін тылсым тыныштық орнады. Айналасын қоршаған қимылсыз қаралы топқа қарағанда өлі Ункастың өзі де кеудесінде тіршілік бар жандай көрініп кетті. Жаңағы кәрлі сөздің керемет әсері аздап тараған соң сұққылдаған қоңыр дауысты әйелдер бабымен жоқтау айтып, сыңси бастады. Шерлі әуенді біреуі аяқтаса, екіншісі жалғастырып, ара-арасында көкіректері қарс айырыла өксіп-өксіп алады.

Бір қыз марқұм жауынгердің қадыр-қасиеттерін өлеңге қосып зарлай жөнелді: тайпаңды тамсандырған жас барыс едің-ау! Шықты шөпке із түсірмес мокасинің қайда, есіл ерім?, Бұландай орғып, бұғыдай жортқан жүйрігім! Қараңғы түнде жұлдыздай еді-ау жанарың! Жау қуғанда Маниттоның жай оғындай күркірейтін үніңді естір күн қайда енді маған?! Сені тапқан анадан айналдық, ондай ананың арманы да жоқ шығар!

Өзге қыздар жарық дүниеден жас жауынгермен бірге аттапган бөтен жерлік аруды жоқтады. Олар оның теңдесі жоқ сұлулығын, абзал қаһармандығын жырға қосты.

Бұдан кейін қыздар нәзік әуез бен сүйіспендікке толы сезімтал сөздерін тікелей Кораның өзіне арнап сөйледі. Сабыр сақта, болашақ тағдырыңды ойлап қамықпа, деді олар. Қасыңда қалауыңды қалт дегізбей орындайтын жас аңшы болады, қандай да қауіп-қатерден қасқайып қорғайды, жолың да жақсы, жүгің де аз болады; соңдықтан құдіретті Ункастан назарыңды алма, ықыласыңды аяма, деп жырлады. Сосын ортақ сезімге берілген албырт жанды арулар дауыс қосып, жас могиканның абзалдығына, асқан батырлығы мен адалдығына арнап ән шығарды.

Оның жүрек қалауын білетіндіктерін де жұқалап жеткізді. Қызығары делавар қыздары емес; Тұзкөл жағасын жайлаған тайпадан шыққандықтан оның есі-дерті де өз ата-бабасының сүйегі жатқан жердегі елге ауады ғой. Таңдағаны ақ түсті ару болса, тағдырдың жазмышы сол да. Сүйіктісінің ормандағы қауіп-қатері мол қиын өмірден қаймықпайтын боздақ жауынгерге әбден лайық жар екенін бүкіл ел көрді, ал енді ұлағатты данышпан әруақ оны мәңгі-бақи бақытынан ажырамайтын өрісті өлкеге алып кетті.

Одан соң, әуендерін өзгерткен жоқтаушы қыздар көрші үйде еңіреп отырған екінші сұлу

— Алисаны әнге қосты. Оны ұлпадай жұмсақ, кіршіксіз таза, жаңа жауған ақша қарға теңеді. Өзі секілді аққұба өңді сұлу жігіттің жүрек түкпірінде екенін де білетіндіктерін сездірді.

Делаварлар бәрін де бастан-аяқ асқан ықыласпен, ұйып тыңдады; әуен-жырдың оларға қаншалық қатты әсер еткені қырық құбылған бет-жүздерінен айқын аңғарылғандай. Қыздардың сыңсыған үніне тіпті Давид те ынтыға құлақ тосты; ән аяқталмай жатып-ақ шырақтай жанған жанарына қарағанда, жүрек қылын тербетер жақсы жырдан жан-дүниесі төңкеріліп кеткендей.

Барлаушы — ақтардың ішіндегі жоқтауды түсінетін жалғыз адам — ұйқыға шомғандай болып, тереңіне батып отырған ауыр ойдан оянып, ән сазына басын қисайта құлақ тосты.

Қыздар Кора мен Ункасты о дуниеде не күтіп тұрғанын айтқан кезде олардың иланғыш, риясыз көңілін түсінетін адамдай басын шайқап қойды да, іле қайтадан бұрынғы кейпіне келіп, сол қалпынан қаза жөнелту салты аяқталғанша танбады.

Салттың атқарылу барысына қадала қарап тұрған тағылар тобының ішінде Чингачгук қана ерекше күйде. Ол бағанадан бері жанарын жалғыз ұлынан бір сәтке де аударған жоқ, жиналғандар жаппай жыламсырап, бүткіл ел егілген шақтарда да безерген беті бір бұлк етпеді.

Баласының көп ұзамай келмеске кететін сүйікті жүзін соңғы рет көріп қалу үшін күллі сезімі мұз бой қатып қалғандай.

Жоқтау аяқталған соң, топ ішінен ерліктерін ел білетің түсі суық, батыр тұлғалы жауынгер шығып, қыршынынан қиылған марқұмның қасына келіп тоқтады.

— Қайда тастап кеттің бізді, делавар әулетінің мақтаны? — деді ол Ункастың жансыз денесіне қарап.— Өміріңнің өрісі жаңа шыққан күндей болса, атақ-даңқың сол күннің сәскедегі нұрынан да жарқын болды. Өзіңді айқас үстінде көрген жан сұм ажалға алдырар деп ойлап па еді? Аяғың қыран қанатындай ұшқыр, қолың шырша бұтағындай ауыр, ал дауысың бұлтты жара сөйлеген Маниттоның үніндей күшті еді. Уа, делавар сұңқары, қайда тастап кеттің сен бізді?

Оның соңынан қатар-қатар сап түзеп басқа жауынгерлер де келді.

Тайпаның ең атақты игі-жақсылары марқұмға арнаған мақтау сөздері мен жоқтау шерлерін айтып, сый-құрметін білдіріп болған соң, тағы да тым-тырыс, тылсым тыныштық орнады.

Өстіп тұрғанда қай жақтан шыққаны белгісіз, әрең-әрең талып жеткен әуенге ұқсас әлсіз дыбыс естілді. Әлгі үн біртебірте күшейіп, құлаққа еркінірек жете бастады. Алдымен ыңылдай созылып, артынан әлсін-әлі қайталанған күңкіл Чингачгуктің аузынан шығып тұр екен. Бұл соның жоқтауы, азалы әкенің баласын аңсауы еді. Сагаморға бір жан тіке қарамаса да, қалың шоғырдың бас көтере құлақ тосып, елегзи тыңдауынан мына халықтың дәл қазір оны Таменундтан кем көрмей тұрғаны айқын аңғарылды. Бірақ олар құлақтарын босқа түріпті. Сөзі айқындалып, енді-енді қатая түскен қоңыр дауыс жел ұшырып әкеткендей әлсіреп, дірілдеп барып, сагамордың ерні жымқырылды да, мүлде өшіп тынды. Достарының сезіміне не бола алмай тұрғанын түсінген делаварлар құлақ тосуларын дереу қойды да, әдеп сақтап, жат жерлік аруды жерлеушілерге қарай бұрылып кетті.

Кәрі көсемдердің біреуі әйелдерге белгі берді. Жас аруды мадақтап жаңа жоқтау сыңсыған қыздар Кораның денесін иықтарына көтерді де, жайлап басып, ілгері жылжыды. Делаварлардың өлік жөнелту салтына манадан бері тесіле қарап тұрған Гамут енді ес-ақылынан айырылып қалған қыз әкесіне еңкейіп, құлағына сыбыр етті.

—Аналар қызыңның сүйегін алып барады. Біз де соңдарынан барып, христианша қойылуын қадағаламаймыз ба?

Мунро селк ете түсті. Айналасына алақтап қарап алды да, орнынан тұрып қаралы топтың артынан жүрді. Қарт әкенің қайғысына қабырғалары шындап қайысқан достары да ілби басып, қасына ерді. Мынадай тамаша сұлу қыздың жасына жетпей, қыршынынан қиылған аянышты өліміне жаны күйзелген жас француз да жерлеуге қатысуды жөн көрді. Ал тайпадағы ең соңғы әйел қаралы шерудің сапына кірісімен еркек ленаптар Ункастың алдына қайтадан топтасып, бұрынғысындай салтанатты да үнсіз қалыптарына ене қалды.

Кораның бейітін шоқтана өскен балашық шыршалардың саясындағы кішкентай төбеден қазыпты. Осы араға келген соң қыздар өлікті иықтарынан түсіріп, жерге қойды. Үнді ғұрпын жақсы білетін барлаушы аруларға қарап:

—Қыздарым міндеттерін жақсы атқарды,— деді,— ақ адамдар сендерге риза.

Мақтау естіген қыздар бұрынғыдан да бірегей қимылдап, өлікті қайың қабығынан әдемілеп істеген табытқа салды да, қараңғы-қапас, соңғы мекеніне түсірді. Сол үнсіз қалыптары бейітті көміп, жас топырақтың бетін гүл-жапырақпен жасырды. Бұдан соң, енді не істерлерін білмей, аңырып қалып еді, тары да барлаушы көмекке келді.

—Жас келіндср, сендер өз міндеттеріңді жақсы атқардыңдар,— деді ол,— ақжүздінің жаны о дүниеде тамақ та ішпейді, киім де кимейді... Менің байқауымша,— ол әлде бір қасиетті жырды шырқамақ боп кітабын ашқан Давидке қарап қойды,—христиан ғұрпын менен гөрі жақсырақ білетін кісі сөз алайын деп тұрған сияқты.

Қыздар былай шығып, болар істі сырттай бақылады. Давид өзінің құдайшыл сезімдерін әнге қосып, жалбарынып болғанша олар таңырқағанын сездіріп тырс еткен де жоқ, бір ауыз сөз айтқан да жоқ. Өздері білмейтін сөздерді, сол сөздердің мәнінде жатқан қайғы-қамырықты түсінгенсіп тұра берді.

Екіленіп алған Гамут қасиетті әнді келістіріп тұрып шырқады. Саңқылдата салған гимнін салтанатты да меңіреу тыныштықта қалай бастаса солай аяқтады.

Гимннің соңғы сазы созыла барып тынған кезде жиналғандардың үркек көзқарасы бірте-бірте қыз әкесіне ауып, сыбыр-күбір естіле бастады. Мунро аппақ бұйра шашты басынан киімін алып, айналасын қоршаған әйелдердің ұяң да момақан тобына шола көз жіберді. Сосын барлаушыға сөзімді тыңда дегендей белгі беріп, былай деді.

—Мынау абзал жанды әйелдерге айт, қайғы жұтқан өлмелі шал алғысын айтады де...

Мунроның басы қайтадан кеудесіне салбырап, ұйқылы-ояу қалпына түсе берді. Бірақ жоғарыда айтылған француз жігіті ақырын ғана шынтағынан ұстап, құста басқан шалдың назарын өзіне аударып алды да, анадай жерде қымтай жабылған жеңіл зембіл көтеріп бара жатқан бір топ жас үнділерді көрсетті, сосын қолын жоғары сермеп күнді нұсқап қойды.

—Сэр, сізді мен түсініп тұрмын, — деп күбірледі Мунро мықтымсып,—түсініп тұрмын. Аспан әмірі соңдай болса, көнбеске не шара... Кора, құлыным-ау! Құста басқан әкенің құдайға құлшылығы саған көмектесер болса, ендігі ең бақытты жан атанар ең ғой!.. Жә, жүрелік, джентльмендер,— деп ол айналасына қатты қиналған, қапалы жүзбен қарап қойды.— Борышымызды атқардық, кетейік бұл жерден!

Минут сайын тағатынан айырыла жаздап, өзін-өзі әрең ұстап тұрған Хейворд мына бұйрыққа бірден бағынды. Серіктерінің атқа мініп жатқан сәтін пайдаланып, барлаушының қолын қысып қоштасты да, онымен британ армиясында кездесуге келісті. Сосын ол еріне қарғып мініп, атын тебініп қалды да, ішінен Алисаның солқ-солқ етіп өкси жылаған үні естіліп тұрған зембілдің қасына барды.

Сөйтіп Қырғи Көзден басқа ақ адамдардың бәрі де — басы кеудесіне салбырап кеткен Мунро, Монкальмнің адъютанты мен соңың нөкерлерінің қасында қайғылы үнсіздік сақтап, ілбіп бара жатқан Хейворд пен Давид — осылардың бәрі де делаварлардың алдынан өтіп, ну орманға кіре берді.

Ал Қырғи Көз үйреншікті ортасына қайтып оралды. Дер кезінде келген екен: делаварлар Ункасқа аң терісінен тігілген кебіндік киімін кигізіп қойыпты. Марқұмның жүзіне барлаушының соңғы рет сүйсіне көз тастап, бақұлдасуы үшін үнділер біраз тоқтап тұрды; сосын Ункастың денесін енді қайтып ашпастай етіп орап тастады. Әлгінде қызды жерлеген шеру сияқты қаралы топ алға шығып, күллі тайпа жас көсемнің уақытша моласының басына жиналды. Уақытша болатын сесебі — могиканның сүйегі кейінірек ата-бабасы жатқан жерге қойылуы тиіс.

Делаварлар Ункастың бейітіне қарай ағылды. Бұнда да Кораны қоярдағы секілді қайғы басқан азалы жүздер, сол бір меңіреу тыныштық, сол салтанат, қастер-құрмет. Марқұмның денесін көр ішіне бетін күншығысқа қарата отырғызып қойды; жанына соғыс құралдары мен аңшы жабдықтарын тастады. Бейітті кеміп, жабайы аңдар қазып кетпейтін етіп қоршады.

Жерлеу аяқтады. Жиын енді қаза жөнелтудің келесі салтына кірісті.

Ел назары қайтадан Чингачгукке ауды. Ол әлі жұмған аузын ашқан жоқ-ты, бірақ ақылман жауынгердің аузынан шығар асыл сөзді естуге бәрі де құмартып тұрған. Ел тілегін ұққан айбынды сарбаз бүркеулі бетін ашып, айналасына қатулана қарап қойды. Жымқыра қысқан ерні жазылып, азалы таң атқалы бергі ұзақ үнсіздіктен кейін тұңғыш рет тіл қатып, дауыстай сейледі.

— Бауырларым қайғыға қайысқаны несі? — деді ол айналасын қоршаған жауынгерлердің тұнжырағаң азалы жүздеріне қарап.— Қыздарым не деп жылайды? Қыршын жастың, аңы көп аймаққа аттанғанына ма,боздақ көсемнің өз өміріне берілген мерзімді адал аяқтағанына ма? Ол мейірімді болатын, әділетті болатын батыр болатын. Кім олай емес дей алады? Маниттоға керегі де соңдай жауынгер ғой, әнеки шақырып әкетті. Ал маған, Ункастың перзенті мен Ункастың әкесіне, келер болсақ, мен деген — ақжузділердің ағаш шапқан жолындағы қылқанынан айырылған қу қарағаймын. Менің тұқым-жұрағатым Тұзкөл жағасынан да, делаварлар тауынан да алыстап кетті. Бірақ ешкім де тайпаның ұлы жыланы ақылынан алжасыпты дей алмас. Мен жалғыз қалдым...

—Жоқ! жоқ!— деп айқай салды Қырғи Көз. Ол досының қатып қалғандай қимылсыз, қасарған кескініне манадан бері тесіле қарап, сабыр сақтап тұр еді, дәл осы арада ұстамдылығынан айырылып қалды.— Жоқ, сагамор, сен жалғыз емессің! Рас, біздің теріміздіңтүсі әр түрлі болар, бірақ барар жолымыз біреу. Сен сияқты менің де туған-туысқаным жоқ, өз елім жоқ. Ункас тумысынан қызыл тәң қан жағынан саған жақын, сенің бел балаң болатын, алайда мен айқасқа шықсақ — қасымда жүретің ұйқыға кетсек — қойнымда жататын боздақты ұмытар болсам, бәрімізді жаратқан қасиетті ием теріс айналып кетсін. Баламыз бізді тастап кеткенімен сен жалғыз қалған жоқсың, сагамор.

Чингачгук барлаушының қатты тебіреніс үстінде Ункастың жас бейітінен асыра созған қолын ұстай алды да, қаһарынан қалың қол қаймығатын қос батыр қатарласа бас иді. Жаңбырдай сорғалаған көз жасынын, ыстық тамшылары Ункастың бейітіне тырс-тырс тамып жатты.

Осы өлкедегі атағы жер жарған екі жауынгердің ет-жүрегі егілген мынадай сезім, толғанысы кезінде орнай қалған тыныштықты Таменундтың булыға шыққан даусы бұзды.

—Жә, болды!— деді ол.— Тараңдар, ленап балалары. Маниттоның ашуы тарқаған жоқ әлі. Таменунд енді не бітірмек? Жер, әлем ақжүзділерге бағынды, қызылтәндердің күні әлі туа қойған жоқ. Менің күнім тым ұзаққа созылып кетіпті. Өмірімнің таңы атқанда Унамис ұрпағының бақытты да қайратты шағын көріп едім, ал енді бүгін, күнім батар, зауал шақта парасатты могикандар әулетінің ең соңғы жауынгері қалай өлгенін көріп тұрмын!

Соңы





