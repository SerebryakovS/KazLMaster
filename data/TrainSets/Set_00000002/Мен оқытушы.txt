МЕН ОҚЫТУШЫ

(Жазбалар)

Жылдың август айында маған инспектордан қатынас қағаз келді. Бұл қағазда сол жылғы 15-августан бастап, Ырғыз уезіндегі Толағай болысына қарайтын Кіші құм дейтін жердегі ауылдық мектепке оқытушы болып тағайындалған екем. Сентябрьдің біріне дейін сол ауылға қалайда болса жетуге тиісті болдым.

Бірақ мені кеп ойландырған осы қатынас қағаз болды. Кіші құм Қостанайдан мың шақырымға жуық жер еді. Ал енді, мұның үстіне бұл жердің өзі мен туып ескен ауылдың жері сияқты көк шалғын сулы-нулы жер емес, қызылшағыл, шаңытып, құлазып жатқан байтақ бір белес-белес құм, шөл деп еститінмін.

Менің несібеме әрі шалғайдағы, әрі шөлдегі ауыл тигені көп толғандырды.

Оның толғандыратын да орны бар еді. Әлді адамдардың балалары болыстық мектептерде, жақсы жерлерде орналасып қалып жатқанда, мені Кішіқұмның шеліне айдағалы отыр. Әлде бұған Қаржасовтың суық қолы тиді ме? Болмаса уездік ұлықтың қаһарына ұшырадым ба? Тілмаш болмадың деп, не болысқа песір болмадың, деп, адамды жер аударуға бола ма екен?

Осы хабарды естіген ауыл адамдары да наразы болды. Әкем мен шешем:

— Бармай-ақ қой, шырағым,— дей бастады. Үлкен ағаларым да мақұл көрген жоқ.

1901

— Мың шақырым жердегі шөлге барып қайтесің...— деді Әбжан ағам бір сөзінде, одан да елде бол, бір-екі жыл тынық, дем ал,— деген кеңес берді.

Бірақ осы ақыл-кеңестердің бәріне де ыңғай бермеген Кәмел ағам:

— Осынша оқығанда, ауылға келіп жату үшін оқыған жоқсың ғой. Алыс болса қайтеді? Онда да осы өзіміз сияқты қазақ емес деймісіңдер ? Алыс деп үйде бұғып жатуға болмас, баруың керек Спандияр! — деген ақыл айтты.

Кәп ойландырып, көп толғандырған қыруар ойларды, ақырында, бір ой жеңді. Ол ой — шалғай болса да сол құмның, ішіндегі ауылға баруың керек. Мәдениет шамын сол жерге де барып жақ. Бір кездегі езің сияқты есілдерті оқу болған бірақ сол оқуға қолы жетпей отырған нашарлардың балаларын да оқыт деген ой еді.

Кәмел ағам екеуміз әке-шешемді де, қалған туған-туысқандарды да көндіріп, енді сол Кішіқұмға жүру қамына кірісе бастадық. Мен әуелі Қостанайға соғуым керек. Одан кейін Торғайды басып өтіп, Ырғыз арқылы Кішіқұмға баруым керек.

Үйренген дағдылы әдет бойынша, осы сапарымда да Кәмел ағам мені Қостанайға дейін шығарып салды. Қостанайға келіп керекті оқу құралдарын сатып алдым. Документімді түзеп алған соң ылау жалдап Кішіқұмға тартып кеттім. Бұл менің өмірімдегі тұңғыш рет шеккен алыс сапарым еді. Мен осы сапар үстінде талай хикая естідім, талай уақиғаны да, ел ішіндегі әралуан сорақылықты да көрдім. Оқушыларымды сол кездегі ауылдың жалпы жағдайымен таныстыру үшін бір-екі оқиғаға тоқтап өткім келеді.





Қара бақсының хикаясы

Мен әлденеше ылау алмастырып сапар шеккелі жеті күндей болған. Ұшы-қиыры жоқ, құлазып жатқан меңіреу даламен жүріп келемін. Осы дала елсіз жерінде «құс ұшпас, құлан жортпас» шел сахараға айналып кетеді. Сол сахараны суыт жүріп, аралары шалғай жатқан бір ауылға түстеніп, бір ауылға қонып. келемін. Елсіз жерлердегі шашау-шашау көрінген ескі обалар маңында кекте жалғыз-жалғыз қалықтаған қарақұстар ғана көрінеді, жол бойында қазықтай шаншылып шиқ-шиқ еткен саршұнақ дауыстары ғана естіледі.

Біз Толағай болысының шетіне ілігіп, тағы да бір тәулік жүргенімізде Кішіқұм әлі де жеткізер сияқты емес еді.

Бары екі атты ғана жолаушы едік. Күн ұзын ат шалдырмай жүріп, шаршап, тіліміз аузымызға сыймай шөлдеп келе жатып, кешке қарай ел қарасына ілестік. Шеткірек қонған бір ауылдың ортасындағы үш-төрт ақ боз үйдің сыртына келіп тоқтадық.

Ауылға жақындап келе бергенімізде атшы маған қарады да:

— Сіз бұл ауылдың мән-жайың әдет-ғұрпын білмейсіз ғой... көп үндеуші болмаңыз, сіз үшін мен-ақ сөйлесейін... — деген болатын. Оның неге олай дегенін түсінбеген мен:

— Мақұл! — дей салған едім.

Ортадағы үлкен үйден ұзын бойлы, қапсағайлау келген ақсақалды кісі шығып жөн сұрады.

Атшы мені дәріптеп таныстыра бастады:

— Бұл кісі,—деді атшы мені нұсқап. — Петерборда оқыпты, содан Орынборға келіп, одан шығып Қостанайға барыпты. Қостанайдан шығып, Торғай арқылы Ырғызға барып, одан шығып енді елді аралап келеді. Елдің тұрмысымен халықтың хал-ахуалымен танысып келе жатқан адам,— деп тынысын бір-ақ алды.

— Қош келдіңіз, түсіңіз,— деді ақсақал.

Түстік. Үйге кірдік. Беті-қолымызды жуып, жайласып отырғаннан кейін қымыз келді. Ақсақал мал әкелуге бұйырды. Бәйбішесінің қызметшісі болса керек жұпыны киінген бір әйел сыртқа самауыр көтеріп шығып кетті.

— Бұл кісінің лауазымы қандай ? — деп сұрады бай, біз таңдайымызды жібіткен соң.

— Лауазымы,— деді атшы,— өшетін. Былайша айтқанда ұлық. Демек осы елдегі ұлықтардың үстінен қарайтын ең әйдік ұлық.

Мен жаратпаған пішінмен атшыға қарап едім, ол «тек отыр» дегендей, басын шайқап, ернін тістеп қойды.

— Баратын жерінің бағдары қайсы жақ? —деді тағы да бай.

— Кішіқұм. Сол жердегі бір шаруалардан патша ағзамға арыз түскен екен. Соны патша ағзам тексеріп кел деп, осы кісіге міндет етіпті ғой...

Мен байдың көзін ала беріп:

— Жетер енді, доғар,— дедім атшыға күбір етіп.

— Құлдық тақсыр,— деді атшы,— қойдым. Мұнымыз құпия ма еді? Құпия деп айтып қойсаңыз еді.

— Нені?

— Әлгіні...

— Әй, қойшы әрі,— дедім мен.

— Қойдым дедім ғой, шырағым, қойдым...

Күн кеш болды. Біз сыртқа шықтық. Мал да сойылып, қазан да асылыпты. Біз түскен үйдің маңында бір топ адам жиылып қалыпты. Олар біздің келген хабарымызды естіп: «Үлкен бір ұлық келіпті, өзі орысша кеп оқыған қазақ дейді... Соны көреміз» деп келген адамдар екен.

Мен атшыны оңаша шығарып алып, қатты ұрыстым. Сескендірейін деп:

— Басқа-басқа, өтірік айтқаның қалай? Мені «осы елдегі ұлықтардың үстінен қарап жүрген үлкен ұлық» деуің қалай? Осы өтірігіңді әйгілеп, ел алдында масқаралайын ба? — дедім.

— Ойбай-ау,— деді атшы таңданып,— бала екенсің ғой... Өзің кімнің үйіне түсіп отырғаныңды білесің бе? Әлгі шал осы ауылдың құдайы емес пе? «Үлкен ұлықпын» демесең, үйіне жан түсірмейтін нағыз Қарынбайдың өзі. Байды аясаң, езің біл... әйтпесе мұндай сасық байды қорқытып жеген асың да сұраусыз, қорқытып мінген атыңның тері де адал,— деп атшы ойындағысын айтты.

— Мұның дұрыс. Тек өзіңдей жігітке өтірік айтқан жараспайтын сияқты,— дедім.

— Мен саған айтсам, әлгі қу шалдың төрт әйелі бар болатын. Ең соңғы әйелін биыл алған-ды. Кішіқұмдағы момын шаруаның қызы болатын. Өзі жас қыз еді, он жетіде ме, он сегізде ме?.. Бишараның хәлі не болды екен? Соның халін білмей осы ауылдан аттанбаспын — деп атшы ауыр күрсініп ойланып қалды.

— Бірақ енді, қисынсыз өтірік соға берме! —дедім.

— Қисынын келтіремін ғой!.. Қисынын келтіре алмайтын болсам, өтірік айтып нем

бар? — деп күлді атшы.

— Жоқ, батыр, әлгі айтқандарың да жетер, енді доғар...

— Мақұл,— деді атшы, бірақ реті келіп қалып,... лажсыздан айтуға тура келмесе, айтпай-ақ қояйын.

— Сені біреу зорлар деймісің, лажсыздан айтқандай? — дедім мен күліп.

— Кейде реті келіп қалады, құрымағырдың...

— Реті келіп қалса да айтпа.

— Бауырым, енді оған қолқа салма, реті келіп қалса, айтпасқа болмайды...— деп атшы күмілжіп қалды.

Біз үй жаққа қайта оралғанда, бір-екі ақсақал адам бізді қарсы алды. Сәлемдесіп, аман-сау сұрасқаннан кейін бәріміз үйге кірдік.

Дастарқан жайылып, самауыр кіргізілді. Шай үстінде әлдеқандай бір аурудың жайынан әңгіме басталды. Үй иесі ырғалып, тамағын кенеп:

— Ол кісіден айырылдық...— деп бөгеліңкіреп қалды.— Қайда кеткенің кім әкеткенін біле алмай дал болып отырмыз,— деді.

— Айтпақшы, Қара бақсыға қаратып жатыр деп еді ғой,— деді ақсақалдардың, біреуі. Шетірек ауылдың адамдары екенін аңғардым.

— Қаратуын қаратқан едің бірақ Қара бақсының қолынан келмеді... тіпті ол кісінің езі масқара болып қалды... Ол кісі қазір тоқалдың үйінде жатыр. Бақсы аурудың иелері келіп әйелді көтеріп әкетті дейді,— деп бай әлгідегіден гөрі сөйлей бастады.

— Екеуі оңаша үйде ме еді? — деді менің атшым.

— Иә, оңаша үйде болатын. Ауылдан оқшаулау, Апандыкөл басына өз алдарына үй тігіп бергенбіз,— деді бай.

— Онда, әрине, аурудың иелері болды ғой. «Аурудың иелері» мықты болса, бір бақсыға күш бере ме? Өлтіріп кетпеген қайта!.. Біздің елде де осындай бір уақиға болған...— деп атшы маған бір қарап қойды.

— Әбүйір бергенде тірі қалдырыпты... Құдайдың кереметі десеңдерші! Бұрын ес-түсі дұрыс әйел, бақсымен екеуі үйде қонған түні-ақ жынданып, бақсымен алысып шығыпты. Келесі күні жылап шығып, үшінші күні түн ортасы ауа берген кезде үйге үш әйел кіріпті,— деп бай мүдіріп қалды. Екі қонақ ақсақал жағаларын ұстап «астапыралла» десті.

— Үшеуінің де қолдарында әйдік қамшылары бар дейді,— деп бай атшыға бір қарап қойды.— Екеуі бақсының кеудесіне мініп алып, дыбысын шығартпай қойыпты. Біреуі ә дегенше сыртқа алып шығып кетіпті. Қалған екі ми л бақсының сақалын жұрдай етіп күзеп тастапты. Ол аз киімін сыпырып алыпты да, үндей алмастай қып тығыпты. Көйлегін басына түріп, әйдік қамшымен сойыпты... Ұрып-ұрып есін тандырады да, теріс қаратып, аяқ қолдарын керегеге керіп таңып тастапты... Сөйтіп, өздері ғайып болыпты...

— Астапыралла, жын-шайтан болғаны ма?—деді бір шал

— Енді кім болсын?.. Қазір бақсы ауру... Әйел содан бері жоқ. Бақсыға бал ашып көр десең: «бал аша алмаймын келмейді» дейді.

— Аурудың иелері болды ғой... Дию перісі екен...— деді екі ақсақалдың бірі.

— Адам перісі болу керек...— деді атшы.

— Адам перісі де бола ма екен? —деп қалды бай.

— Болады,— деді іркілместен атшы,— болғанда қандай... Қаптауының арғы бетінде тұратын бір тайпа адам перілері бар деседі...

— Мен әйел кім еді? — деп сұрадым. Ақсақал сәл бөгеліңкіреп отырып:

— Менің кіші әйелім еді, биыл алғанмын. Жасы он тоғыз-жиырмада болатын. Қыздай «қырық жеті» беріп, ел жұртының, ризалығымен алып едім... Соның аяғы осылай болып шықты,— деді бай.

— Перзент үшін алған ғой баяғы,— деп қойды бір ақсақал.

Бір даяршы жігіт үйге кіріп, қолымызға су құйды. Дастарқан жайылып, табақ тартылды. Атшы екеуміздің төсегіміз сыртқа салынған екен. Атшы етігін шешіп жатып мырс-мырс күлді.

— Неге күлесің? — дедім таңданып.

— Әбден оңдырмаған екен!—деді атшы күлкісін жимай.

— Кім?

— Жігіттерді айтам.

— Қайдағы жігіттер?

— Бақсыны сабап, әйелін алып кеткен жігіттерді айтам.

— Сен қайдан білесің?

— Неге білмеймін? Осы сияқты уақиға біздің елде де болған... Тек біздің елде мұндағы сияқты әйелді алып кетпей, бақсының өзін матап құдыққа салып кеткен еді... «Адам перілері» дегенім сол еді. Түбінде естірміз: әйел болып келіп жүргендердің біреуі қыздың ғашық жігіті болу керек те, қалған екеуі ертіп келген жолдастары болу керек. Ертең осы ауылдың бір адамы сіз мінген ылау атын алып қайтуға еріп шығар... Сол атшыдан сұрай қалсаңыз, әлгі қожаның хикаясына әбден қанасыз... Ат соғып шаршап келдіңіз ғой. Таң болса қысқа. Әлі де екі-үш күн жол жүресіз. Жайлы жатып, жақсы тұрыңыз, деп атшы өз елінде болған уақиғаны айтқысы келмеді.

— Сендей жігіт кез келсе, жақсы...— дедім мен ұйқым келе қоймаған соң, атшыдан тағы да сөз тартайын деп.

— Ауыл арасындағы уақиғалар шын болса, ақыры жұртқа аян болмай жатпайды ғой,— деді атшы ұйқылы-ояу дауыспен...

Таңертең шай, шайдан кейін қымыз ішіп, жүру қамына кірістім. Кішіқұмға дейін байдан ылау ат мініп, сәске түсте әрі жүріп кеттім.





Надандық құрбаны

Осы ұзақ сапарымда менің атқосшыдан жолым болды. Әлгі ауылдан ерген атшы да бір кезде болысқа шабарман болған өзінің айтуынша, «ат арқасына ерте мінген талай жерді шарлап, дүние көрген» адам екен.

Өзі әңгімешіл де кісі екен. Ауылдан шыға бере-ақ аты-жөнімізді сұрасып біліскен соң, өз жайын айта келіп, маған:

— Әлгі қонып шыққан байдың кім екенін жақсы білмейтін шығарсыз?—деді.

— Білмеймін — дедім мен.

— Ол біздің бір жамағайынымыз болады,— деді атшы,— Қосақ деген кісі. Биыл жетпістің жетеуінде ғой деймін. Өзінің бұрын үш әйелі бар еді, биыл он тоғыз жастағы бір қызды алған болатын. Ертең кешке сол қыз аулының төңірегінде болсақ керек. Қыруар мал беріп алып еді... Сіз, Қара бақсының хикаясын естіген шығарсыз?

— Иә, шет жағасын естіген ем,— дедім.

— Естісеңіз, қызды алып қашып кеткен ғашық жігіті боп шықты.

— Бәлкім, басқа біреулер шығар? — дедім мен.

— Басқа біреулер емес, ғашық жары. Не керек қыз да, жігіт те байды тақырға отырғызып кетті. Біздің байдың өзіне сол керек! Үш қатын жетпегендей... Есі бар, дені дұрыс адам жетпіс жетіге келгенде он тоғыз жастағы қызды алар ма? Бар айтатын сылтауы «балам жоқ» дейді. Құдайдың бермеген баласын тартып алмақшы ма екен? Озбырлық, асқақтық не істеткізбейді?

— Есуастық! — дедім мен.

— Оның әлі қызығы бар,— деді атшы,— өзі қарапайым қыз болса екен-ау, оқыған қыз!

— Оқыған деймісіз?

— Иә, оқыған да, кәдуілгі Ырғызда орысша оқыған. Ал ғашық жігіті, сізден несін жасырайын біздің жиеніміз болады. Ақты, қараны айыра білетін аздап болса да, аздап таза білетін жігіт. Осындай көзі ашық жастарға жармасқан кім десеңізші? Алжыған қу бас. Тек баяғы малға сенген бір тоң мойын надан.

— Япыр-ай, оқыған қыз болса, әуелде оған қалай көнді екен? — дедім мен.

— Әй, шырағым-ай,— деді атшы,— заман мықтынікі ғой. Қыз бармаймын-ақ деген шығар, жылаған шығар... Бірақ ағайыны ырық бермеген соң, қыздың қолынан не келсін? Әйтсе де, шіркін оқығанға не жетсін!.. Шалдың қасына бір күн түнемей-ақ кетті. Ойбой, біздің бай оған не көрсеткен жоқ? Қызды көкала қойдай қылып сабады да, құдыққа да салды, «шұнақ күң» деп отынымен кіргізіп, күлімен шығарып, күнде сілеп көндірмек болды да... Бірақ жеңе алсыншы! «Тең теңімен тезек қабымен» деген бар емес пе? Ақыр аяғы қыз теңін тауып қашып кетті.

Неткен тағылық. Сексенге келіп қалған шал он сегіз жастағы қызды қалың мал беріп сатып алады. Ол қыз қаусаған шалдан таяқ жеп, қорлық-зорлық көріп, ауруға шалдығады, оны түк білмейтін надан бақсы «емдейді». «Не деген сұмдық? Не деген қараңғылық?! Бұл қараңғылықтан халық қашан жарыққа шығады? Бұл ғұрып пен салт қашан жойылады»,— деп ойлап келемін. «Әттең, осы туралы жұрт, көп оқитын роман хикая, әңгімелер жазар ма еді! Сол романды ел ішінде таратар ма еді! Бірақ сол әңгіме, хикая, романдарды жазатын жазушылар қайда? Оны бастырып шығаратын баспа орындары қайда? Оны оқитын сауатты адамдар қанша?» — деген де бір ой келді.

Түсте бір ауылға түстеніп аттанған соң, кештете келіп бір ауылға қондық. Үйдің иесі қырық, қырық бес шамасындағы момын ғана шаруа екен. Қаралы үй екен. Бәйбішесі кеше ғана баладан қайтыпты. Білмей түсіппіз.

Үй иесі, шағын ғана дәулеті бар, Ораз деген момын адам, біз жайласып отырғаннан кейін әйелінің қалай қайтыс болған жайын айтты. Әйелінің баласы теріс келе ме, қалай, бір тәулік толғатып босана алмай қиналады. Көмек көрсететін дәрігер атаулы жоқ кез. Үрейленген Ораз бақсыға шабады. Бақсы әйелдің тамырын ұстап қарайды да: «албасты иектеп жатыр екен... Отқа май құйыңдар, түз салыңдар...» деп, онсыз да хәлі бітіп, елім үстінде жатқан әйелді қамшымен ұрады. Әйел бір уақытта кезін ашып: «Оразай, өлтірді ғой мынау!» деуге ғана тілі келіпті. Осыдан кейін талып кетіп, түн ортасы шамасында қайтыс болыпты. Шаруа өтелмес қайғысын екі көзінен егілген жасы, мөлт-мөлт етіп, бетіне сорғалап отырып айтты.

— Үйелмелі-сүйелмелі үш бала қалды бишарадан — деді шаруа даусы бұзылып.— Үлкен балам — алтыда, ортаншысы — төртте, ең кішісі — екіде. Жастайынан жетім қалды балапандарым. Қайтермін? — деп күңіреніп ауыр күрсінді.

Жайлап отырып көңіл айтқаннан басқа қолдан келер ешнәрсе жоқ. Тек көкірегім қақ айырылып, ішімнен ғана: «неткен бақытсыз, неткен сорлы халық едік. Әлде қор болып, құруға бет алған халық па едік»,— деп қынжылып отырып, біраздан кейін сыртқа шықтым. Атшы да ере шықты. Ол менің қынжылғанымды байқап қалса керек маған қарап:

— Шырағым, қынжылма! Бұл елдің көрген күні осы ғой. Мұның әлі талайын көресің, бұдан да сорақысын көрерсің. Сорлы болған халық емес пе, қайтерсің,? Өздерің сияқты кезі ашық, оқыған жастар елді өгіздей өрге сүйремесе, құлдырап бара жатқан ел ғой бұл,— деді.

Сауатсыз, қарапайым адамның сөзі мені қайран қалдырды. Халық өз хәлінің мүшкіл екендігін сезе бастаған екен деген ойға келдім. Ел санасының ояна бастаған жайы мені әрі қуандырды, әрі маған қуат бергендей болды. Тіпті еңсем көтеріліп, көңілім өсіп қалды. Өзім келе жатқан Кішіқұмдағы елдің де осындай талай есті адамдары бар болар, көзі қараңғы болса да, көңіл сайраған ойшыл адамдары, тіпті бірен-саран емес, кеп те болу керек. Жұмысымда соларға арқа сүйеуіме болады екен деген ой, мені бір сергітіп тастады.

Шаруаның үйінде қонып шығып, ертеңіне күн көтеріле ілгері қарай жүріп кеттік. Кеп кешікпей-ақ Кішіқұмға да кірдік. Ұзын сапарымда жұмбақ болып келе жатқан Кішіқұм, сырының шет жағасы ашылып, «барға мәзір ет» дегендей шаңытып жатты.





Кішіқұм



Мың шақырымдай жол жүріп, көшпелі қазақ елінің шел сахарасын көктей етіп келген маған Кішіқұмдағы ауылдар онша тосырқарлықтай болып көрінбеді: Белес-белес құмдары ғана болмаса, қалпы да, салты да бірыңғай, мал баққан бытыраңқы ауылдар екен.

Жерінің ерекшелігі тек қана қыр емес, белес-белес, қызылшағыл құм болады екен. Сол құмдардың кең қойнауларын жайлаған шоғыр-шоғыр ауылдар. Құм қойнауының шебі шүйгің оты мол болады екен. Қойнау табанының суы да жақын көрінеді. Жарты метр құдық қазсаң, тұп-тұнық, мөп-мөлдір мұздай суық суы шыға келеді.

Жерінің тағы да бір өзгешелігі — жазы ұзақ, қысы әрі қысқа, әрі жылы болады екен. Аз жауған қары көп жатпай еріп кетіп, түтеген борансыз, ысқырған аязсыз қара суық болады да тұрады. Қысы бейне біздің жердің қоңыр күзі сияқты.

Елінде қыстау болмайды. Елі жазында да, қысында да киіз үйде отырады екен. Бірен-саран байларда ғана малдың төліне арнап салынған кірпіш үйлер болады екен.

Кішіқұмды жайлаған ел Толағай болысындағы малды ауылдар екен. Кішіқұмның қойнауынан үйір-үйір жылқы, қора-қора қой өреді.

Соншалықты төңкеріліп жатқан қыруар малдың жүзден сексені байлардікі. Әрбір байдың үйінің қасында 15—20 қараша киіз үйлер отыр. Бәрі де байлардың тегін малшылары; бірі қойшы, бірі жылқышы, бірі түйеші, байдың малын жайып, суаратын да солар. Байдан алатын ақысы жартымсыз сауың бірен саран ат майы. Бірақ бай, кедейге бүйірін шығару үшін емексітеді. Қытымыр байдың тастаған сүйегі сорлылардың екі бүйірін емес, екі көзін шығарардай еді. Кішіқұмдағы менің көрген ауылдарымның табиғи және әлеуметтік жағдайлары осындай еді.





Бай үйінде

Ауылдық мектеп Ыбырай деген бай үйінің маңынан ашылған екен. Сондықтан сол байдың үйіне келіп түстік. Байдың үйінде бізден бұрын келген екі-үш қонақ отыр екен.

Біз кіріп сәлем бердік. Бірақ бізге ешкім терден орын бере қоймады. Сәл кідіріп тұрып қалдық.

— Отырыңыздар,— деді үйдің сол жағындағы төсегінде отырған қара сақалды жуан адам. Ыбырай бай деген осы екен. Біз босаға жақтан орын алып отырдық. Атшы екеумізге екі тостаған қымыз құйдырып берді. Төрде отырғандарды байқап қарасам, біреуі молда екен де, біреуі не болыс, не старшын сияқты адам екен.

Оларға таяу қарапайым бір шаруа да отыр. Ол Оспан деген кісі екен.

— Жол болсын танымадық, — деді бай.

— Әлей болсын — деді атшы. — Мен атшымын. Мына жігіт осы ауылға бала оқытуға келе жатқан адам. Аты Спандияр.

— Иә, әлгі Қостанайдан келеді деген өшетіл бала осы екен ғой,— деді старшынға ұқсатқан кісім.

— Дәл,— дедім.

— Қашан шықтыңыз ?

— Он төрт, он бес күн болды.

— Орысша оқытасыз ба, мұсылманша оқытасыз ба?

— Орысша.

— Иман шарт оқытыла ма? — деді молда.

— Жоқ, иман шарт оқытылмайды.

— Намаз сабағын оқытасыз ба? — деп сұрады молда.

— Жоқ, оқытпаймыз.

— Алғаязы биллә, — деп молда ыршып түсті.

Молданың тегін сұрақ қойып отырмағанын аңғардым да, сақтана бастадым.

— Дін сабағы,— дедім мең— ауылдық мектепте емес, төрт жылдық болыстық мектепте оқытылады. Ауылдық мектепте балалардың сауаты ғана ашылады. Сегіз-тоғыз жастағы қара танымайтын балаларға дін сабағын бергенмен олар бәрібір ұқпайды. Мұсылманша оқытқанда да солай ғой бастап ежікке түсіп, одан кейін сүрені оқып, сонсоң барып дін сабағы оқылады.

Молда үндемеді.

— Орысша оқытқанда, орыстың діні де оқытыла ма? деді бай.

— Жоқ, оқытылмайды.

— Былайша айтқанда, орыс тілі ғана оқылады екен ғой, деді төрде отырған шаруа.

— Дұрыс айтасыз,— дедім мен.

— Оқу қашан басталады? — деп сұрады старшын.

— Мектеп үйі дайын болса, күні ертең де бастауға болады.

— Мектеп үйі дайын ғой, бірақ оқитын балалар болса...— деді бай.

— Бұл елде бала жоқ па?—деп қалдым мен.

— Бала неге болмасын? Бала бар... тек ата-аналары оқытса?—деп бай маған бір, отырғандарға бір қарап қойды. — Осында мектеп ашылатын болыпты, балаларды орысша оқытады екен деген хабарды естігелі жұрттың өзі балаларымызды орысша оқытып, солдатқа әкеткелі жүр екен м и, қорқыңқырап, балаларын оқытқысы келмей отыр.

— Иә, алла тағала уәтәбәрәкә,— қайтсын бишаралар, жандары сезеді, құдай тағала білдіріп тұр ғой,— деп молда сақалын бір сипап қойды.

— Оқитын бала табылады ғой,— деді старшын — менің екі балам бар, болыс төрт баласын оқытам деп отыр, үшінші ауылдың бір езінен ғана 15 бала жазылды.

— Мен де оқытқалы отырмын — деді шаруа жігіт.

Сенде қанша бала бар еді? — деп сұрады старшын.

— Екеу еді.

— Айтамын ғой, бала жетеді,— деді тағы да старшын.

— Біздің балалар да оқиды,— деді бай күмілжіп.

— Онда әңгіме тек мектеп үйінде қалыпты ғой. Мектеп дайын болса, бір-екі күннен соң оқуды бастау керек — дедім мен.

— Мектеп үйі дайын — деді тағы да бай,— саңғырлап тұр. Қазір көруіңізге де болады..

— Көрелік.

— Керетін түгі де жоқ,— деді старшын — саңғырлап тұр. Бұрын-соңды бұл өңірде тап осы мектептей үй салынды ма екен сірә?! Әй, қайдан салынсын салынбаған шығар?

— Жаңа келген адам ғой, көрсің— деді бай.

— Керсек көрелік — деді старшын.

— Жүріңіздер онда,— деп бай қозғала бастады.

Үйде отырғандардың бәрі де, басы молда боп, орындарынан тұрды. Біз де тұрдық.

Бәріміз сыртқа шықтық. Маңайда мектеп үйіне ұқсас үй көрінбеді. Мен мектеп алыста шығар деп ойлап, төңіректі шолып тұрып қалдым.





«Мектеп»

Мен мектеп қашықта шығар деп ойлап тұрғанымда, бай бір қызыл темпіне көрсетіп:

— Әне,— деп қолын сілтеді.

— О не? — дедім мен.

— Әне, мектепті айтам. Алдыңғы күні ғана салып болды. Әдемі-ақ.

— Мектеп дегеніңіз анау ма?

— Иә, сол, мектеп. Әлде сіздің көңіліңіз толмай қалды ма? Ең әуелі ішіне кіріп керіңіз. «Сыртына қарап ішінен түңілме» деген бар емес пе? Біздің елімізде тастан салдырған сарай болмайды, осындай жер үйлер ғана болады. Бірақ жер үйдің де жер үйі бар... Мынау әйдік жақсы үй! —деді старшын.

— Жақсы, ішіне де кіріп көрелік.

— Шөгіп жатқан қызыл нар сияқты екен өзі,— деді атшы күліп.

— Бұл елде қыстау болмайды, осындай бірен-саран жер үй болмаса,— деді шаруа.

Күн ертең балалар оқысын деп салынған мектепке де келіп кірдік. Он төрт шаршыметр шамасындай жер үй екен. Қақ төбесінде жалғыз терезесі бар, оның да көзі әйнек емес, қарын. Пеші жоқ. Жер едені тегістелмепті. Есігі де қондырылмапты. Бір бұрышта киіз үйдің сықырлауық есіктері тұр.

— Міне, есіктеріне дейін әкеліп қойдық, тек енді қондыра қоюы ғана қалды,— деді бай сол есіктерге қарап.

— Әдемі-ақ емес пе?— деді старшын маған.

— Ұядай екен — дедім мен. Бірақ менің кекесінімді түсінбеген бай:

— Несін айтасыз, саңғырлап тұр! — деді.

— Әйбәт, әйбәт,— деді молда.

— Төрде балалар мен өзіңіз отырасыз, есік жақта қысқа қарай бірен-саран кенже туған арық-тұрақ төлдер тұрады,— деп бай жалпы жағдайды түсіндіріп жатыр.

— Мектепті төл қора етуге бола ма екен? — дедім мен.

— Төл қорасы несі? — деп қалды бай едәуір ренжіп.

— Бірен-саран арық-тұрақ төлдерін айтып тұр бұл кісі...— деді старшын.

— Тым құрмаса еденін тегістеу керек еді,— дедім мен.

— Тегістеледі ғой,— деді бай,— анау ойқыл-шойқыл жерлеріне топырақ төгіп тегістейді әлі.

— Ол оңай ғой. Ер қосы жүре түзеледі деген емес пе, — деді старшын байды қостап.

«Мектептен» шығып, үйге қарай жүріп келеміз. Менің тағы да еңсем түсіп кетті. Мектептің сиқы мынау. Елдің басшылары, адам қаралары деген кісілердің айтып келе жатқан сөздері мынау. Бұлардың арасында айтқанды ұғар адам жоқ сияқты. Не істеу керек? «Сабасына қарай піспегі» деген осындайдан шыққан мақал екен ғой деп ойлап келемін.

Бай қасына ерген молда мен старшын мектеп жайын ұмытып, ел арасының өсек-аяңын айтып өздерінше сылқ-сылқ күлісіп, мәз-мейрам болып келеді.

Үйге кірдік. Мен қасақана төрге барып отырып алдым. Молда мен старшынның ығысыңқырап, менің екі жағымнан отырғанына бай үндеген жоқ, бірақ жаратпай қалды. Тағы да қымыз келді.

— Болысқа хабар ету керек мына мектепке кім-кімнің балалары алынады, тізімін жасап беру керек шығар? — деді бай қымыз ішіп отырып, старшынға қарап қойып.

— Кеше осы ауылға соғып қайтамын деп отырған. Ертең болыстың езі де келіп қалса керек — деді старшын.

— Бұл бала қайда жатпақ? — деді кенеттен молда.

— Қайда жатсын? Байдың үйінде жатады да,— деді старшын.

— Жататын үй табылады ғой,— деді шаруа.

Бай үндемеді.

— Үй табылса, жалдап алар едім,— дедім мен.

— Қатың балаңыз бар ма еді? — деді бай.

— Жоқ.

— Олай болса, үй табылғанымен ол үйге кіміңіз қарайды? Ас-суыңызды кім даярлайды?—деп қалды тағы да бай.

Мен оған тіл қатқаным жоқ. Қымыз жиналып, ас келді. Ас жеп болған соң, молда құран оқып, жұрт тарай бастады.

Мен шаруамен бірге еріп шығып, соның үйіне бардым. Біраз әңгімелескен соң, одан шығып баяғы мектепке келдім. Мектеп деген аты ғана болмаса хәлі мүшкіл еді. Амал нешік бұдан басқа саңғырлап тұрған үй жоқ. Маған қалайда әйтеуір негізі қаланған жер үйді мектеп етіп шығару керек. Ендігі жерде осы мәселені өз қолыма алмасам, болмайды екен деп, мен мұның жоспарын ойлай бастадым.

Ең алдымен еденін тегістетуім керек. Одан кейін есігін қондыртып, ішін жақсылап сылатып, мүмкін болса, пеш салдырып көру керек. Мектептің ішкі жабдықтарынан да түк жоқ. Парта орнына қазақтың дөңгелек үстелдерін қойғызып, тақта жасату керек... Не керек әйтеуір бітпеген жұмысы жеткілікті еді. Ал осы жұмысты істейтін кім? Мұны істететін де, істете алатын адам да осы ауылдағы бай. Олай болса, әзірге осы байдың «тілін табу» керек басқа қолданар шара жоқ.





«Болыстың қолына су құй...»

Мектептің есігін қондыртып, ішін сылатып, еденін тегістеткіздім. Тақта жасатқыздым. Үлкен үш дөңгелек үстел қойдырғыздым (балаларды айналдыра отырғызып оқыту үшін). Қабырғаларға әріптер жазылған кестелер, көрнекі құрал, суреттер қадап, өзімше едәуір ретке келтірдім.

Төңіректегі ауылды аралап, оқығысы келетін балалардың тізімін де алдым. Менің ойымша, мектеп маңындағы ауылдың балалары түгел оқығаны дұрыс еді. Өйткені алыстағы ауылдардың балалары қыстыгүні оқуға келе алмай қалуы ықтимал.

Мен мектепте, күндегі әдетім бойынша, оқу жабдықтарын реттеп жүр едім, бір бала келіп:

— Болыс келді, байдың үйіне түсіп, қымыз ішіп отыр. Сізді шақырады,— деді.

— Қазір қолым тимей жатыр, кейін барармын — дедім мен. Бірақ барғам жоқ.

Біраздан кейін болыс, анада көретін старшын мен Оспан деген шаруа, болыстың хатшысы, бай және бірнеше адамдар келді. Болыс жуаң қысық көз, қара сақалды быртиған адам екен. Сәлемдескеннен кейін:

— Қайырлы болсын мектеп саңғырлап тұр екен — деді болыс.

— Несін айтасың?.. — дедім мен кекеп.

Кекеп айтқанымды болыс түсінген жоқ. Старшын тағы да мектепті мақтай ала жөнелді.

— Сірә, бұл маңда мұндай мектеп болмас! — деп аяқтады ол мақтау сөзін.

Менің қай елдің адамы екенімді, ата-тегімді, қайда оқығанымды сұрастыра келіп:

— Қарадан хан болдым де...— деп болыс ыржиып бір күліп қойды.

— Хан да емеспін болыс та емеспін учительмін — дедім мен.

— Бұл жігіт әзілді көтере алмайды, әзілдеп бірдеме айтсаң, шамданып қалады,— деді бай болысқа қарап.

— Жас адамның бас асауы болады ғой,— деді болыс.

— Әрине, былайша айтқаным ғой...— деп бай мырс етіп бір күліп қойды.

— Кәні,— деді болыс хатшысына қарап, — мына оқытушыға оқитын балалардың тізімін бер.

Хатшы тес қалтасынан алып төрт бүктеулі бір қағазды ұсынды. Тізім екен. Бірден «жасы нешеде» деген сызықшаға кезім түсті. Бұл сызықшада... «15, 20, 25, 30» деген цифрлар жазулы екен. Мен хатшыға қарап:

— Мына «20, 25, 30» цифрлары балалардың жасы ма? — дедім.

— Иә,— деді хатшы маған таңданғандай.

— Келіскен екен!—дедім мен.

Болыс маған ажырая бір қарады да, шығуға ыңғайланды.

— Бала, сен де жүр,— деді бай маған.

Үйге келіп отырғаннан кейін байдың бәйбішесі ас даяр болды деді. Бай қақырынып, бір ырғалып қойып:

— Кәні, бала, құман алып, мына болыстың қолына су құй,— деді маған қарап.

— Жо-жоқ... мен құямын — деп шаруа жігіт түрегелді.

— Жоқ, баланың өзі құйсың— деп бай оны қайта отырғызды да,— тұр, шырағым, кісілердің қолына су құй,— деді тағы маған қарап.

— Кешіріңіз, бай. Мен мұнда болыстардың қолына су құюға келгем жоқ, бала оқытуға келдім,— дедім де орнымнан тұрып шығып кеттім.

— Әй, мынаның кісімсінуін қарай гөр! — деген сөздерді құлағым шалып қалды.

Мектепке қарай кетіп бара жатыр едім, біреу жүгіре бастап, менімен қатарласа берді де:

— Қайда барасыз? Сізді шақырып жатыр ғой,—деді. Бұрылып қарасам, Оспан деген шаруа екен.

— Кім шақырып жатыр?

— Бай да, болыс та...

— Қолға су құюға ма?

— Жоқ, болыс менімен табақтас болсын — дейді.

— Рақмет,— деп мен әрі қарай жүре бердім. Оспан ілесе жүріп:

— Бармадыңыз ба? Барсаңыз еді..— деп күбірлеп қала берді.

Мен мектепке келіп кірдім. Бұл жолы мектеп шынында да маған саңғырлап тұрған сәулетті сарайдай болып көрінді.





Мықты бол

«Қайран менің өз үйім — кең сарайдай боз үйім!» деп Жиренше шешен босқа айтпаған екен ғой. «Кішкене ғана жер үй қандай кең, қандай салқын қандай таза!» — деп дөңгелек үстелдердің біреуінің үстіне отыра кеттім.

«Сірә, менің сүйенер тірегім де, барар жерім де, басар тауым да сен боларсың, Кішіқұмның кішкене ғана жер үйшігі! Талай ұзақ таңдарды сенің қабырғаңда атқызып, мәдениеттің шамшырағын жарық етіп жағармын әлі!» деп ойлап отырып, манағы болыстың тізімі есіме түсті. Жан қалтамнан алып қарасам, тізімде жиырма бес бала жазылған екен.

Балалардың тең жартысы өзімнен көп үлкең жиырма бес-отыз жастағы жігіттер болып шықты. Атақты адамдардың балалары екен төртеуі болыстың өз баласы — біреуі отызда, екіншісі жиырма төрт жаста.. Осы тізімдегі «балалардың» он жастан асқандарын өшіргенімде, болашақ оқушылардан жеті-сегіз-ақ бала қалды.

Мен енді отыра қалып, жаңадан тізім жасадым. Өз шамамша он бес, он алты кедейдің балалары қамтылған сияқты.

Оқытудың әдісің сүйенер тіректі ойлап, әралуан ойға шомып, кеп отырып қалыппын. Бір мезгілде болыстар келді. Болыс есіктен кіре бере:

— Қазақтың қазақшылығы қала ма, шырағым... Байдың «қолға су құй» дегені сені шетсіреткені емес, кеміткені де емес, өзімсінгені ғой. Қазақ дәстүрінде үлкен адам үй ішіндегі өзінен кіші адамды жұмсай береді. Байдың ол сөзін көңіліңе ауыр алмасаң да болатын еді,— деді.

— Құдай біледі, ойымда түк болсайшы...— деп бай да езінің кінәсын жуып-шәйіп жатыр.

— Сонымен оқуды қашан бастайсыз? — деп сұрады болыс.

— Бүгін елді хабарлап, ертең бастаймыз ба деп отырмыз, — дедім мен.

— Манағы тізім бойынша ғой? — деді болыс.

— Жоқ, ол тізім бойынша емес.

— Неге?

— Біріншіден оқуға баланы алатын оқытушы, екіншіден он жастан асқан баланы

бастауыш мектептің бірінші класына алуға реті келмейді. Сіздің қалай есептейтініңізді білмеймін бірақ мына тізіміңіздің ішінде, менің ойлауымша, бала жасынан асып кеткен жігіттер де бар екен. Әрине, ондай «балаларды» мен оқуға ала алмаймын — дедім.

Болыстың түсі бұзылып кетті. Терісіне сыймай, жарылып кеткелі тұр. Старшын мұны байқап, әлденені айтып күбірлеп теріс айналып кетті. Бай да темен қарап қалды. Бір мезетте болыс қасындағыларға «мынаның мұнысы қалай?» деген пішінмен бір қарап етіп, маған:

— Осы мектептің билігі кімде болады?—деді.

— Үкімет кімді бастық етіп белгілесе, сол кісіде болады.

— Бастығы кім бұл мектептің?

— Мен.

— Мектептің түп қожайыны кім?

— Мектептің түп қожайыны — Оқу министрлігі, яғни министр,— дедім мең әбден күдерін үзсін деп.

— Онда сіз болысқа бағынбайсыз екен ғой?

— Мектеп жұмысы жөнінде, яғни балаларды оқуға алу, оларды оқыту жөнінде болысқа бағынбаймын.

— Енді кімге бағынасыз?

— Инспекторға.

— Инспектор дегенің кім тағы?

— Хохлов.

— Онда біз босқа келген екенбіз ғой,— деді болыс старшынға қарап.

— Неге? — дедім мен. Босқа келген жоқсыз. Мектепті кердіңіз. Енді шабармандарыңызды жіберіп, елді хабарлатуыңыз керек. Сіз текке келмепсіз, қонақ болдыңыз, мал жедіңіз. Сөйтіп, біраз жұмыс бітірдіңіз...

— Тым көкірек екенсіз, тек ақыры қайырлы болсын...— деді болыс.

— Әңгіме көкіректікте емес, әңгіме әр нәрсенің атын өз атымен атауда, әр мәселе жөнінде ешбір ірікпестен ойға келген пікірді тура айтып шыға білуде. Сонымен болыс, сіз бүгін мына жаңа жасалған тізім бойынша елді хабарлатарсыз,— дедім мен.

— Өзіңіз-ақ хабарлайсыз да...— деді болыс теріс қарап.

— Неге, сіз хабарлауыңыз керек ол сіздің міндетіңіз.

— Қожайынмын деп тұрсыз ғой, өзіңіз-ақ хабарларсыз... Біздің басқа да жұмысымыз бар, — деді болыс.

— Өзіңіз біліңіз. Ел хабарсыз қалып, оқу кешігіп басталатын болса, ең алдымен сіз жауапты боласыз... Жуық арада ояз да, инспектор да келеді, сонда ұялып қалмайтын болайық,— дедім мен.

Болыста үн жоқ. Оның ынғайсыз жағдайда қалғанын. сезген бай:

— Елді хабарландыру қиын жұмыс емес қой, болыстардың міндеті болса, мен-ақ хабарландырайын — деді.

— Маған бәрібір,— дедім мен.

Болыс енді қайтып тіл де қатқан жоқ, қоштасқан да жоқ, шығып кетті. Оған ілесе басқалары да шықты. Мен жалғыз қалдым.

Шонжарлармен алғашқы арбасуым жеңіспен біткен сияқты. Аз сөзден көп мағына шығарғыш және аз отырып, кеп сынайтын сөзуарлар бұл күнгі арбасуды өздерінше топшылап, оған талай көкіген өсектер қосып, қорытындылары . «сымсыз телеграф» арқылы ел арасына лезде тарап кететіні езіме аян еді.

«Мықты бол, жас оқытушы, еңсең түспесін», деп қойдым өзіме өзім.

Болыстар аттанып кеткеннен кейін кешке қарай бір құмның үстіне шығып тұр едім, Оспан келді. Біраз сөйлесіп тұрған соң ол маған:

— Спандияр шырағым, біздің үйге жүр. Шай ішіп, дәм татып шық,— деді.

Мен қарсы болған жоқпын ілесіп үйіне бардым. Сол күннен бастап, Кішіқұмнан кеткенімше, мен осы бір тамаша ізгі адамның үйінде болдым.





Кел, балалар, оқылық...

Ертең оқу басталады деген күні мен ұйықтай алмай шықтым. Өйткені өмірінде орысты көрмеген орысша бір ауыз сөз білмейтін балаларды орысша оқытуым керек. Тым болмаса, езінің ана тілінде сауатын ашқан балалар болса екен-ау. Өз ана тілін білмеген балалар басқа ұлттың тілін қалай меңгермек?

Бір кезде Алтынсарин ауылдық мектепте оқу екі тілде жүргізілуі керек деп оқу құралдарын да жазып, біраз еңбек еткен еді. Оның кезінің тірісінде бірқатар жерлерде екі тілде оқытыла да басталып еді. Бірақ Алтынсарин қайтыс болғаннан кейін бұл басталған жұмыс ілгері қарай дами алмады, кейін мүлдем қазақша оқытылмасын деген ереже шықты. Мұның өзі өте бір қиын жағдай еді.

Тәжрибе деген жоқтың қасы. Өзімнен басқа жөн сұрар, кеңесер, ақылдасар адам тағы да жоқ. Оқу құралы жеткіліксіз, көрнекі құрал мүлдем жоқ. Ауылдағы билеп-төстеуші байлардың, молда, қожалардың іштерінде: «аяғыңды қия басшы, күліңді көкке ұшырайын!» деп бағып отырған жаулар да аз емес. Бірден балаларды үйіріп әкетіп, балалар арқылы олардың ата-аналарының, туысқандарының алдында беделді болуың керек. Осының бәрі оқыту әдісіне байланысты.

Орысша оқимыз, білім аламыз деп келген балалардың тауын шағып, көңілін қалдырып, түңілдіріп те, шошытып та алмау керек. Оқудың алғашқы күнін қалайда көңілді еткізіп, балалар арқылы мектеп туралы да, оқу туралы да, оқытушы туралы да жақсы хабар тарайтын болуы керек. Бұл хабардың өзі балаларды ғана емес, олардың туысқандарын да қызықтыратын бүкіл ауыл адамдарын сүйсіндіретін хабар болуы керек еді. Міне, ұзақ түн осындай ойлармен өтті.

Таң да атып, күн де шықты. Оқу басталатын уақыт та жетті. Мектеп маңына көп адам жиналыпты. Ең алдымен осы жиналған жұртқа құтты болсын айтып, қысқаша сөз сөйлеуге тура келді. Мен оқудың, әсіресе, балаларды орысша оқытудың маңызын баса айттым. Бұдан кейін ел арасындағы топас, тақуа, сопы, молда сияқтылардың, надан адамдардың «балаларды шоқындырады екен орысша оқытып, солдатқа алады екен» деген өтірік есектерін әшкереледім.

Жұрт сөзімді ықлас қойып тыңдап, алғыс айтты. Мектепте балалары оқитын адамдар тарамай қойды. Балаларды тізім бойынша, әрқайсысының, атын атап шақырып, мектепке кіргіздім. Балалар мектептегі үлкен үш дөңгелек үстелді айнала отырды. Олардың біразы астарына тулақ төсеп, қалғандары көрпе төсеп отырды.

Мен балаларға ең алдымен оқу деген не, оқығандағы мақсат не, орысша неге оқимыз, орысша оқудың пайдасы қандай деп, осылар туралы қысқаша түсінік бердім. Түсініктірек болу үшін Ломоносовтың және Ыбырай Алтынсариннің қысқаша өмір баяндарын айтып шықтым.

Одан кейін оқу ретің мектепте қолданылатын тәртіпті, оқу уақыттарын айттым. Тазалық туралы, оқушылардың ұқыпты-құнтты, әдепті, сыпайы болуы туралы қысқа-қысқа түсініктер бердім.

Осылардан кейін Алтынсариннің «Кел, балалар, оқылық» деген өлеңін оқып шығып, балалардан:

— Түсіндіңдер ме? — деп сұрадым.

Балалар үндемеді, бәрінің де қымсынып, жүрексініп отырғанын аңғардым.

— Қайта оқып шығайың— деп, асықпай баппен жақсылап тағы оқып шықтым. Балалар ұйып тыңдап отырды. Кейбіреулері іштерінен маған ілесіп, бірге айтып отырған сияқты. Өлеңнің әрбір шумағының мазмұнын талдап түсіндірген сайын:

«Кел, балалар, оқылық

Оқығанды көңілге

Ықыласпен тоқылық...»

деп өлеңнің қайырмасы қайталап айтып, балалардың сезіміне сіңдіруге тырыстым.

Бір сағатқа жуық уақыт етті. Мен балаларға сыртқа ШЫҒЫП біраз бой жазып келіңдер, қоңырау соққанда қайта кірерсіңдер, деп шығарып жібердім де, біраздан кейін өзім де шықтым. Балалардың ата-аналары, туған-туысқандары әлі тарамаған екен.

Оспан ағай балалардың маңдайынан сипап, күлімсіреп тұр екен мені керді де:

— Балаларым ете риза болып шықты,— деді күліп.

— Не айтады балалар?—дедім мен.

— Сұрама, шырағым! Айтып тауыса алар емес. Қуаныштары қойындарына сыймайды. Өркенің өссін! — деді Оспан ағай.

Осы арада баласын жетектеп бір шал келді.

— Шырағым,— деді шал,— анада осы баланы молдаға қуға бергем. Қартайғанда көрген жалғыз балам еді. Молданы құрғыр сабақ білмейсің деп сабай берген соң, оқудан шығарып алып едім. Қазір сол сіздің алдыңызда болып шыққан еді. Бір ауыз өлең де жаттап алыпты. Жарлының ықылас салғаныңа алла разы болсың қарағым! Көп жаса, әлде болса, қарт кедей ағаңның жалғызына көзіңнің қырын салып, жақсылап оқытқайсың?—деді.

— Қолдан келген іс халықтан аяусыз, ақсақал,— дедім де мектепке кіріп, сәлден кейін қоңырау соқтым. Балалар да кірді.

Тағы да бір сағатқа жуық уақыт әңгіме еткіздім де, ертең белгілі программа бойынша сабақ басталатынын айтып, балаларды таратып жібердім.

Мектеп есігінің түңғыш ашылуы жаман болған жоқ. Алғашқы ұйымдастыру жұмысының өзі де қанағаттанарлықтай шықты еді. Мұның езі мені бір сергітіп тастады. Әлдеқандай ер жігер, күш, сенім пайда болған сияқты.

Мен енді жалғыз емес едім. Бала достарым, Оспан сияқты саналы ағайым, балаларын оқытқысы келіп отырған қамын бұқара бар еді. Сескенер дәнеңе де жоқ екен ғой деген ойға келдім. Дегенмен бір үлкен өкінішім бар еді. Әттең, осы балаларды ең алдымен ана тілінде оқытып сауатын ашып ма еді! Бірақ оған үкімет тарапынан рұқсат жоқ-ты, оқытуға мүмкіншілік те жоқ еді. Себебі қазақ тілін оқытуыма Ыбырай жазып кеткен оқу құралдары ол кез-келген қолға түспейтін. Не істеу керек? Егерде оқу құралын өзім шығып көрсем, сол оқу құралымен оқыта бастасам, қалай болар еді деп те бір ойладым.





Айқас

Оқу басталғанына үш айдың жүзі болып қалған. Шөлдегі ауылға, бұрын мектеп көрмеген құмдағы қараңғы ауылға зор мәдениеттің бір кішкене шұғыласы түскен сияқты. Осынау шаңытып жатқан шөл сахарадағы қазақ балалары мәдениеті де, қабілеті де күшті орыс халқының тілін ынтасымен үйреніп жатыр еді.

Оқудың маңызын түсінгендер де, түсінбей отырғандар да бар еді. Қазақ аулын билеп-төстеуші байлар, қожа, молдалар орысша оқу туралы күнде бір өсек таратады. Олар қараңғы халықты арандатып айдап салып, мектепті өртетіп жіберуден де тайынар емес-ті.

Не істеу керек?

Мұндай жағдайда, әрине, алғырлық та, тапқырлық та, ептілік те, икемділік те, табандылық та қажет. Бұлар оқытушының беделді болуының құралы болуға тиіс. Халық оқытушыны өзінің шын досы, ақыл айтар данасы, қараңғыда сәуле шашар шам-шырағы деп білу керек.

Мұның үшін оқытушы ең алдымен өз оқушыларының алдында беделді болуы қажет. Оның бір негізгі шарты — оқытушының өз дәрісін жақсы меңгерген адам болуы былай тұрсың оның берген сабағы оқушыға әрі өте түсінікті, әрі қонымды болуы қажет. Оқытушы әрбір сабаққа жақсы дайындалуы керек.

Орыстың ұлы педагогі Ушинскийдің: оқытушы, халық мұғалімі, тек қана грамматика, тек қана есеп, тарих пен географияны біліп қоймай, сонымен бірге жаратылыс тану пәнінен де, ауылшаруашылық ғылымынан да, дәрігерлік ғылымынан да хабары бар, яғни жетік білімі бар мәдениетті адам болуы керек деуінің себебін мен осы ауылдағы тәжрибемде жақсы ұғындым.

Оқытушы ауылда әрі оқытушы, әрі мәдениет жаршысы, әрі әлеуметтік әділеттіліктің, адамгершіліктің насихатшысы болуға тиіс. Ол қолынан келген қадерінше, халыққа көмекші болу, оның аңғармай отырған нәрселерін аңғарту, білмегенін білдіру керек деген тоқтамға келдім. Сондықтан әрдайым қол бос уақыттарда ауыл адамдарын жинап алып жаратылыс, география, тарих, тағы басқа ғылымдардан хабар беріп отыратын болдым. Солармен қатар қазақтың ауыз әдебиетінен мысалдар келтіріп, орыстың жазға әдебиетін өзімше айтып беріп отырдым. Мұның езі бір жағынан менің ауылда беделді болуыма үлкен себепші де болды.

Мен Пушкин Лермонтов сияқты ақың жазушылардың шығармаларының мазмұнын айтып, түсіндірумен қатар, әсіресе Крыловтың мысалдарын көбірек оқып, аударып беріп жүрдім. Шынын айтқанда, Крыловтың мысалдарын аударуыма осы Кішіқұмдағы жағдай себеп болған еді.

Декабрьдің аяқ кезі еді. Таңертең мектепке келсем, мектептің есігі ашық екен балалар келіп қалған-ау деп, ішке кірсем, мектептің ішінде он шақты қозы, лақ жүр. Ойымда түк те жоқ, төлдерді айдап шықтым. Мектептің ішін сыпыртып болғанша, балалар да келіп қалды. Сабақ басталды.

Бір мезгілде ентігіп бай кіріп келді. Өңі бұзылып, ашуланып келіпті, мүлдем ісініп, жарылып кеткелі тұр. Мен оны байқамаған кісі болып, балалардың жазуын қарап жүр едім, бай маған:

— Молда, мұның қалай?— деді.

Мен оған жалт қарадым да:

— Қателесесіз, мен «молда» емеспін — дедім. .

— Оқа емес,— деді бай,— молда болмасаң да әйтеуір бала оқытушысың ғой. Төлді шығартқан сен бе?

— Қайдағы телді?

— Осы үйге қаматқан төлді.

— Бұл мектеп емес пе?

— Мектеп болса қайтеді екен?

— Байеке-ау, мұнда балалар оқып отырған жоқ па?

— Оқып отырса қайтейін? Олар малдан артық деймісің! Мен не айтарымды білмей, біраз кідіріп қалдым да:

— Есіңіз дұрыс па? — дедім.

— Сіздің, ше? — деді бай шімірікпестен

— Мен мектепті төл қораға айналдыра алмаймын.

— Үй менікі, бұл үйді салдырған менмін. Арық-тұрақ төлімді далаға қоя алмаймын маған мал керек алдымен — деді де бай есікті ашып жіберді.— Кіргізіңдер-ай, айда бері!

— деп әлдекімге бұйрық берді. Сол арада-ақ манағы қозы-лақтар дүркіреп мектепке кіріп келді.

— Бай, бұлай ететін болсаңыз, онда мен мектепті жабамын — дедім.

— Мейлің білсін маған бәрібір. Мына отырған қу маңқаларыңнан маған төл артық,— деді бай.

Мен не айтарымды білмей, сілейіп тұрдым да қалдым.

— Несі бар?! — деді тағы да бай шығып бара жатып,— оқыта бер. Бұл төлдердің түк зияны жоқ. «Мал адамның бауыр еті» деген қайда? Момын сәби төлден безгені несі мал көрмегірдің!

Лаж жоқ, оқыта беруге тура келді. Балалар оқудан тарағаннан кейін мен мектепте қалып Крыловтың «Көлбақа» деген мысалын аудардым. Аударып болып, оқып қарап едім, әжептәуір аударылған сияқты болып көрінді. Үстінен өңдеп, қайтадан ақ қағазға көшіріп шықтым. Осы аудармамды сәл ғана өңдеп, кейін «Үлгілі тәржімә» деген жинаққа енгіздім.

Мен мектептен шығарда Оспан ағай келді. Балалар айтып барған болу керек оның бірден төлге көзі түсті.

— Балаларды таратып жіберіп, мыналарды «оқытып отырмын»,— дедім мен.

— Қайтесің шырағым... Заман күштінікі мен тістінікі ғой, «бетегеден биік жусаннан аласа» болмасаң, жер бастырып жүргізер деймісің олар. «Битке өкпелеп, тоныңды отқа салма» деген кішкене бауырларың үшін төзіп бақ, қалқам,— деді Оспан.

Үйге келіп, тамақтанып болған соң, күндегі дағдылы әдет бойынша, Оспанның аға-інілері мен көршілері жиналды. Мен оларға орыс жазушыларының, әсіресе Крыловтың мысал өлеңдерін қазақшалап, қара сөзбен айтып беруші едім.

Бүгін мен оларға енді елеңмен аударылған «Көлбақаны» оқып бердім. Бұл тыңдаушыларыма қатты ұнады. Тағы-тағы оққышы, деп, екі-үш рет оқытты. Әрі күле, әрі ойлана тыңдап отырған Оспан ағай:

— Соңғы бір шумағын қайта оққышы,— деді.

Мен қайта оқып шықтым. Ол менің, аударуымда:

«...Болады бір өзіне берсе алла,

Жамандық тілегені бөтен жанға.

Шіркіннің бес тиындық іші ашымас,

Өзі аман дүниені өрт алса да» — делінген еді.

— Бұл біздің Ыбекең,— деді Оспанның кіші інісі Қасен. Оның Ыбекең деп отырғаны Ыбырай бай еді.

— Дәл өзі,— деді тағы бір жігіт.

Оспан ағай «Көлбақаны» кешіртіп алды. Осы елең көп ұзамай-ақ ауылдан-ауылға тегіс тарап, «оқытушының Ыбекеңе шығарған елеңі екен» деген лақап хабар болып, жайылып кетті.

Бай төлін мектептен шығармады. Баймен екеуміз әбден қырғи қабақ болып алдық. Бір келгенде байдың бұл айуандығын болысқа айттым. Әуелден қырғи қабақ болыс менің арызыма онша құлақ қойған жоқ, оның бар айтқаны:

— Бұл жердің қысы ұзақ болмайды, енді екі айдан кейін көктем де келеді ғой, ептеп бірдеме етіп амалдай тұрыңыз,— деген сөздер болды.

Осы арыздан кейін (болыс байға айтқан болу керек) бұрынғы төлдің үстіне тағы да бес-алты қозы-лақ қосылды. Осыған байланысты мен Крыловтың «Хакім тілеген көлбақалар» деген мысал өлеңін аудардым. Бұл мысал да дереу жатталып елге тарап кетті. Осылайша мен Кішіқұмда Крыловтың он шақты мысалын қазақшаға аудардым. Бұлардың бәрі дерлік ауыл арасында жиындарда, ойын-сауық кештерде, той-топырларда айтылып жүрді.

Қыс өтті. Жаз шықты. Балалар жазғы демалысқа тарады. Балалар демалысқа тарар алдында инспектор келді. Балаларды сынақтан өткізіп, жақсы оқытыпсың деп маған алғыс айтып кетті. Өз ауылыма қайта алмадым. Мен ауыл адамдарына Чеховтың күлкілі әңгімелерің Гогольдің «Өлі жандар» деген шығармасың Пушкиннің «Дубровскийін» өзімшілеп айтып беріп жүрдім.

Жазда болыстың сайлауы болып, Ыбырай бай, қулардың айдауымен болыстыққа таласып, көп шығынданды. Бірақ, сайлауда бұрынғы болыс қайта сайланды да, Ыбырай етпей қалды. Осы уақиғаларға байланысты мен Крыловтың «Иттің достығы», «Қара бұлт» деген мысалдарын аудардым. Бұл мысалдар бай-болыстардың намысына тиіп, мені бұрынғыдан да жаман қудалай бастады. Менің үстімнен ұлықтарға арыздар да жаудырылып жатты. Мұны естіп жүрген Оспан ағай бір күні маған:

— Шырағым, сақ бола көр. Би-болыстардың, түрі жаман. Қолдарынан келсе, сізді аяйын деп жүрген көрінбейді. «Жалғыз қаздың үні шықпас» деген бар, сақтануың керек болар,— деді.

Оқу қайта басталды. Өткен жылғы сияқты, кішкене жер үйде төлді төреші етіп итшілеп, бұл қыста да балаларды оқытып шықтым. Биыл балалар мектепті бітіріп шығатын жылы болғандықтан және жақын жерде болыстық мектеп болмағандықтан балаларды сынақтан өткізуге инспектор Хохловтың өзі келді.

Хохлов байдың үйіне түскен-ді. Балалар сынақтан жақсы өтті. Инспектор жұрт көзінше маған алғыс айтып, қолымды алды. Мен балалардың әрі қарай оқығысы келетіндерінің тізімін бердім.

Бай мал сойып, той жасаған болды. Халық көп жиналды. Күрес болды. Ат шаптырылды. Тойдан кейін Хохлов бір-екі күн демалып жатты.

Үшінші күні Хохлов мені оңашалап далаға алып шығып, маған мін етіп үлкен айыптар таға бастады.

— Елдің әралуан сөзі бар, саясат білмейсің сең— деді Хохлов маған салқын шыраймен қарап, — үлкен ағаттық істеп алыпсың. Елдің ішіндегі беделді адамдарға: бай, болыстарға өзіңді қарсы қойыпсың. Мұның мүлдем қате болған. Патша ағзамның, патша үкіметінің қазақ даласындағы бірден-бір сенімді адамдары, тірегі — ауылдағы беделді адамдар — байлар, билер, болыстар, молдалар, тағы тағылар. Мұны сен ұғынуың керек еді. Бірақ ұғынбапсың. Сірә сен енді бұл ауылда қала алмассың. Себебі ауыл жақсыларының арасында беделіңді жойып алыпсың. Енді осы жердей ауылыңа біржолата қайтатын бол. Қайда баратыныңды кейін хабарлармыз,— деді.

— Менің ешбір қарсылығым жоқ, бірақ елдің ішіндегі надан топас байлардың, парақор, бұзық болыстардың жала жауып қаралағанына, оларға әкімдердің сенгеніне жаным күйеді. Жалақор арандатушылар арасында «беделімді жойып алған» болсам, оның есесіне қалың халық арасында беделім күшті. Осы жері болмаса,— дедім.

— Ұғыну керек—- деді Хохлов,— халық деген тағдырды шешпейді. Ол кітапта ғана айтылатын сөз. Іс жүзінде тағдырды шешетін сол халықтың басшылары, демек сол халықты билеп-төстеушілер. Олай болса, сол халықтың алдында билеп-төстеушілердің сөзі тезірек етеді. Билеп-төстеушілердің алдында беделің болмаса, онда халық алдында да беделің болмағаны. Осы ақиқатты айқын түсіну керек. Ұзын сөздің ырғасы, сіз енді бұл жерден біржолата аттанатын болыңыз.

Мен онымен енді сөз таластырғым да, ақталғым да келмеді.

— Мақұл, сіздің дегеніңіз-ақ болсын — дей салдым.

Осыдан екі-үш күн еткеннен кейін Оспан ағай мені Ырғызға әкеліп салды. ЬІрғызда бір аптадай болдым. Кішіқұмға қарағанда, Ырғыз маған ертедегі шаһар сияқты болып көрінді.

1903 жылдың июль айы еді. Ырғызда болған бір апта ішінде мен көптеген кітаптар, бірен-саран жаңа журналдар жинап алдым да, ауылға қарай тарттым. Беc-алты күнде ауылға да келіп жеттім. Мен келген соң, көп кешікпей әкем қайтыс болды.





Тағы да өз ауылымда

Баяғы ауыл. Ешқандай өзгеріс жоқ.

Ағаларым мен інім бұрынғысынша әлі қысы-жазы бірдей байлар есігінде жалшы, малшы боп жүр екен. Әкем науқас. Бірақ мүлдем төсек тартып жатып алған науқас емес, көбінесе, тұрып жүреді. Қалайда бұрынғыдай емес, кәрілік қажытыңқырап тастапты: ол өлімді көбірек айтады. Мен осы келген сапарымда әкеме де, анама да, ағаларыма да ежелгі ойымды айта келіп:

— Маңдай терілеріңмен бір-екі бұзаулы сиыр, бір ат, оң он бес қой-ешкі жинапсыңдар. Енді бай есігінде жүруді қою керек. Аз да болса егін салып, балық аулап, өз беттеріңізбен күнелтіп, ел қатарына қосылатын болыңыздар, — деп кеңес бердім. Әкем де, аға-інілерім де менің кеңесімді мақұлдады.

— Менің де ойым осы еді,— деді әкем,— аз да болса. көлік бар, азамат бар, енді егін салып та, басқа түрлі кәсіп істеп те күн көруге болады ғой деп силап жүр едім. Алғашқы жылы бізге оңай тимес. Бірақ ана Батурин сияқты көрші орыс шаруаларымен бірлесіп істесек үйреніп, дағдыланып кетеміз ғой деп ойлаймын.

Оқу жасындағы балаларды оқыту мәселесін көтеріп:

— Айтпақшы, осы ауыл оқу жасына жеткен балаларын қайтпекші, оқытатын ойы бар ма? Ауылда болсың мейлі тіпті басқа жерде болсың қалайда балаларды оқыту керек қой,— дедім. Сонда әкем маған:

— Мұны ауыл адамдары боп біз де ойласқан едік. Осы Бәшең аулына қарайтын балаларды оқытамыз ба деген ойымыз бар. Не орыс, не татар оқытушысын жалдап алып, балаларды оқытпай болмайды ғой,— деді.

Әкем сөзіне берік бір алған бетінен қайтпайтын адам еді. Әкем тірі болса, әлгі айтқандардың бәрі де орындалады деп ойладым. Шынында, солай болып шықты. Сол жылдан бастап менің аға-інілерім кісіге де жүрген жоқ, балалар да оқи бастады. Бірақ сол жылы күзге қарай әкем қайтыс болды.

Мен ауылымда жатқан кезде өзіммен бірге оқыған достарым және жерлестерім Бекет Өтетілеуов, Әбубәкір Бәйтішев кездесті. Екеуі де мен шамалас болатын. Олар да оқытушы еді; Қостанайдағы педагогикалық курсты бітірген жігіттер еді. Олар да, мен сияқты, ауылда дем алыста жүр екен. Көп кешікпей-ақ үшеуміз қосылып алып, бірге қыдыратын болдық.

Үшеуіміздің, көрген-білген әңгімелеріміз таусылар емес, бірақ әрдайым Бекет екеуіміздің әңгімелеріміздің сарыны оқу жөнінде, ауылдың жағдайы туралы болып шығатын. Біз көбіне ел ішіндегі байлардың қиянатың надандықты, ауылдағы мектептің жайын әңгіме ететінбіз де, ал Әбубәкір, студенттер қозғалысы, ішкі Россиядағы жұмысшылардың наразылығы, ондағы шаруалардың көтерілісі туралы мәселелерді қозғайтын.

Россияда патша үкіметіне қарсы астыртын партия уайымдары бай патша үкіметіне қарсы көптеген үлкен білім иелері, қажырлы, қайратты адамдар бар деген хабарды біз Әбубәкірден естідік.

— Осының бәрін сен қайдан білесің?— деп кейде біз оны ажуалаймыз. Ол оған қаймықпайды.

— Мен сендер деймісің, ауылда дүниеден хабарсыз жатқан? Мен Қостанайда босқа жүр дейсіңдер ме? — деп бұл әңгімелерді кімнен естігенін баяндады.

Әбубәкірдің Қостанайда Иванов деген дос оқытушысы болыпты. Ол Қостанайға ішкі Россиядан жер аударылып келген революцияшыл адам екен. Әбубәкір осы адаммен дос болып сырласып жүреді. Әбубәкірдің бізге айтқан хабарлары сол адамның аузынан шыққан сөз болса керек. Бірақ кешікпей Иванов Қостанайдан Семейге айдалып кетіпті. Әбубәкір Қостанайда Ивановтың сырластары жоқ емес, бірақ оның сол сырластары кім екенін біле алмай қалдым дейтін.

Иванов Әбубәкірге: «Патша түбі шіріген қатты бір дауыл соқса құлағалы тұрған қу терек сияқты. Ерте ме, кеш пе — әйтеуір ол құламақ; оның орнына халық сайлаған үкімет отырмақ. Бұл таяу жылдардың ішінде болатын тарихи бір зор өзгеріс. Осы өзгеріске неғұрлым тезірек жету үшін қазақ сияқты езілген ұлттар патша үкіметіне қарсы күрескенде, орыс жұмысшыларымен қол ұстасып күресуі керек сонда ғана езілген ұлттар бостандыққа жете алады» депті.

— Жаны бар сөздер. Енді осының анығына жету керек — деп түйдік біз. Кейін бір кездескенде мен Жамелетдиннен осы туралы сіз не білесіз деп сұрағанымда, ол маған:

— Мұның бәрі де дұрыс. Патша үкіметінің құлауы ғажап нәрсе емес. Оны тек орыс халқы құлата алады. Ал, біз сияқты езілген ұсақ ұлттар сол орыс халқының езілген жұмысшы, кедей бұқарасымен қол ұстасып күрескенде ғана дегенімізге жете аламыз. Әйтпесе, біздің өз қолымыздан келер нәрсе аз. Одан соң, патша үкіметіне қарсы күрес сақтықты, сыр сақтай білуді керек етеді. Сондықтан мұндай мәселе жөнінде кіммен сөйлесіп тұрғаныңды, не туралы сөйлесіп тұрғаныңды мықтап аңғаруың керек. Әйтпесе, езіңді де, жолдастарыңды да құртып жіберуі ықтимал. Сондықтан да мұндай істе сақтық керек болады,— деді.





