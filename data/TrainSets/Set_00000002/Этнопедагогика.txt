	В. С. Кукушин, С. Қалиев

	Этнопедагогика





	Оқулық





	Пікір берушілер:

	А. Қ. Құсайынов – педагогика ғылымдарының докторы, профессор;

	С. Т. Иманбаева – педагогика ғылымдарының докторы, профессор;

	Ы. Нəби – педагогика ғылымдарының докторы, профессор.





	Бұл оқулық педагогикалық жоғары оқу орындарының студенттеріне арналған. Этнос ұғымына анықтама бере отырып, оның шығу тарихын ғылыми тұрғыда сөз етеді.

	Оқулық адамзаттың пайда болуы, ұлттардың шығу тарихы жəне олардың өткені, бүгіні, болашағы туралы мəселе қозғайды. Сондай-ақ, Ресей, Қазақстан, Орта Азия, Кавказ жəне Түркия халықтарының рухани мəдениеті, халық педагогикасы мен этнопедагогиканың өзара байланысы, этномəдениеттің ұқсастығы мен айырмашылығы, оның халықтық тəрбиенің бастау бұлағы екендігі, ұлттық менталитеттің діни көзқарастары мен мəдениет бірлігі ғылыми дəйектілікпен баяндалған. Оқулықтың тілі жатық, мазмұны терең, ғылыми ақпараттары қойылатын талаптарға сай жазылған.





	Тағдырыңды тамырсыздық індетінен қалқалар

	Əр адамда өз анасынан басқа да

	Жебеп жүрер, демеп жүрер арқада

	Болу керек құдіретті төрт ана:

	Туған жері – түп қазығы, айбыны

	Туған тілі – сатылмайтын байлығы

	Туған дəстүр, салт-санасы тірегі

	Қадамыңа шуақ шашар үнемі.

	Жəне туған тарихы – ғасырлардың үні еді.

	Төрт анаға əнін жалғай алмаған

	Пенделердің басы қайда қалмаған?

	Төрт анасын қорғамаған халықтың

	Ешқашанда бақ-жұлдызы жанбаған.



	(М. Шаханов. «Мəңгүрттенбеу марсельезасы» «Рух-теория», 2008 ж.)





Кіріспе




	1991 ж. еліміз Егемендік алуымен байланысты Қазақстан Республикасының оқу-ағарту жүйесінің барлық саласында қайта құру процесі жүре бастады, шынайы демократиялық принциптерді енгізуге бағыт алды.

	Бұл реформа оқу орындарындағы оқу-тəрбие мəселелерін демократиялық жағдайларға байланысты жаңаша қайта құру ісімен байланысты болды. Қазақстан үкіметі қабылдаған «Білім туралы заң» (1994), «ҚР гуманитарлық білім беру тұжырымдамасы» (1995), «ҚР этникалық мəдени білім беру тұжырымдамасы» (1996), «ҚР тарихи сананы қалыптастыру тұжырымдамасы» т.б. тарихи құжаттардан көрініс тапты.

	Осы тарихиқұжаттарда атап көрсетілгендей, бүгінгі тəрбиенің басты міндеттері бүкіл адамзат мəдениетінің сан ғасырлық өркениеттік жетістіктері мен ұлттық рухани-мəдени байлықтарын саралай отырып меңгерту, сөйтіп, жастарды нарықтық экономикаға бейімделген адамзат баласының озық білім жүйесінің жетістіктерімен қаруланған, өмірге қабілетті, кез келген қиындықтардан жол тауып шыға алатын, ынталы да іскер, табанды да талантты, отансүйгіш азамат етіп тəрбиелеу басты міндет болып саналды.

	Қазақстан Республикасында ұлт мəдениетіне баса көңіл бөлу, ұрпақ тəрбиесін шынайы отаншылдық рухта насихаттауға бағытталған халықтық педагогиканы зерделеп жəне оны оқушы, студент жастардың зердесіне тұрақты сіңіру мақсатында оқулықтар мен оқу-əдістемелік құралдар жазу ісі шұғыл қолға алынды.

	Бұрынғы Кеңестік саясат кезінде 70 жыл бойы орта мектептерде де, арнаулы орта жəне жоғары оқу орындарында да этномəдениетке онша көңіл бөлінбей, оны адам санасындағы ескінің сарқыншағы деп есептеп, бірыңғай партиялық-таптық мəдениетті жасамақ болған солақай саясаттың өркен жайғаны тарихи шындық.

	Бүгінгі еліміз егемендік алған кезінде əр халықтың ұлттық мəдениетін кең түрде насихаттау, сөйтіп келешек қоғамды құрушы жастардың бойында ұлттық сана-сезімді құрмет тұтатын ұлт мəдениетін əлемдік өркениетпен ұштастыру, сөйтіп ұлт мəдениетін де, əлемдік озық мəдениет үлгілерін де еркін меңгерген, сана-сезімі оянған, жан-жақты білімді, мəдениетті шынайы ұлтжанды азамат етіп тəрбиелеу бүгінгі жаһандасу дəуіріндегі жаңа жетілген қоғам құрушылардың алдында тұрған басты міндет болып отыр. Ол заңды да еді. Себебі ұлттық сана-сезімі оянбаған жастарды шынайы отаншыл азамат етіп тəрбиелеу мүмкін емес. Елін, жерін, Отанын сүйетін, Отан үшін керек десе жанын беруге даяр азамат тəрбиелеу жаңа нарықтық қоғамның басты міндеті болып саналады.

	Жастарды шынайы патриоттық рухта тəрбиелеу үшін олардың ел-жұрт, ата-баба, Отан тарихын жетік білуі қажет. Туған Отан тарихын жетік білуі шынайы патриот тəрбиелеудің алғы шарты. Осы шартты мүлтіксіз орындау этнопедагогика пəнінің басты міндеті болып саналады.

	Этнопедагогика курсын оқыта отырып, біз жастардың бойына Отансүйгіштік қасиетті сіңіруді көздейміз. Себебі этнопедагогика бүкіл адам баласының бəрін сүюге баулитын ғылым. Жер шарындағы адамдар əр түрлі тілде сөйлегенімен, олардың бəрі бірдей жылай да, күле де алады. Жер бетінде үлкен де, кіші де халықтар бар, бірақ жақсы я жаман халық жоқ. Қай халыққа болмасын жоғары идеал тəн. Сонымен бірге, өкінішке орай əр халық ішінде де арсыз, жабайылары (тағылары) да бар. Біз арсыздар мен тағыларға қарсы халықты өшпенділікке тəрбиелемей, қайта оны керісінше төзімділікке тəрбиелеу арқылы оларды ізгілікке тəрбиелейтін болсақ, өмірді жақсарта түсу үшін əлем халықтарының баянды бейбіт өмір сүруі үшін күреске дайындаған болар едік. Ізгілік, баянды бейбітшілік орнату этнопедагогиканың басты принципі жəне ол барлық халыққа ортақ.

	Балаларды ізгілікке тəрбиелеу жөніндегі дүние жүзілік декларацияда былай делінген: «Əлем балалары күнəдан пəк, əлсіз жəне басқаларға бағынышты. Сонымен бірге олар білмегенді білуге құштар, жігерлі жəне келешекке сенімді. Олардың дəуірі бақытты дəуір болуға тиісті. Олар ойында да, оқуда да, өмірде де еркін өмір сүруі тиіс. Олардың бір-бірімен үйлесімді, бір-біріне сай қызмет етуі айналасындағы барлық халықтармен ынтымақтастықпен баянды, бейбіт өмір сүруіне негізделген.

	Этнопедагогика курсы əр адамның өзіндік «менімен» бүкіл адамзаттың озық идеясын біріктіруге, əр халықтың ұрпақ тəрбиелеудегі жақсы дəстүрлерін игере отырып, бүкіл əлем халықтарын бір тілекте, бір мақсатта, бір кемемен алдағы жарқын жағаға қарай жылжуын мақсат етеді.

	Этнопедагогика пəнін оқып үйрену кезінде ізденімпаз, зерттеушілік жұмысқа ерекше мəн беруге тура келеді. Ол біздің бойымызда бір-бірімізгедеген діни төзімділікті, мəдени қарым-қатынасты, педагогикалық байланысты күшейтіп, кəсіби шығармашылық дəрежеміздің өсуіне зор ықпалын тигізеді. Бұл оқулық ұстаздардың бойына қажетті этномəдениеттен қажетті деген мағлұматтарды меңгертіп, қосымша əдебиеттерді оқу арқылы этнопедагогикалық жəне этнопсихологиялық мəселелерді жан-жақты терең меңгеруіне мүмкіндік туғызады.

	Негізгі этнопедагогикалық білім «студент пен студенттің» семинарлық сабақтардағы пікір сайысынан, немесе студенттердің өз беттерінше бақылап, байқауынан, ізденуінен, ғылыми зерттеуінен жинақталған пайымдаулар мен талқылауларда қортындыланған білім қорларынан туындамақ. Студенттердің жазғы, қысқы каникулдарында ұйымдастырылған өлкетану сағаттарынан, мұражайлар мен театр, сурет галереяларынан, тарихи ескерткіштерге жасалған жорықтардан алынған бай мағлұматтардың да этномəдени білімді толықтыра түсуге игі ықпалының тиетіні сөзсіз.





Ұлттық педагогика – бүгінгі Егемен Қазақстан мектептеріндегі оқу-тəрбие ісінің рухани бастау бұлағы




	Этнопедагогика – салыстырмалы түрде педагогика ғылымдарының жас саласы. Бұл ғылымның зерттеу жүйесі XIX ғ. екінші жартысынан бастап қана қолға алынды. Халық педагогикасының кейбір мəселелері жөнінде зерттеу алғаш К. Д. Ушинский еңбектерінен көрініс тапты. К. Д. Ушинский барлық халықтардың этномəдениеті жөнінде біркелкі ой-пікір қалыптасқан емес дей келіп, «Əр халықтың бала тəрбиелеу жөнінде өзіне тəн жүйесі бар. Бір халықтың бала тəрбиесі жөніндегі озық ой-пікірі басқа халықтарға да өнеге бола алады. Сөйтіп ол барлық халықтарға ортақ рухани қазынаға айналады. Халықтық тəрбиеде озық үлгілерге сүйене отырып, тəрбиенің үлгісін жинақтауға болады. Бірақ ол тəрбиенің қаншама озық үлгісі болып саналғанымен дəл сол халықтың үлгісіне салып барлық халықты бірдей тəрбиелейміз деу мүмкін емес. Себебі əр халықтың бала тəрбиелеу тəжірибесі қаншама жақсы болғанымен, ол сол халыққа ғана тəн тəрбие түрі болмақ. Бұл жерде əр халықтың бала тəрбиелеудегі өзіндік ұлттық ерекшелігі арқылы тəрбие ісінде оң нəтижеге қол жеткізіледі» дейді.

	Халық педагогикасы – халықтың сан ғасырлық рухани байлығы, ол бүкіл халықтық санаға негізделген. Ол халықтық тəрбиенің эмприкалық білім, білігі мен сана-сезімінің жиынтығы. Онда халықтың бала тəрбиесінде сан ғасыр бойы жинақталған озық ой-пікірінің, тəлім-тəрбиесінің тұтас көрінісі қортылып көпшілік қауымға ұсынылған.

	Халықтық тəрбие мен педагогиканың арасында диалектикалық тығыз байланыс бар. Бір жағынан, классикалық ғылыми педагогика халық педагогикасындағы тəрбиенің жақсы жақтары мен озық деген жиынтық үлгісін жинақтап қорытып бойға сіңіреді де, екіншіден, тəрбиенің сол озық идеясын халықтық тəжірибе арқылы іске асырады. Бұл жерде халық педагогикасы тəрбиенің əрі теориялық негіздерін қорытындыласа, əрі оны тəжірибеде нақты іске асырудың құрылымдық рөлін атқарады. Этнопедагогика термині тұңғыш рет 1972 ж. академик Волковтың еңбегінен көрініс тапты. Этнопедагогика жөніндегі бағдарламалар Чебоксары, Мəскеу қалаларында, Солтүстік Кавказдың педагогикалық жоғары оқу орындарында (Махачкала, Грозный, Майкоп) зерттеліп қолға алына бастады. Қазақстан мен Орта Азия республикаларында 1980 жылдардың бірінші жартысында Е. И. Измаилов (Қырғызстан), Н. Сафаров (Өзбекстан), Қ. Прлиев (Түркіменстан), Қ. Б. Жарықбаев, С. Қалиев, М. Мұхамбаева, С. Ұзақбаева т.б. (Қазақстан) ғалымдар еңбектерінде қарастырыла бастады.

	Алайда, Кеңестік дəуір кезінде (əсіресе, 1930-1970 ж.ж. арасында) этнопедагогикаға Кеңес үкіметі онша көңіл бөлмей біржақты көзқараста болады. Ұлттық салт-дəстүрлерді дəріптеуді санадағы ескінің сарқыншағы деп қарады. Мектеп пен мектептен тыс мекемелерде, жастар ұйымында тəрбие жұмыстары коммунистік идеологияға негізделді. Оқулықтар мен оқу-əдістемелік құралдар орыс тілінің аудармасы арқылы пайдаланылды. Қазақ тілінде оқу-тəрбие жұмысына арналған əдістемелік құралдар шығару назардан тыс қалды.

	Жекебасқа табыну идеясынан біртіндеп құтыла бастаған 1970 жылдардың аяқ кезінен бастап Қазақстанда Этнопедагогикаға қайта бетбұрыс бастады. 1930-45 жж. жарық көріп, кейін жекебасқа табынушылық солақай саясаттың салдарынан жоқ болған М. Жұмабаевтың «Педагогика», А. Байтұрсыновтың «Тіл құралы», Ж. Аймауытовтың «Тəрбие жетекшісі», «Психология» атты еңбектерімен қатар Н. Құлжанованың, М. Дулатовтың, М. Əуезовтің, С. Сейфуллиннің т.б. еңбектері 1980-90 ж.ж. қайта баспа арқылы жарық көрді.

	Қазақстанда ұлттық сана-сезімнің оянуына тарихи ықпалын тигізген желтоқсан оқиғасы (1986 ж., 16 желтоқсандағы жастар көтерілісі) себеп болды. Оның əсері бертін келе қоғамның барлық саласын қамтыды. Қазақ мектептеріндегі оқу-тəрбие ісіндегі проблемалы мəселелерді көтеріп, баспасөз беттерінде келелі ұсыныс пікірлер білдірілді. Оған Қ. Жарықбаев, С. Қалиев, Ə. Табылдиев, М.Балтабаев, Қ. Бөлеев, С. Ұзақбаева, Т. Сабыров, К. Қожахметова, М. Құрсабаев, М. Оразаев т.б. қазақстандық ғалымдар өз үлестерін қосты.

	Тəуелсіздіктің əсері қоғам дамуының барлық салаларын қамтып, жаңаша мазмұнда, əлемдік озық тəжірибеге негізделген жүйенің қалыптасуына зор ықпалын тигізді. Қазақ халқының тарихына, мəдениетіне, дүниетанымына, ұлттық қасиеттеріне қатысы бар, бұрын-соңды жарияланбаған, немесе саясатқа қайшы деп кезінде жауып тасталған этнопедагогикалық еңбектердің беті қайта ашылды. Ұлттық сана-сезім қайта жаңғырып, жаңа рухани көтерілу процесі басталды. Білім беру ісі мен тəрбие мəселесіне жаңаша көзқарастар мен жаңаша талаптар қойылды. Нəтижесінде жаңа идеялар дүниеге келді.

	Халықпедагогикасы мен психологиясын оқу-тəрбие жұмыстарына батыл енгізу жолдары ғылыми тұрғыда қарастырылып, жергілікті жерлерде əртүрлі бағыттарда семинар-кеңестер, пікір алмасу іс-шаралары, сондай-ақ мұғалім-ұстаздардың заман талабына сəйкес білімдерін жетілдіру мəселелері қызу қолға алынды.

	Мектептер мен мектептен тыс мекемелерде, балабақшалар мен арнаулы орта жəне жоғары оқу орындарында ескі педагогикалық оқулықтардың орнына жаңаша, ұлттық тəлім-тəрбиенің қағидаларына негізделіп жазылған ғылыми-тəрбиелік бағдарламалар басылып шығып, оқу-тəрбие үрдістеріне енгізілді.





Этнопедагогика пəнінің мақсаты мен міндеті




	Еліміздің оқу-ағарту ісінде басшылыққа алатын негізгі идеялық бағыт Елбасы Н. Ə. Назарбаевтың «Қазақстан – 2030» бағдарламасында көрсетілгендей ... «... қазақстандық патриотизмге негізделуі керек». Ал қазақстандық патриотизм мемлекеттің территориялық тұтастығын сақтауға, ұлттық дəстүр мен мəдениеттің көркеюіне ат салысуға, Қазақстанда тұратын түрлі өзге ұлттардың бірлігін қамтамасыз етуге, олардың өзара саяси-экономикалық жəне мəдени байланысын күшейтуге, осы байланыстың пəрменді насихатшысы мемлекетттік тіл – қазақ тілі мен ұлтаралық қатынас тілі – орыс тілінің жетіліп көркеюіне негізделуі керек. Бұл бағдарламада келер ұрпақтың денсаулығын сақтау үшін қамқорлық жасау, оларға қажетті білім беру жəне дүниетану көзқарасын қалыптастыру, бүгінгі нырықтық қатынас жағдайында ата-баба дəстүрін сақтай отырып еңбек етуге əзір болуын қамтамасыз ету көзделген...

	Ал Қазақстан үкіметі қабылдаған «Білім беру туралы» заңның «Білім жүйесі» аталатын екінші бөлімінде «Білім беру жүйесінің басты міндеттері: Қазақстан Республикасына шын берілген адал патриот азамат даярлау. ...олар мемлекеттік белгілердің мəні мен маңызын терең түсінген, халықтық дəстүрлерді қастерлейтін халықтар достығының негізінде тəрбиеленген халық, Отан, отбасы алдындағы жекебастың міндеттері мен құқықтарын терең сезінген... Қазақстанда тұратын қазақ халқы мен басқа да халықтардың тілін, тарихын, салт-дəстүрі мен əдет-ғұрыптарын қадір тұтып, оны игеруге кепілдік бере алатын азамат тəрбиелеу болуы керек» делінген.

	Осы міндеттерді ойдағыдай орындап шыға алатын азаматтарды тəрбиелеуші келешек ұстаздар қауымы – педагогикалық колледждер мен университеттерде оқып, білім алып жатқан студент-жастар болмақ.

	Этнопедагогиканың зерттеу нысаны – халық педагогикасы. Халық педагогикасысы – халықтардың ғасырлар бойы ұрпақ тəрбиелеу тəсілдеріне негізделген бай тəжірибесінің эмпирикалық жиынтығы. Ал этнопедагогика – халық педагогикасының ұрпақ тəрбиелеудегі тағылымдарын ғылыми жүйеге келтіріп, теориялық тұрғыдан зерттейтін жəне оны тəжірибеде қолданудың əдіс-тəсілдерін əдіснамалық тұрғыдан сөз ететін ғылыми-педагогиканың бір саласы. Оны Этнопедагогиканың теориялық негізгі мақсаты деп қарауға тура келеді.

	«... Ол жан жəне тəн тəрбиесін қатар жүргізу арқылы, оқушы жастардың қайрат-жігерін, ақыл-ойын халықтың өнер туындылары негізінде оқытып, тəрбиелеу, меңгерту арқылы іске асырылады. Халықтық тəрбиенің негізін білу үшін, ең алдымен этнопедагогиканың теориялық-əдіснамалық, танымдық негіздерін үйретуге тура келеді. Ал ол этнос туралы ұғымды, этностардың туып, дамып, қалыптасуын, этномəдениеттің ерекшеліктері мен оның əлемдік өркениетке ұштасуын, кірігу жолдарын теориялық тұрғыда қарастырудан басталады.

	Сондықтан этнопедагогика пəнін этностар мəдениетін зерттеудің ғылыми-əдістемелік, теориялық негіздерін оқытудан бастауды жөн көрдік.





1. Адам-білім берудің объектісі





1.1 Қоғамның тарихи-мəдени дамуы кезіндегі адамның бейнесі жəне ол жөніндегі түрлі қоғамдық көзқарастар




	Бүгінгі күннің күрделі проблемасы көпшілікті өмір сүрудің мəнін білуге құмарландырудан бастауға тура келеді. Ол өмір сүрудің мəнін білуден туындайды. Бұл мəселе Имандал Канттан бастап барлық ғалымдарды алаңдаттырған шындық болатын. Олар:

	Мен нені білуім керек?

	Өмірді білу үшін мен не істеуім керек? Ол үшін неге сүйенуіме тура келеді?

	Адам деген кім?

	Бұл сұрақтарға берілетін жауап: Ең алдымен шындық деген не? дегеннен туындайды.

	Бұл сұрақтардың жауабы орыстың ұлы суретшісі Н.Н.Генің Третьяков галереясындағы «Иоанның Евангелиге баруы» атты картинасынан айқын көрініс тапқан. Бұл суреттен қарапайым көруші де, атақты өнертанушыларда əрқайсысы өздерінше түрлі баға беріп, ой түйіндейді. Көрермен осы картинаның алдында əрқашанда жиналып таңырқай қарап тұрады. Бірақ ол əрбір қарапайым көрермендерді ғана алаңдатып қоймайды. Суреттің ішкі мəніне əркім əртүрлі баға бергенімен, шын мəнісінде оның мазмұнын ашуға философ ғалымдардың өздері де қиналатын. Осыдан тағы да «Адам деген қандай болмақ?» - деген күрделі сұрақ туындайды.

	Адам жөнінде жер бетінде он шақты концепция бар. Соның бəрінде де адам жөніндегі көзқарасқа түрліше түсінік берілген. Солардың ішінде адам жөнінде ең нақтырақ бір анықтама кездеседі.

	Ертедегі Грекияда адам өзін-өзі білмек болады. Ол үшін өмір жайындағы қарапайым философиялық пайымдауларды қарастырады. Эллинде адам денесінің бейнесін жасап көрмеге қояды. Оны көрушілердің бəрі қызықтап таң қалады. Тіпті құдайдың өзі адам бейнесін көріп сүйсінеді. Антикалық дəуірдегі өркениетті жасаушылар ол суретті көріп, оны өздерінің жаратушы Құдайы санайтын болған. Сөйтіп ертедегі грек философтары адам бейнесіне таңдана қарап, оның тəніне, ақылдылық келбетіне, сыртқы бейнесіне «мінсіз жасалған бейне» деп сұқтана қараған. Содан гректер адам құдайының бейнесін ешбір мінсіз жасаған сурет деп бағалап, Жер ананың əулие ұлының бейнесіне жаратушы тəңір ретінде табынатын болған. Содан ерекше жасалған сұлу мүсінді жаратушы құдайдың суреті пайда болған. Гректің ұлы философы Платон (427-347 б.ж. с.б.) осы суретке қарап адамның жан-жақты жасампаз бейнесін көрермендердің көз алдына періште ретінде елестетеді. Ал Аристотель (384-422 б.ж.с.б.) Платондай емес жансыз суретті Құдай деп тануды айыптайды.

	Элена дəуірінің аяқ кезінде адам бейнесі жөніндегі түсініктер өзгереді. Сенека (б.д.д. 5 б.д. 65 ж. аралығында) адамды жаратушы күш (құдай) деп танудан бас тартты. Ол адамның өзі мінсіз жаратылған деген пікірге қарама-қарсы, бұл дүниеде адам баласының күнəдəн пəк жаратылуы мүмкін емес деп қараған. Адамның сыртқы тəні тек жанды сақтаушы қабы деп санаған. Сөйтіп жан мен тəнді бір-бірінен бөліп қарауға тура келген.

	Сенекенің айтуынша, тəн тек жанды сақтаушы сыртқы қап, ал жанның мазмұны тəннен бөлек деп қарау идеясы туындады. Сенекенің жан тəннен жоғары, жан аспан əлемімен – Құдайдың ерекше жаратуымен пайда болған индивид. Ол өзінің Луцилиге жазған хатында «Адам баласына не қымбат?» дей келіп, адам жануардан ерекше жаралған, құдайға бір табан жақын, саналы жан иесі дейді. Ол ақыл, парасат тек адамға ғана тəн дегенді айтады.

	Гуманистік бағыттағы Протагор (б.д.д. 480-410 жж.) ең алғашқылардың бірі болып адам жөнінде терең ой білдіреді. Ол айналаны қоршаған табиғаттың ортасында адамзатты ерекше жаралған құбылыс деп санаған. «Адам – дүниедегі жанды тіршілік иесінің ең жоғарғы сатысындағысы», – дейді.

	Адам баласын жаратушы Құдай алғашқы адамды топырақтан жаратты. Алғашқы адам Қап тауларында бұдан миллиондаған жылдар бұрын жалаңаш-жалпы өсімдіктер теріп жеп күн көріпті. Жалғыз адам өз бетімен тіршілік ете алмайтын болғандықтан, Хауа атаның қабырғасынан Хауа ананы жаратып, екеуін қосып бірге тіршілік етуге бейімдеген. Содан көптеген ұрпақ тарап, өсіп-өнген деген болжам библияда айтылады. Алғашқы адамның аты Мойсей болса керек. Христиан дінінің қасиетті кітабында Мойсейге (Хауатаға) кісі өлтірмеу, керуен тонамау, басқаларға қиянат жасамау сияқты гуманистік идеялар қағида ретінде насихатталған. Құдайдың бұл өсиеті библияда былайша насихатталған:

	– Өзіңе бұл дүниеден тең іздеме;

	– Құдайдың атын өзіңнен бұрын атама;

	– Өзіңнің атаң мен анаңды құрметте;

	– Кісі өлтірме;

	– Адам көзінше күнə жасама – делінген.

	Құдай Мойсей арқылы адам баласына берілетін жазаларды осы қағидаларды орындамаған жағдайда қолданатыны жайында айтқан. Адамның идеал тұтқан қағидалары – басқаларды жазықсыз жазғырмау, басқаларға өктемдік көрсетпеу, ақылды байыппен өмір сүру, басқалардың үстемдігіне төзімді бола білу, жауыңды да жақсы көру, өзіңді көре алмаушыларға да ілтипатпен қарау, ізгілікті жолдас ету.

	Христиан дінінде бүкіл адамзаттың жауыздығы жауыздықты туғызады, ізгілікті өшіреді. Сондықтан адам айналасындағылардың жауыздық əрекетіне ізгілікпен жауап беруі керек. Ізгілік əрқашанда жауыздықты жеңеді деп қараған. Дін адамзаттың күнə жасауы заңды деп қарағанымен, бірақ адам жаратылысынан ізгілікке бейім, жауыздыққа қарсы деп санаған. Адам баласы əрқашанда жауыздыққа қарсы мейірімділікті жұмсап, құрал еткен. Ол үшін адам əрқашанда өзінің «Менін» жоғары қоюға, басқаларға кешіріммен қарауға бейім тұрған.





1.2. Алғашқы адамдардың пайда болуы туралы ой-пікірлер




	Христиан діні адамзатты өмір жолының ауыр азаптарынан құтқаруға бейімдеген. Адам əрқашанда ізгіліктің иесі, ол үнемі жауыздыққа қарсы күресуі керек, жер бетінде тіршілік етуші адамдар үнемі өзін құдайдың құлы, ізгіліктің іздеушісі деп санауы керек деген.

	Ұлы ғалым Чарльз Дарвин (1809-1882) дін иесі болған. Ол медицина, биология ғылымдарындағы жаңалықтарды зерттей отырып, Оңтүстік Америкадағы жануарлар дүниесін зерттеген. Ол бүгінгі жер бетінде тіршілік етуші жан иелері мен өлі организмдердің өзара байланысын зерттейді. Сөйтіп табиғатта тіршілік етуші тірі организмдердің өмір сүруін табиғи сұрыптау теориясымен дəлелдеді. Табиғи тірі организмнің өмір сүру заңдылығын, олардың өмірге бейімделуін, эволюциялық өсу жолымен, тірі организмнің өмір үшін күресімен дəлелдейді. Тірі организмдердің өмір үшін күресі тіршілік иесінің табиғи ортаға бейімделуіне негізделген деп қарайды.

	Бұл жерде Ч. Дарвин құдайды жақтай отырып, екі түрлі қайшылыққа кездесті. Біріншіден, адам баласы да, маймыл да өздерінің байырғы ата-бабаларынан жаралды деген тұжырымға келді. Екіншіден, оның табиғи таңдау теориясы тіршіліктің эволюциялық жолмен дамуына қарсы пікір болды. Сол замандағы аристократтар Дарвин теориясын қолдап əкетті. Бұл еңбектің екінші басылуында автор кітаптың кіріспесінде сол кездегі шіркеу иесі Кинглидің сөзін келтіріп, түстердің өзгеруі Құдайдың ерекше жаратуымен пайда болған. Жаңа бір түстің дүниеге келуін «тəжірибе» ретінде енгізген жаңалық деп түсіндіреді.

	Ал Карл Маркс (1818-1883) адамды əлеуметтік-биологиялық тіршілік иесі деп қарайды. Адамды бүкіл қоғамдық құрылыстағы қарым-қатынастың жиынтығы ретінде қарастырады. Адам қоғам ішіндегі құқықтық, эстетикалық, адамгершілік қарым-қатынастардың ықпалды бірлігінде қызмет етеді дей келіп, адамдар қоғам тарихымен тығыз байланыста тіршілік етеді деп қараған. Осы процесс адам санасын өсіруге жəне оның жекебастық мінез-құлқының өзгеруіне қызмет етеді дейді. Яғни жеке адамның басы қоғамдық қарым-қатынасты өзгертудің басты өлшемі болып саналады. Олай болса, адамның өзін қоғамнан бөліп алып қарауына болмайды, қайта ол өзін сол қоғамның бір бөлшегі ретінде санауы керек. Біз адамды қоғамнан бөліп алып қарайтын болсақ, онда адамның өзін бұзамыз. Сондықтан адамдарды əлеуметтік психикалық құбылыс деп қараймыз» дейді. Жеке тұлғаға Кеңестік дəуірде баға беру осы тұрғыдан қарастырылған. Осы идеяға сай жеке тұлғаларға классификация жасалған. Ол бойынша:

	– Адамдар өз еркімен, саналы түрде қоғамдық мақсатқа негіздей отырып, жекебас құндылығын қоғамдық құндылыққа бағындырады.

	– Адамдар жекебас мүддесін қоғамдық мүддемен бірлікте қарастырады.

	– Адамдарға тигізетін сыртқы күштер əсерінен қоғамдық мүддеге басымдық беріледі.

	– Адамдар жекебас мүддесін қоғамдық мүддеден жоғары қояды. Бұл жерде қоғамдық мүдде еске алынбайды. Адам кейде саналы түрде қылмыстық əрекеттерге барады. Сөйтіп, кей кезде адамдар саналы түрде əлеуметтенеді. Мұндай əрекеттер С. Я. Маршактың өлеңімен айтқанда:

	Сізде ақылды ой болғанымен Жүрегіңізді ақылға жеңгізесіз.

	Ф. М. Достоевскийше айтқанда (1820-1881) адамның жекебас құндылығы оның ішкі байлығына негізделеді. Адамның құдайға бағынып, оны шын сүюі – оның негізгі өмірлік кредосы болмақ. Адамдар жөніндегі осындай ой-пікір XIX ғ. қалыптасып дамыды. Ол орыстың идеалистік философиясына негізделген В. Соловьев, Н.Бердяев т.б. идеяларынан да көрініс тапты.

	Н. Бердяевтің түсінігі бойынша «Ф. Достоевскийдің бүкіл шығармасы сүйіспеншілікке құрылған. Достоевскийдің жолы – қажудың жолы, оның сүйіспеншілігі – жанартауша атылуы, адам жаратылысының динамикалық кереметтей жарылуы. Бұл сүйіспеншілік заңсыз, формасыз атылған жанартау. Онда адамның ішкі жаратылысының құбылысы бейнеленеді. Онда адамның қайғысыз жолмен жүруі, нағыз шынайы шындыққа ұмтылысы бейнеленген...».

	Орыс мəдениетін Достоевский ойшыл ретінде қабылдаған. Ол өзін «орыстың жаңа гуманизмінің атасы» санады. Оның ең жоғары статусы жауыздық пен ізгілікті ту ету еді. Достоевский адамгершіліктің ең жоғарғы нүктесі адамзат мəдениетінің шырқау шыңы деп қарады.

	Достоевскийдің түсінігінше, адам-қоғамдағы ең жоғарғы құндылық. Əр адам өзінше құндылық. Өмірдің мəні – адамның өмірімен өлшенбек. Осы идеяны қуаттаған Достоевскийдің кейіпкерлері өзін-өзі өлімге қияды. Ол идеяны біз Достоевскийдің өзін өлімге қиюынан көреміз. Ол өлім – жалғыздық, қоғамнан алшақтап өлім құшу.

	Достоевскийше адам баласы адам болып шығу үшін өз өмірін өлімге де қиюы керек. Достоевский адамгершілік жолында жауапкершілікті сезінуге, бауырмалдыққа шақырады. Социалистік идеяда өмір сүру үшін Достоевский өмірге мысқылмен қарайды. Оның социализмі – ол бірліктің, рухани теңдіктің символы.

	Достоевский тəрбиеге үлкен мəн берді. Адамгершілік мəселесі сын сағатта басқаларға ерекше əсер етуі керек дейді. (мысалы Мышкин, Карамзин, т.б.). В. Соловьевтың пікірінше Достоевскийдің бүкіл ғұмыры екі мəселені шешуге арналған: ол – қоғамдағы ең жоғарғы идеал жəне оның іске асуы жолында өмір сүру.

	Ал адам бейнесі Л. Н. Толстойша (1828–1910) айтқанда «Толстойлық» деп аталды. Ол бүкіл əлемдегі озық əдебиеттің өкілі болып қана қойған жоқ, ол жалындаған жастықты, Отанды шынайы сүйді. Ол əлем халықтарының бəрінде де дін біреу, тек дінге сену əртүрлі деп қарады. Ол байларда жарқын көрінеді, ал кедейлерде өмірдің азабы деп түсіндіреді. Толстой православие дінін мазақ етті. Мəселен жас баланы шоқындыру, христиан дінін санасыз мақұлдап, күнəсіз етіп көрсету арқылы адамгершілікті дəріптеді. Толстой дінді өтірік құптаушы поптарды Құдай сөзін бұрмалаушылар деп айыптады.

	Христиандықты айыптай отырып, Толстой дінге шынайы сенуші болды. Оның құдайға сенуі жеке өзіндік ерекшелігімен дараланды. Ол мұсылман дінін, Құранды да оқып таныды. Ол Будда, Иудей, Конфуции діндерінің бəріне терең түсіністікпен қарады. Əр діннің ішіндегі адамгершілікті, ізгілікті құптайтын жақтарын мойындай отырып, сонымен бірге əр дінге сын көзімен қарады. Ақыры ешбір діннен адамгершілікке, ізгілікке сай өзек таба алмады. 1882 ж. Өзінің «Бізге енді не керек?» деген кітабын жазды. Мұны ғылым тілінде «Толстойша» деп атайды. Ол адамдарды діни сеніміне қарай бөлуге қарсы болды. Ол христиан дінін көп діндердің бірі деп қарады. Бірақ, оны басқа діндерден артық санамады.

	Толстой жер бетіндегі діндер əртүрлі болғанымен, олардың бəрінің идеясы бір деп қарады.

	Л.Н.Толстой үшін материалдық жəне рухани дүние тұтас бір құбылыс. Адамды тозақтан құтқарудың жолы өз қолында. Адам баласы əлемдік прогресс пен мəдениеттің дамуына қарсы тұрмауы керек. Оның ойынша, əділетсіздіктің бəрі жауыздықты қолдаудан шығады. Таза табиғатты құптап, табиғат аясын, күн сəулесін, су мен ауаны қошамет тұтты. Жерге егін егу, таза табиғатты қорғау, отбасы мүшелерін қорғау, олармен бейбіт, тыныш өмір сүру, ешкімге жамандық жасамау, маңайындағылармен бауырмал бірлікте болу Толстойдың идеясы еді.

	1901 ж. Толстой шіркеуді қатты сынап «Воскресенье» романын жазғаны үшін шіркеуден аластатылды.

	Фридрик Ницшенің (1844–1900) концепциясы Ресейде Толстойлық үстемдік құрып тұрған кезде өмірге келді. XIX ғ. аяғында адамдарда дінге деген қарсылық пайда бола бастады. Толстой, Достоевский сияқты білімді адамдар өзі өмір сүріп отырған қоғаммен сыйыспастық баз кешті.

	Сол дəуірдегі қоғамдық толқудың əсері келер ұрпақты шарпыды. Бұл кез қоғамдық құбылыстың дəуірлеп тұрған, революциялық толқудың өрлеу кезеңі еді. Қоғамдағы материалистік көзқарастың жалын атқан шағында Ф. Ницше өзінің ғылыми еңбектерінде сол дəуірдегі саяси-əлеуметтік рухани қарама-қайшылықтарды қолдай түсті. Адамдар қоғамда өмір сүру үшін белсенді күрескер болуы керек. Ницшенің басты идеясы кейін Гитлерге де əсер етіп, адамдарды нəсілге бөлу, спартандық, касталық, нəсілдік идея үстемдік құрды. Ницше өзінің «Антихриста» атты еңбегінде «Жаратылыстағы адамдарды ақыл-ойы, құдірет-күші барлар. Сондай-ақ қабілетсіз, қасиетсіздер» деп бөліп қарады. Бірінші топтың адамдары азшылық болса, екінші топтағылар қабілетсіз тобырлар, оларды құрту керек деген фашистік, аристік идея үстемдік құрды. Жоғары кастадағы əлемге үстемдік етіп өмір сүру салтанат құра бастады. 1882 ж. Ницше «Құдай өлді!» деген ұранмен осы идея бойынша əлемде ақсүйектер тұқымы жойылуы керек» дегенді айтты.

	Ф. Ницше адам баласы биологиялық жағынан өсіп, өркендеп жетілмеген деген идеяны қолдап, адам баласын өсіп жетілдіру үшін биологиялық сұрыптау идеясын ұсынды. Бұл антропологиялық қате теория еді. Бұл идеяны батыста қолдаушылар көбее бастады. Соның бірі Зиглинд Фрейд (1856-1939) болды. Зиглинд Фрейдтің теориясы бойынша адамдарға психологиялық талдау жасау керек. Ол бойынша адамдар екі топтан тұрады. Рациональный (саналы) жəне нерациональный (санасыз). Фрейдтің жаңалығы прорациональный (санасыз) адамдар тобын көрсету болды. Ол теория бойынша адамдарды 3 элементке бөліп «мен», «олар» жəне «басқалар» немесе «жоғарылар» деп қарау керек деді.

	«Олар» дегеніміз санасыз көпшілік. Оларда сан көп те, сапа жоқ. Ал менен жоғарғылар сапалық жағынан ең жоғарғы топ. Супер эголардың моральдық-қоғамдық стилі өзгеріп отырады. Мен дегеніміз ид пен супер арасындағы орташа топ. Егер «мен» тобы «ид» тобымен бірікс, онда сананың төмендегені.

	Фрейдтің психоанализі бойынша адам баласының «Ид» тобы көбейсе апат болмақ. Одан сақтанудың екі түрлі жолы бар.

	– Табиғи жол – сублимация адам санасын ақылға жеңгізу.

	– Методикалық-психологиялық кеңес беру арқылы əркім өз ақыл-ойымен жұмыс істеу арқылы Ид-ті жеңеді.

	Адамзат баласының космостық санасының оянуына XIX ғ. Орыс «космистері» ерекше əсер етті. Олар: В. Ф. Одаевский (1807-1869),

	А. В. Кабелин (1817-1903), Н. Ф. Федоров (1829-1903), В. С. Соловьев (1853-1900), К. Э. Циолковский (1857-1935), В. И. Вернадский (1863-1945), В. Л. Чижевский (1897-1964). Олар Ресейдегі биосфера ғылымының өсіп өркендеп ноосфера ғылымы арқылы космосқа жол ашқандар (космонавтика ғылымының негізін салғандар) еді.

	Космиктердің пікірі бойынша бұл əлі космосаралық даму кезеңінің бірінші сатысында тұрғандар. Ол санамен бірге космонавтикалық сана – творчестволық сыртқы өмірді білудің алғашқы сатысында тұрған ғылым. Бұл жерде мəселе əлемдік космонавтиканың ішкі сырлы жұмбақтарын ашу мен материалдық өмірді басқарудың жəне басқа да планеталардың құпия сырын ашудың бастапқы кілтін қолға түсіруде болып отыр.

	Николай Федорович Федоров космонавтиканың ішкі сырын ашудың, аспан əлеміндегі тартылыс заңының құпиясын ақтарудың негізін салды. Ол галактиканың ішкі сырын ашудың бастамасы болып саналады. Бұл жерде аспан əлеміндегі тартылыс күші мен құлау күшінің арасындағы тепе-теңдік заңын жақсы білу шарт.

	А. Л. Чижевский кеңістіктегі болжаусыз оқиғалардың туу заңдылығын ашуға зер салды. Ол сонымен бірге Күн жүйесіндегі аспанның тартылыс күшінің заңдылығын ойлап тапты. Оның пайымдауы бойынша заттың өзіндік салмағының біртіндеп жоғалуына əсер ететін құдіретті сыр екінші бір планетаның тартылыс күшімен пара-парлық теориясын өмірге келтірді. Космостық «жүрек» соғуының сыры жұлдыздар шыңының, күн сəулесінің, басқа планеталардың тартылыс күшімен пара-пар дегенді айтты.

	В. И. Вернадский «Аспан əлеміндегі биосфералық тізбек күшінің əсерін біліп болмайды. Оның пайда болуына басқа бір планеталардың қозғалу күші ерекше əсер етеді», – деді.

	Барлық космонавтарға ортақ тартылыс күшінің ішкі сырын білу өте жұмбақ. Табиғаттың сырын білу тартылыс заңының тепе-теңдік теориясымен байланысты деп қарады. Табиғат адамға бағынышты емес, бірақ ол адамның ақылшы қарындасындай, адам оны құл ете алмайды. Адам аспан планеталарының сырын «жанудың құлдығынан біртіндеп құтқарады, ол планеталардың жану, біртіндеп сөну, өлу заңдылықтарын біртіндеп ашуға болады» деп қарады.

	Орыстың діни көзқарастағы философтарының аспан əлемінің сыры жөніндегі көзқарастары Н. О. Лосковскийдің (1870-1965), Н. А. Беряевтың (1870-1948), П. А. Флорскийдің (1882-1943), И. А. Ильиннің (1883-1954), С. Н. Булгаковтың (1871-1944) т.б. космикалық болжамдары діни мистика мен шындық арасындағы пафосқа толы. Олар əлемдік сырдың негізін діни православиялық аңызбен байланыстырып, оны шындыққа жақындатты. Н. А. Бердяев аспан əлеміндегі тартылыс күшін бір жағынан, құдайдың əлемдегі жансыз затқа жан беретін құдіретімен байланыстыра қарастырса, екіншіден, адамның жасампаздық ақыл-ой күші сезіп білмейтін сыр жоқ. Адам өзінің табиғаты жағынан жаратылыстан да, қоғамнан да күшті дегенді айтады. Осы жерде аспан кеңістігіндегі құпияны білуде адамның ақыл-ойын теңдесі жоқ құбылыс деп қарады. Қоғам дамуының құпиясы тарихпен, адамның ақыл-ойының күшімен өлшенеді дегенді айтады. Бір сөзбен айтқанда Н. А. Бердяев теориясының сыры өркениетті қоғам сияқты бірде өсіп, бірде өшіп отыратын құбылыс, ол мəңгі емес. Оның басталуы мəдениетпен тікелей байланысты деп қарайды. Н. А. Бердяев өзінің 1919-1920 жж. оқыған бір лекциясында былай деген болатын... «Əлемнің қақ ортасында адам баласы тұр, адамның тағдыры қоғамның тағдырымен тікелей байланысты. Адамзат қоғамы тарихының басында адам тұрғанымен ол қоғам мен табиғат алдында өзін құлша сезінеді. Адам өзі жасаған материалдық өмірде өзін құл деп қарайды. Біздің халық өзі жаратқан ұлы күшке бағынышты», – дейді. Н. А. Бердяев жер бетіндегі тіршілікке адам баласы қызыға қарайды. Сонымен бірге ол өзін өмірге қонақ санайды. Соған қарамастан ол өзін «Мен кіммін?», «Бұл өмірге қайдан келдім?», «Келешекте қайда барып тұрақтаймын?» дегенді үнемі ойлайды», – дейді. Бердяевша ол адамның еркін өмір сүруге құмарлығынан туындайды. Бердяев «бүгінгі жаңа совет азаматтарында еркіндікті көксеумен бірге, өмірге деген құштарлық мүлде жоғалды. Бірақ ол еркін өмір сүруді көксейтін адамдарда көбірек пайда болады» дегенді айтады.

	Сергей Булгаков еркін өмір сүруді көксейтін адамдарда христиан дініне сенім күшті болады дейді. Бірақ шындық пен қиялдың арасын діни сезім жалғастырады деп қарайды.

	Жалпы орыстың діншіл ойшылдарының бəрі діни-рухани өмір сүруді аңсап кеткен. Ресейдегі орыс қоғамы адамзатты діни уағыз арқылы төзімділікке шақырып, бұл дүниенің өткінші опасыздығына төзімділікпен қарауды уағыздап келді. Адамзат баласының дүниенің жаратылысына деген көзқарасы үш түрлі философиялық сенімге негізделген. Ол діншілдік, шындық, сұлулық. Адам баласы осы үш ұлы күшке бейімделе тіршілік етеді. Осындай үш күшке табына қараушыларға сенім арта отырып, кез келген халықтың келешегіне педагогикалық тұрғыдан сеніммен қарауға зер салуымыз керек.





1.3. Бүгінгі адам – халық педагогикасының үлгісінде




	Этнология сөзінің бүгінгі күнде үш түрлі мəні бар. Олар: грекше – «көзқарас», «гүлденген ой-пікір», индогерманша «ойшыл», «ой шырмауына берілген жан», иудейше (еврейше) – «адам». Еврейлер жерінің ұрпағы. Əр халық бұл сөздердің түсініктемесіне өзінше ерекше мəн беріп, қоғам дамуының əр кезеңіне сай өзінше өзгеріс енгізді. Ғасырлар бойы гуманистік көзқарастардың əрқашанда өзгеріп, жаңарып отыруымен байланысты тəрбие мəселесі жөніндегі көзқарастардың да жаңарып, өзгеріп отыруы заңды құбылыс. Балалардың үлкендермен бірге қоғам өзгерген сайын өмірге деген тұрмыстық көзқарастары да өзгеріп, жаңарып отырды. Олардың: бірлесе еңбек етуі, бірлесе қуаныш я күйінішке бөленуі, бірлесе іс-əрекет жасауы, айналадағы қоршаған ортамен қарым-қатынасы, үлкендердің өзінен кейінгілерді қамқорлыққа алуы, өзара көмек, өзара бір-біріне тигізер қолқабысы əдеттегі құбылыс болды. Адамдардың осылайша бір-біріне қайырымдылық көмегін орыс мақалы «Өмір дегеніміз адамдардың бір-біріне қайырымдылық жасауы» деп тұжырымдайды.

	Халық педагогикасында отбасылық тəрбиеге гуманистік тұрғыдан қарап ерекше мəн берген. Отбасындағы жандардың бір-бірімен тату-тəтті өмір сүруі халық педагогикасының ежелгі қағидасы. Ол халықтың мына мақал-мəтелдерінен көрініс тапқан:

	- Сүйіспеншілік пен ақыл-кеңесте уайымға орын жоқ;

	- Отбасындағы бірлік, қоймаға қойған байлықпен тең;

	- Отбасындағы бірлік, жандағы бірлік;

	- Рухани туыстық теңіздегі достықтан да артық.

	- Орыс адамы ағайын-туыссыз өмір сүре алмайды.

	Барлық халықтардың педагогикалық мұрасы бізді бала күніміздегідей достыққа бөлейді. Оны мəңгі сақтау, аялау халықтық педагогиканың мəңгілік ұстанымы. Халықтық идеология біздің алдымызға логикалық терең жүйемен адамгершілік қасиетті ұрпақ бойына мəңгі қалыптастырады. Еркіндік, өткірлік, жауынгерлік, адалдық т.б. адамгершілік жоғарғы қасиеттер біздің түр-түсімізге, діни сенімімізге қарамастан тəрбие арқылы біздің қанымызға беріледі. Біздің бойымызға күн санап берілетін педагогикалық түсінік ол өткен қоғамның бізге қалдырып кеткен мəдени асыл мұрасы. Ол ғасырлар қойнауынан халық санасында сан ғасырлар бойы сақталып бүгінгі дəуірге жеткен асыл қазынасы. Оны көздің қарашығындай сақтау, келер ұрпақты сол арқылы бауырмал, отаншыл, адал азамат етіп тəрбиелеу халық педагогикасының баға жетпес байлығы. Орыстың ұлы педагогы К. Д. Ушинский өзінің «Адам тəрбиенің пəрменді құралы» (1869) деген еңбегінде, сондай-ақ өзінің «Педагогикалық антропологиялық тəжірибе» (1867) атты еңбегінде «Тəрбиенің пəрменді құралының басты принципі оның халықшылдығында. Ол қоғамдық ортаның тəрбиесіне негізделген» дейді. Бұл принцип ғасырлар бойы заман өзгерсе де, заң өзгерсе де ескірмейтін, өзгермейтін аксиома.





1.4. Этностар мəдениетін зерттеудің ғылыми-əдістемелік негіздері




	Этностар мəдениетін зерттейтін қоғамдық ғылымдар жəне олардың өзара байланысы



	Этностар өзінің өмір сүру кезеңінде нақтылы тарихи жағдайларға (оның ішінде қоғамдық құрылыс жағдайларына да) байланысты бірнеше рет өзгеруі мүмкін. Этностар орта есеппен 1200-1500 жыл өмір сүреді. Бірақ ол түрлі географиялық, экономикалық, əлеуметтік жағдайларға байланысты бірде ұзақ, бірде қысқа болуы ықтимал.

	Жергілікті географиялық жағдайға бейімделмеген тіршілік иесі (оның ішінде адам да) басқа жаққа ауып кетуі керек немесе өліп, жоғалып тынады. Тіршіліктің жер бедеріне қарай икемделуін биология ғылымы қарастырады. Ал ол тірі ағзада болатын биологиялық өзгерісті географиялық жағдаймен байланыстыра зерттейтін болғандықтан, зерттеушіге географиялық заңдылықтарды да жақсы білуі керек. Этностардың жаратылысын география мен биология ғылымдарымен қоса, тарих ғылымы да тексереді. Себебі, этностар тарихы қоғам дамуымен тығыз байланысты. Біз этностарды бір жағынан, табиғаттың перзенті, биологиялық бөлшегі деп қарасақ, екіншіден, табиғи байлықтарды игере отырып, қоғамды құрушы күш деп білеміз. Қоғамның белгілі бір даму кезеңінде бір этностың пайда болып, өсіп-өркендеуі, керісінше, қоғам заңдылықтарына орай, енді бірде оның жойылып, орнына екінші бір этностың пайда болуы заңды құбылыс.

	Ертедегі адамдарға жаратылыс тұтас құбылыс болып көрінді. Олардың табиғат пен тарихтың байланысы туралы түсінігі де болмады. «Ұқсас нəрсе ұқсастықтан туады» деген магиялық ұғым олардың ойынан берік орын алды да, табиғат пен адам бойынан ұқсастық іздеу принципін туғызды. Бұл принцип халықтық астрономия мен медицинада өзекті орын алды. Кейін жеке ғылым салаларының дамып өркендеуі нəтижесінде, ол түсініктер негізсіз болып, практикалық іс-тəжірибеден біртіндеп ығысып шыға бастады. XVIII-XIX ғасырларда тың жаңалықтар ашылып, орасан көп мəліметтердің жинақталуы ғылым салаларының кеңейіп, тармақталуына мүмкіндік туғызды. Сөйтіп, табиғаттың (оның ішінде этностардың да) даму заңдылықтарын зерттейтін жаратылыстану ғылымының салалары (өсімдіктану, жануартану, тəнтану т.б.) жеке-жеке ғылым түрлері болып бөлініп шықты. Сондай-ақ, қоғамның даму барысын анықтайтын қоғамтану, саяси экономия, əлеуметтану, тарихи жəне диалектикалық материализм ғылымдары пайда болды. Мұнан басқа ұлттық ерекшеліктерді зерттейтін этнология, этнопсихология, этнопедагогика ғылымдары бар.

	Ұлттың ұлт болуы үшін қажетті аумақтық, экономикалық, мəдени, психологиялық бірлікпен бірге, тілдік тұтастық басты жəне ең негізгі белгілердің бірі болып саналады. Белгілі бір этнос адамдарының жандүниесіндегі мінез-құлық, сана-сезім (этнопси-хологиясы) мен əдет-ғұрып, салт-дəстүр (этнологиясы) ерекшелігі ұрпақтан-ұрпаққа ана тілі арқылы жетеді. Ұлттық сана-сезімнің өсуі мен өшуі, бір жағынан, ана тілдің тағдырын анықтаса, екінші жағынан, ана тілдің даму дəрежесі ұлттық сана-сезім деңгейінің өлшеуіші болып есептеледі.

	«Психология» атты оқу құралын қазақ тілінде жазып шыққан əдебиетші ғалым Ж. Аймауытов бұдан 85 жыл бұрын «Тəрбиеге жетекші» деген еңбегінде: «Ана тілі – халық болып жаралғаннан бергі жан-дүниесінің айнасы, өсіп, өніп, түрлене беретін, мəңгі құламайтын бəйтерегі... Жүректің терең сырларын, жанның барлық толқындарын тұқымнан-тұқымға жеткізіп, сақтап отыратын қазынасы – сол халықтың тілі» (1,6), – деген болатын. Кезінде Ахмет Байтұрсыновтың да: «Сөзі (тілі) жоғалған жұрттың өзі де жоғалады. Өз ұлтына басқа жұртты қосамын дегендер əуелі сол жұрттың тілін аздыруға тырысады», – деген ұлағатты ойы бүгінге дейін маңызын жоғалтқан жоқ. Бүгінде «мəңгүрттердің» пайда болуы сол тіл саясатының əлсіздігінің жемісі екенін ұмытуға болмайды.

	Ұлттық тəлім-тəрбиені (этнопедагогиканы) іске асыратын ұлттық тіл (этнолингвистика) екені, ал оның ұлттың ішкі жан-дүниесімен, сана-сезімімен байланысты (этнопсихологиямен) қарастыратыны көпке аян. Этнолингвистика тілді этносқа қатысы жағынан зерттесе, психолингвистика оны адам психологиясына, ал социолингвистика қоғам дамуына қатысы тұрғысынан қарастырады.

	Этнолингвистика диалектология, фольклористика, этнология, мəдениеттану, мифология сияқты ғылымдармен де байланысты. Себебі, бұлардың қай-қайсысы болмасын этнос табиғатын ашуға қызмет етеді жəне олардың зерттеу нысаны да ортақ. Мысалы, диалектология этностың жергілікті сөйлеу ерекшелігін, этнология мен фольклористика (оны жалпы мəдениеттану саласына да жатқызуға болады) этностың əлденеше ғасырға созылған мəдени үлгісін, заттық жəне рухани мəдениетін, салт-дəстүрін зерттесе, мифология этностың дүниетанымын, сенім-нанымын, өзін қоршаған ортаға деген көзқарасын зерттейді. Олай болса, бұлардың бəрі де тікелей этносқа қатысты, бəрі де этностық ерекшеліктерді сипаттайды.

	Ал философия – ғылымдардың ғылымы, барлық ғылымдарды зерттеудің əдіс-тəсілдерін жинақтаушы, этностың болмыс-бітімімен байланысты мəселелердің басын біріктіріп, əдістемелік тұрғыда талдау жасайтын алтын діңгек іспетті. Демек, этнос бұлардың бəрінің бір-бірімен тоқайласатын «мама ағашы», бəрінің «түйісу нүктесі» болып табылады. Осы ғылымдардың даму заңдылықтарымен танысып, оны зерттеуді басшылыққа ала отырып, біз адамзат тарихы мен табиғат өзгерісінде өзара байланыстылық бар екенін байқаймыз. Себебі, адамзат тарихы мен табиғаттағы ұқсастық біріншіден, олардың көп қырлылығында. Айталық, əрбір адам немесе бүкіл адамзат тұтас физикалық дене, тірі ағза, жоғары биологиялық құндылық болып та, қоғамның мүшесі, халықтың өкілі болып та көрінеді. Екіншіден, табиғат адамның тіршілік ететін ортасы (отаны) болып саналады. Сонымен бірге, адамның өзі – хайуанаттан бөлінген табиғат перзенті, үшіншіден, адам – табиғаттың құшағында тіршілік ететін перзенті бола отырып, табиғатты саналы түрде меңгеріп, өзіне қызмет етуге икемдеуші, яғни табиғатты игеруші. Адамдар бірлесе еңбек етеді. Соның негізінде адамдар арасында қоғамдық қарым-қатынастар қалыптасады. Адамдардың қоғамдасып тіршілік етуі үшін материалдық жағдайы мен тарихи жағдайының бірлігі қажет. Бұл жүйені анықтаудың басты белгісі материалдық байлықты өндіру тəсілдері мен оның игіліктерін пайдалану, яғни меншіктің түрлері болып саналады. Осының негізінде адамдар арасындағы қоғамдық қатынастар қалыптасады. Қоғамдық құрылыс пен этностардың құрылысында тепе-теңдік болған емес, болмайды да. Мысалы, XIX ғасырда Ресей капиталистік қоғам сатысында тіршілік етсе, ал Ресейдің отарлары – Қазақстан мен Орта Азия елдері феодалдық қоғам жағдайында өмір сүрді.

	Əр халықтың тарихы өзіне көрші халықпен тығыз байланысты. Тіпті, бір-бірінен алыс жатқан халықтардың да тарихында себеп-салдарлық байланыстың болуы мүмкін.

	Əр халықтың қалыптасу тарихында олардың алдыңғы қатарлы тобы – зиялы қауым шешуші рөл атқарса, ал бүкіл мемлекеттің дамуында этностардың өзара байланысы басты рөл атқарады. Этностық зерттеулер ескі тарихи-мəдени ескерткіштерді анықтаудан, белгілеуден басталады. Əр этнос өзіне тəн материалдық-мəдени байлықты жасайды. Мəселен, еңбек құралдарының түрі, тұрмыстық тұтыну бұйымдары, құрал-саймандар, салт-дəстүр, рухани көзқарастың бірлігі əр этностың өзіне тəн ерекшелігі болып саналады. Бұған халықтың ауыз əдебиеті үлгілері мен жазу-сызу мəдениеті енеді. Ерте дəуірдегі этностық тұрмыстың ерекшелігін тас дəуірінің мұраларынан, үй құрылысы мен оның əшекейлік бұйымдарынан, керамикалық ыдыстар мен оның ою-өрнек үлгілерінен байқаймыз. Міне, бұл жағдайларды анықтауға археологиялық қазбалар көмектеседі. Мəдени қазба ескерткіштер ертедегі этностар мəдениетінің өркендеуін немесе құлдырау кезеңін анықтауға мүмкіндік береді. Археологтар адам мен хайуанаттардың сүйегін, қамалдардың қабырғаларын немесе бейіттердегі тұтыну заттарының қалдықтарын (білезік, сырға, батырлардың сауыт-саймандары, қару-жарағы, ыдыс-аяғы, т.б.) тауып, сол арқылы ескі мəдени мұралар жайында қорытынды жасайды. Онда да ағаштан, теріден, қағаздан, шүберектен жасалған мəдени мұралардың үгіліп, шіритінін ұмытпау керек. Археологиялық қазба заттарды тарихпен байланыстыра, салыстыра қарамаса, зерттеушіні шатастыруы мүмкін. Этностық мəдени мұралардың ұқсастық себебін анықтауда салыстыра зерттеу əдісі қажет. Мəселен, көрші этноспен сауда-саттық, мəдени қарым-қатынасы мəдени мұралары екінші этностың өзінше өзгертіп пайдалануына мүмкіндік туғызады. Мысалы, Еуропа мəдениетінің дамуына вавилондықтармен қарым-қатынастың əсері болды. Француздар мен гректердің архитектуралық ою-өрнек стиліндегі ұқсастықты олардың генетикалық байланысынан емес, сауда-саттық, мəдени байланыстың əсерінен іздестіру қажет деп қараймыз.

	Сондай-ақ, темір дəуірінде пайда болған қанжар этностарға ортақ бұйым болғанымен, оның сабындағы, қынындағы ою-өрнек əр этностың өзіне тəн ерекшелігін білдіреді.

	Түрлі этностарда шырағданды, керəсін шамды электр шамымен ауыстыру ұзақтығы əртүрлі болды. Ал бұл адам баласының материалдық игіліктерді жасауы мен этногенездер табиғатының əртүрлі жағдайда дамитындығын дəлелдейді. Вавилон болды, ол құрыды. Ертедегі Рим мемлекетінің орнына жаңа қалалар мен мемлекет өркен жайды. Сондай-ақ, бір кездегі күшті көшпелі ғұн этносы жоғалып кетті. Жер бетінше бірнеше халықтар жойылып, олардың орнына жаңа халықтар пайда болды. Ал қазіргі өркен жайып, өмір сүріп отырған ұлттардың да əлденеше ғасырлардан кейін жер бетінен жоғалып, олардың орнына жаңа этностардың пайда болуы мүмкін. Кез келген табиғат жүйесінің (соның ішінде этностардың да) ыдырап, құрып кетуі сөзсіз. Бұл – табиғат заңы. Өмірдің өліммен ұштасуы, ал өлімнен кейін жаңа өмірдің жер бетінде өркен жайып, дүниеге келуі – диалектикалық заңды құбылыс. Ал мəдениет тарихынан ондай диалектикалық заңдылықты көрмейміз.

	Адамның табиғаттан өзгешелігі – ол материалдық игіліктерді жасап, заттардың санын көбейткенімен, табиғат сияқты, жанды бір заттан екінші бір жанды зат (тіршілік иесін) туғыза алмайды. Мысалы, табиғатта өсімдік пен жануарлардың, хайуанаттардың жаңа түрлері (белгілі тарихи кезеңде) пайда болып, өсіп-өне береді. Жер бедерінің, тау-тастың, жел мен жаңбырдың əсерінен мүжіліп, төбешікке, тіпті бара-бара тегіс жерге айналуы, өзен көлдердің суалып, құрып кетуі немесе жер астына сіңіп, ағыс бағытын өзгертуі мүмкін.

	Ал адам баласы жасаған Мысыр пирамидасы немесе Эйфель мұнарасы өзгеріссіз ғасырлар бойы сақталады. Мəдени ескерткіштерді жасаушы этностар жер бетінен жоғалғанымен, олар жасаған мұралар ұзақ жылдар бойы өмір сүреді.

	Табиғат байлығын игеруші адамдардың мəдени-техникалық прогресі үнемі алға қарай жүре беретін құбылыс болып көрінуі мүмкін. Бірақ, шын мəнісінде, олай емес. Мəселен біздің жыл санау дəуірімізге дейінгі VIII ғасырда өмір сүрген скифтер Қара теңіз жағасын жайлаған, 500 жыл бойы өркендеген, мəдениеті бай ел болған. Олар теңіз жолында сауда-саттықты өркендетіп, керемет өнердің, өзіндік мəдениеттің иесіне айналды. Ал сол ұлт біздің дəуірімізге дейінгі ІІІ ғасырда сарматтардың соққысынан мүлде жойылып кетті. Сарматтар 700 жыл өмір сүрді. Олар астық, жүзім сатып, Византиямен сауда-саттық жасасқан, қолөнері дамыған ел еді. Олар ғұндардың шабуылына ұшырап (370-463 жылдары), өз мəдениеті мен дəстүрлерін жоғалтты. Ал болгарлар ғұндарды жеңіп, 200 жыл үстемдік құрды. Міне, ұлттық мəдениеттің регреске ұшырап, құлдырап кетуі, оның прогресіне қарағанда жиі болатын құбылыс екенін осы фактілер дəлелдейді. Этногенездік мəдениеттің бірде өсіп жоғарылап, шарықтау шегіне жетіп, бірде құлдырап төмендеуін анықтау арқылы ұлттық мəдени мұраның берік қалыптасуын байқаймыз. Мəдениет тарихы мен этностың тарихы əртүрлі жазықтықта жатыр. Этногенездің шапшаң қарқынмен дамуы белгілі бір уақыттағы оқиғалардың санымен өлшенеді. Оқиға деп бір немесе бірнеше жүйелі байланыстың жиынтық көрінісін айтамыз. Оқиғаның тууы немесе жоғалып кетуі – заңды құбылыс. Этностық тарих дегеніміз – жоғалған ескі мұралар тарихы да, ал мəдениет тарихы мұражайларда сақталған мұралардың шартты белгілерінің жүйесін тізу болып шығады.

	XX ғасыр адамдарының прогресс жайындағы теорияға үйренгені соншалық, жоғалғандар туралы айтуға келгенде ойланып қалады. Өткен ғасырлардағы адамдар кейінгі ұрпаққа жақсы дағдылар мен білім жиынтығын мұра ретінде қалдыруды армандады. Мысалы, вавилондықтар – математикалық түсініктерді ойлап тауып, қалдырып кетсе, гректер – философия мен театр өнерін, римдіктер – заң ғылымын, арабтар – «персиялық ақылдың кені» – алгебраны бізге мұра етті. Француздар асқан сұлу сурет өнерімен, итальяндықтар əсем сазды музыка мəдениетімен, ал қазақ халқы аса бай ауыз əдебиетімен із қалдырды (6, 127). Олардың бəрі де бір-ақ мақсатты – келер ұрпақты бақытқа бөлеуді армандады. Өткен ғасырлардағы халықтар жасаған асыл мəдени мұралардың біздің дəуірімізге жұрнағы ғана жеткен. Бізге жеткен мұраның қалдығымен ғана өткен дəуір мəдениетінің өресін өлшеу, жоғалғандарын елеп-ескермеу тарихқа қиянат болып табылады. Оларды жан-жақты қарап, ескермесек, өткендегі этностық мəдениетке дұрыс баға бере алмаған болар едік. Ағаш пен киізді былай қойғанда, қиыршық, құм, тас сияқты материалдардың өзі желмен, жаңбырмен үгіліп, тозып, жоқ болып кететінін естен шығаруға болмайды. Оның үстіне, жер сілкінісі, су тасқыны сияқты апаттар тағы бар. Осындай апаттардың салдарынан тарихи ескерткіш-мұралар да жойылады. Олай болса, адамзат қолымен жасалған мəдени ескерткіштердің бəрі мыңдаған жылдардан кейін жойылып кетуі мүмкін. Сөйтіп, материалдық-мəдени мұралардың өткен дəуірлердегі осындай жай-күйі тарихты дұрыс баяндамауға əкеп соқтырады. Мысалы, орта ғасыр ғалымдарының пайымдауы бойынша, Батыс Еуропаның мəдениеті Грек, Рим империясына қарағанда, төмен деген ұғым орын алып келді. Ортағасырлық қайсыбір философтар кейбір этностарды «тарихи» категория деп көтермелеп, абсолюттендіруге тырысты, сонымен бірге керісінше, жер бетінде тіршілік ететін «тарихи емес» этностар да бар деп қарап, қателіктерге ұшырады. Өркениетті жақтаушылар үндістерді «тағылар» деп есептеп, оларды аң аулағандай асып-атып өлтіруге құмартты. Міне, осыдан келіп «мəдениетсіз ұлттарды» құрту («геноцид») сияқты фашистік саясат пайда болды. Олар этнос мəдениетінің бірқалыпты дамымайтынын, оның өрлеу жəне құлдырау кезеңдері болатынын түсінбеді. Олай болса, өткен дəуірдің мəдени мұраларын археологиялық қазбаларға сүйене отырып, этнологиялық тұрғыда қайта қарау арқылы шындықтың көзін ашып, этностар мəдениеті жайында бүгінгі ұрпаққа ғылыми дəйекті дұрыс мағлұмат беруге болатынын естен шығармауымыз керек. Ұлт мəдениетін сөз еткенде тарих, археология, этнология ғылымдарымен қоса, этнопсихология, этнопедагогика жəне фольклористика ғылымдарының қағидаларына (принциптеріне) сүйену қажет. Себебі, өткен замандағы ұлттық мəдени мұралардан ұлттық психологиялық (салт-сана, əдет-ғұрып, көзқарас, т.б.) ерекшеліктер айқын сезіліп тұрады. Сол арқылы əр ұлттың өзіне тəн тұрмыс-салты мен тіршілік кəсібін, сана-сезімі мен ойлау ерекшеліктерін байқаймыз. Ал ұлт мəдениетінің озық үлгілері арқылы жас ұрпақты жан-жақты жетілген азамат етіп тəрбиелеу – этнопедагогиканың өзекті мəселесі. Қазақ этнопедагогикасының өзіндік ерекшелігін ғылыми тұрғыда зерттеп, анықтауда диалектикалық философияны басшылыққа алу қажет. Бұл жерде ұлт мəдениеті мен ұлттық тəлім-тəрбие тарихын салт-сана, əдет-ғұрып (этнография), фольклористика, ұлттық психология мен ұлттық философия ғылымдарымен тығыз байланыста қарастыру керек.

	Осыған орай, П. В. Плеханов əдістемелік мынадай қағидалар ұсынады (66, 273):

	1) Идеялардың (ой-пікірдің) қоғамның əлеуметтік даму процесіне тəуелді екендігін анықтау;

	2) Ғылымның, əлеуметтік психологияның, əдебиеттің, өнердің даму тарихын қоғамның даму тарихымен ұштастыра қарастыру;

	3) Тарихтың əр кезеңінде ғылымның даму барысы біркелкі болмайтынын жəне əр елдің саяси, экономикалық, кəсіби, мəдени, психологиялық өзіндік ерекшелігінің бар екенін ескеру.

	Тарихи-педагогикалық зерттеулерге (оның ішінде этнопедагогикалық зерттеулерге де) қойылатын маңызды əдістемелік талаптардың бірі деректердің барлық түрін кешенді пайдалану, солар арқылы бір-бірін тексеру, толықтыру, барлық деректерді салыстыра отырып жинақтау, оларды зерттеуде шектес ғылымдардың (антропология, тарих, этнология, фольклористика, логика, психология, социология, археология) зерттеу əдістерінің жиынтығын кешенді түрде пайдалану, сөйтіп деректерді талдап педагогикалық тұрғыда түсіндіру қажет.

	Біз зерттеу ісінде осы принциптерді басшылыққа аламыз.





1.5. Этнос туралы ұғым, этностардың пайда болу, өсіп даму заңдылықтары




	«Этнос» сөзі грек тілінен алынған. Ол ертедегі грек тілінде тайпа, халық, адамдар тобы деген ұғымды білдірген. Орыс тілінде «этнос» сөзінің мағынасы «ұлт» деген ұғымға белгілі жағдайда сай келеді.

	Жалпы халықтың сөйлеу тілінде «халық» ұғымы мен этнос ұғымының мағынасы бір емес. Халық сөзін сөйлеу тілінде екі түрлі мағынада қолданамыз. Мəселен, «халық жиналып отыр» десек көпшілік жиынға келген бір топ адамды айтуымыз мүмкін. Бұл халық сөзінің тар мағынасы. Ал «Қазақстан халықтары», немесе «Ресей халықтары» десек оған осы елде тіршілік етуші ондаған, жүздеген ұлт өкілдерінің енуі мүмкін. Сондықтан педагогикалық əдебиеттерде «халық» сөзінің орнына «этнос» деген терминді қолдану орынды демекпіз.

	Адам баласы қоғамда ұжымдаса тіршілік етеді. Оған əлеуметтік бірлестік деп те, этностық бірлестік деп те қарауға болады. Шынында, əр адам бір жағынан белгілі бір қоғамның мүшесі бола отырып, сонымен бірге белгілі бір ұлттың (этностың) да мүшесі болып саналады.

	Адам баласының əлеуметтік дамуы жақсы зерттелген жəне оның даму заңдылығы жан-жақты қарастырылған. Ал халықтар тарихы жөніндегі (біз ендігі жерде оны шатастырып алмау үшін «этнос» деп қараймыз) зерттеулер түсініксіз, шатастырушылық көп. Шын мəнісінде, этностан тысқары бірде-бір адам өмір сүрмейді. Кімге де болса «Сен кімсің?» деген сұрақ қойса, ойланбастан «қазақпын», «орыспын», «французбын», «ағылшынмын» немесе «түрікпін» деп жауап береді. Олай болса, адамның санасындағы этнос жайындағы түсінік көпке ортақ. Ал жоғарыдағы сұраққа жауап беруші əрбір этнос мүшесіне «Сен ол халықты қалайша өз ұлтым деп санайсың?» деп сұрақ қойса, ол сұраққа жауап беруге қиналып қалады немесе «Сенің ұлтыңның басқа ұлттан қандай айырмашылығы бар?» деген сұраққа бұрынғы Кеңестер Одағында, бүгінгі ТМД елдерінде тіршілік етуші ұлт өкілдері тиянақты жауап бере алмай қиналатын болады. Оған себеп кешегі 70 жылдық Кеңестік саясат кезінде «бірыңғай ұлт тілін құру» идеясы басшылыққа алынған болатын. Осы идеямен қаруланған коммунистер ұлт республикаларындағы ұлт тілдері мен ұлт мəдениетін өркендетуге онша көңіл бөлмеді. Тек кейінгі 20 жыл ішінде егеменді ел болумен байланысты бұрынғы Кеңестер Одағындағы ұлт республикалары ұлт тілдері мен ұлттық мəдениетті өрістетуге кеңірек көңіл бөле бастады.

	Этнос жөнінде академик Ю. В. Бромблей (1921-1992) мынадай анықтама берген болатын. «Этнос тарихи белгілі бір жағдайларға байланысты, белгілі бір территорияда тұрақтап қоғамдаса тіршілік етуші адамдар тобы. Олар бірыңғай өмір заңына бағынып, бірыңғай мəдениет үлгілерімен, оның ішінде бірыңғай тілімен де өзара қарым-қатынас жасайды. Сөйтіп, басқа тайпалардан өзгеше əдет-ғұрып заңдарымен ерекшелене тіршілік етеді» – дейді. «Халық» ұғымы алғашқы таптық қоғамда (құлиеленушілік, бертін кейінгі феодалдық қоғамда) пайда болды. Халықтарға тəн этникалық ортақ белгілер: мəдениеттің, тілдің, сана-сезімнің сол ұлтқа тəн өзіндік ерекшелігімен даралана көзге түсуті. Бертінгі таптық қоғамда халықтардың əлеуметтік-тұрмыстық заңы, əсіресе, өзінен бұрынғы құлдық қоғамға қарағанда бір табан жоғары болды. Оның себебі ол дəуірде халықтардың туыстық қарым-қатынасы күшейіп, бəрі бірлесе, қоғамдаса тіршілік етті.

	Ұлттың толық пайда болуы – этностардың таптық сана-сезімдері ояна бастаған, тап жігінің ашылып айқындала жəне капиталистік қарым-қатынастың күшейіп дамыған кезінде, адамдардың экономикалық өміріндегі өзара байланысы кең құлаш жайған кезінде, сөйтіп нарықтық капиталистік қарым-қатынасқа көшкенде пайда болады. Бұл бірігу үдерісінде ел экономикасының бірыңғай мемлекеттік басқару орталығы нығайып күшее түсті. Əрине, шаруашылықтың осылайша бірігу үдерісінің жоғарғы күштердің қатынасынсыз іске асуы мүмкін емес еді.

	Алғашқы халықтардың бірлігіне қарағанда, ұлт бірлігі адамдарды тұрақты бірлікке, тіршілік үшін, ұлттық бірлік үшін күреске ұлт жұлдыздарының тұтастығына қарай топтастыратын, қоғам мүшелерінің таптық сана-сезімін оятатын жоғары саналы күрес бірлігін туғызады. Ол бірлік қоғамдағы саяси-экономикалық таптық сана-сезімнің оянуына, қоғамдағы қарым-қатынастардың күрделеніп күшее түсуіне, сөйтіп бір-біріне қарама-қайшы антогонистік топтардың тууына себепші болды. Адамзат қоғамын басқару кезеңінде ұлт эностық бірліктің өсіп-өркендеп дамыған кезінде пайда болатын жоғары категориясы. Оның қоғамдық санада пайда болуының объективтік те, субъективті де себептері бар. Ұлттық ұғымға анықтаманы ұлы ғалымдардың көпшілігі берген болатын. Бірақ оның бəрінің негізі ұлттың рухани толысып жетілуімен айқындалады. Орыстың отандық философ ғалымдары: Абердияев, С Н. Франк, И. А. Ильин, С. Н. Булгаков, Г. Т. Федоров, т.б. ұлт ұғымын ұлттың рухани толысуымен байланыстыра қарастырды.

	Философтардың пайымдауынша, ұлт ұғымы ежелгі тайпалар мен халықтардың бір-бірімен шаруашылық-экономикалық жағдайларға байланысты кірігіп, қосылуынан пайда болатын күрделі үдеріс. Ұлттардың пайда болуы жəне олардың өсіп-өркендеп дамуы қоғамның мəдени-экономикалық, тарихи жəне географиялық тұрмыстық жағдайларына байланысты болмақ. Ұлттардың рухани өсіп жетілуімен байланысты ұлттық мінез бен олардың өзін-өзі басқару үдерісі туындайды. Əрбір ұлттың тарихи жағынан өсіп жетіліп қалыптасуы ұлттық сана-сезімнің алға қарай перспективалық дамуын туғызады. Ол ұлттық ойлау жүйесінің формаларына да əсер етіп, ұлттық сана-сезімнің оянып дамуына қызмет етеді. Осының бəрі ұлт жөніндегі тарихи білімдерді толықтырады.

	Ұлт дегеніміз қоғамның тарихи жəне мəдени-экономикалық дамуы бірлігінде пайда болып қалыптасатын күрделі процесс.

	Ұлт мəдениетінің дамуы сол ұлт өкілдерінің қоғамдағы саяси-экономикалық мəдени тұрмыстық даму үдерісін бастанкешіріп барып дамып қалыптасады. Мəселен ресейлік ұлттар Ресей мемлекетінің қалыптасып даму үдерісімен байланысты туындады. Бүгінгі орыс тілі ертедегі славян тілінің негізінде біріккен бірыңғай ұлт тілі. Бірақ оған сол ұлт мемлекетінде тіршілік етуші ұлттар өз үлестерін қосты. Ұлттық кірігу ұлт мəдениетінің де кірігуін туғызатын үдеріс. Ал ұлттық ерекшелікке ұлт мəдениетінің, салт-дəстүр, тұрмыс тіршілік заңдарының бірлігі мен өзіндік ерекшеліктерін сақтай отырып кірігу қажет.

	Бүгінде дүние жүзінің көптеген елдері ұлттық бірлікті азаматтық бірлік деп те атайды. Бірақ азаматтық бірлік үшін ұлттық ерекшеліктердің берік сақталуы қажет емес. Сондықтан да бір мемлекет ішінде өмір сүруші ұлттардың əрқайсысы өзіндік ұлттық заңдылықтарды сақтай отырып, сол мемлекетте тіршілік етуші ұлттардың бəріне ортақ тілдік бірлікті, салт-дəстүрлік ортақтықты сақтауы қажет. Əр ұлт өкілдерінің ұлттық белгілері тіл арқылы, салт-дəстүр, тұрмыс-тіршілік заңдары арқылы ерекшеленіп олардың бəріне ортақ бірыңғай тұрмыстық заңға қызмет етеді. Сондықтан адамдардыңұлттықбелгілерінмемлекетбелгілемейді. Əр адамөзіндік жекебастық еркі арқылы белгілейді. Екі ұлттың қосындысынан туған балалардың ұлтын айқындау олардың ата-аналарының еркінде. Яғни ұлттық айқындау олардың ата-аналарының конституциялық еркі болып саналады. Ұлттық белгілер əр ұлт өкілінің өзіндік ұлттық сана-сезімі бойынша айқындалады. Мəселен, 1812 ж. орыс-француз соғысында Ресейге қолға түскен 350 мың гректер күні бүгінге дейін Дон бойындағы Ростов қаласында тіршілік етіп келеді. Олардың көпшілігінің əйелдері не орыс, немесе украиндықтар. Отбасында олар орысша сөйлеп, орысша тұрмыс құрады. 200 жылдан бері гректік салт-дəстүр, тілдік қарым-қатынас мүлде сақталмаған. Ал ондай отбасының ұлтының орыс болып жазылуы заңды құбылыс. Мұндай фактілерді өмірден көптеп кездестіруге болады.

	Ғылым тілінде адамдардың ұлттық ерекшеліктерін отбасындағы семьялық-тұрмыстық қарым-қатынас үлгісіне қарап қай ұлт екенін айқындауға болады.

	Педагогикалық тəжірибе бойынша «халық» деген ұғым мен «ұлт» ұғымын бір деп қарауға болмайды. Халық сөзі көп мəнді. В. А. Пишковтың түсініктемесі бойынша халық сөзіне сол аймақта тұрып өмір сүруші барлық ұлт өкілдері енеді. Мəселен, ресейліктер, сібірліктер, немесе қазақстандықтар десек оған осы аймақта өмір сүріп, тіршілік етуші ұлттар мен ұлыстардың бəрі кіреді. Бұл түсінік халықаралық құқықтық лексиконда жиі қолданылады. Ал татар, орыс, неміс ұлт өкілдерін сөз еткенде ұлттық ерекшелік халық ұғымынан басқаша сипатқа ие болады. Бұл жерде жеке бір ұлт өкілдерінің тұрмыс-тіршілігіне қарап ұлттық ерекшеліктерін айқындаймыз. Яғни ұлттық түсінік əр ұлт өкілінің сол ұлтты өз ұлтым деп есептеуіне, оның өзіндік ұлттық сезіміне байланысты. Адамдарды ұлттық ерекшеліктеріне қарап этнос мүшелерінің мінез-құлықтық құрылымының бірізділігі байқалады. Олардың қарым-қатынасы бірізділікке негізделген. Олар:

	1) жеке адамдардың өзара қарым-қатынасына;

	2) жеке адам мен ұжымның арақатынасына;

	3) этностық топтардың арақатынасына;

	4) этностар мен этностық топтардың арақатынасына құрылады. Басқа этностардың жергілікті халықтармен басқаша нормалық қатынаспен байланысқа түсуіне жергілікті этнос мүшелері таң қалады жəне өзінің тұқымдастарына басқа халықтардың «өрескелдіктері» туралы таңдана айтатын болады. Мысалы, ертедегі афиналықтар скифтердің баспанасы жоқ бола тұрып, өздерінің есі кеткенше ішетіндіктерін айып санаған. Ал римдіктер еврейлердің балаларын сүндетке отырғызуын жаратылысқа қарсы əрекет деп айыптаған. Палестинаны жаулап алушы рыцарлар арабтардың көп қатын алуын айыптаса, ал арабтар француз əйелдерінің бетін ашық ұстауын сөлекет санаған. Еврейлер римдіктерді шошқа етін жегені үшін жек көрген.

	Заман өзгерген сайын мінез-құлық нормалары да жаңарып отырады. Мысалы, Қазан төңкерісінен кейін қазақтардың қалың мал беріп əйел алуы мүлде жойылды немесе өзбек əйелдерінің паранжа жамылуы қойылды.

	Этностық даму біркелкі болмайды. Ол доға іспетті дамуды бастан кешіреді. Оның себебі этностардың қоғамдық мəдени-экономикалық жəне географиялық жағдайларға байланысты бірде шапшаң, бірде баяу дамуы мүмкін. Адам өмірі оны қоршаған табиғатпен, ғарыштық кеңістікпен, күн сəулелерінен бөлінетін радиациялық күштердің жер бетіндегі тіршілікке, соның ішінде адамға да тигізетін əсерінен пайда болатын биосфералық жағдайлармен тығыз байланыста өтеді. Бұл жөнінде Чижевскийдің «Күн бетіндегі отты борандардың жер бетіндегі жаңғырығы» атты кітабында айтылған. Күн бетінде отты борандармен қопарылыс-жарылыс пайда болғанда, жердің магниттік белдеуі бағдарын өзгертетін көрінеді. Сонымен бірге Күн бетінен жерге өткір сəулелер атқылайды. Жер бетіндегі тіршілік əлеміне ерекше əсер туғызатын физикалық құбылыстар пайда болады. Осы құбылыстар кезінде өткір сəулелердің шамадан тыс бөлінуінен вирустар көбейіп жəне олар желдің бағытымен ұшып келіп, өзінше бір жерге шоғырланып түрлі жұқпалы ауруларды таратады. Ал ол адамдар арасында ақыл-есінің ауысып, асылып өлушілердің көбеюін туғызуы, бір ұлт пен екінші ұлттардың өзара соғысып, қантөгістердің болуын туғызады. Биосфералық құбылыс əсерінен болатын табиғи апаттардан, жарылыстардан кейін пайда болатын шалажансарлық этностарды мүлдем құртып жібермейді. Бірақ этнос жұлдыздарына орасан зор залал келтіріп, əлсіретуі мүмкін. Адам баласы үнемі табиғат құшағында өмір сүріп, тіршілік ететін болғандықтан, Күн сəулесінің де адамдар психикасына ықпалын тигізетіні көпке аян. Яғни, адамдардың өз еркін билеу əрекеті де табиғатпен тығыз байланысты. Ұлттар арасында болатын соғыс, қантөгіс, қақтығыстарды бір жағынан экономикалық үстемдік үшін күрес деп қарасақ, екіншіден халықтарды басқарушы хандар мен патшалардың мінез-құлық əрекетіне, мемлекетті басқарушы адамдардың жүйке жүйесінің қызметіне байланысты құбылыс деп қарауға тура келеді. Мысалы, Гитлердің неміс ұлтын үстемдікке жаралған ақ нəсіл деп бағалап, бүкіл Еуропаны басып алуды мақсат еткені, ал еврейлерді кемсітіп асып-атуы, Мальтустің теориясына негізделген фашистік-диктаторлық іс-əрекет деуге болады. Біреулер мұны адамның физиологиялық жағымсыз қасиеті демей «Алланың жіберген ісі» деп қарап, фашистік іс-əрекетті ақтамақ болады.

	Этностардың тегі жеке адамдардың табиғи ортадағы тіршіліктерді қабылдауымен анықталады. Ал қоршаған орта сол фактіні бекітеді. Олай болса, адамның белгілі бір этносқа қатынасын анықтау сезімге негізделген. Ал адам сезімі оның өзіндік ойлау жəне мінез-құлық ерекшелігін білдіреді. Этностардың қала берді жалпы адам баласының мінез-құлық ерекшеліктерін зерттеу этнопсихология мен этика ғылымдарының объектісі болып саналады. Адамның бір этносқа тəн қасиеті оның бойына сəби кезінен бастап ата-анасының, туған-туыстарының қарым-қатынасы, мінез-құлқы, іс-əрекеті арқылы даритын қасиет. Олай болса этнос дегеніміз – белгілі бір жүйеге негізделген мінез-құлқы, іс-əрекеті жағынан бірыңғайланған топ-ұжым. Ал ол əлеуметтік жүйенің көпшілікке ортақ түрі – отбасынан басталады. Отбасы – бір үйде тұратын адамдар жиынтығы. Жүйенің құрылымына отбасы мүшелерінің күнделікті тұрмыста қолданылатын заттары да енеді. Яғни, олардың үй-мүлкі, баспанасы, ыдыс-аяғы, киім-кешегі, көрпе-жастығы, құрал-сайманы, т.б. тұрмыстық тұтыну заттары жəне олардың жасалу үлгілері түгел кіреді. Отбасы мүшелерінің қарым-қатынасы, бір-біріне көзқарасы, жүріс-тұрысы, мінез-құлқы да осы жүйенің элементі болып саналады. Ал отбасылық жүйе этностық жүйенің қайталанатын атрибуты болып саналады. Осыдан келіп ұлттық мінез-құлық характер пайда болады. Ұлттық характер ұлттық тұрмыс-тіршілікке, салт-дəстүрге байланысты туып қалыптасады.

	Этностардың біртіндеп кірігіп жоғалу процесін де ғылым жоққа шығармайды. Мəселен, XІX ғ. аяғында жер жүзінде екі мыңға таяу халықтар өмір сүрген болса, XX ғ. аяғында жер шарында 1600-дей ұлт тіршілік етеді. Келер ғасырда жер жүзіндегі халықтар саны ұлттардың кірігуі арқылы біртіндеп азая бермек.

	Ұлттардың кірігу үдерісі екі ұлт өкілінің отбасын құрып тіршілік етуіне негізделген. Ұлттардың бұлайша кірігуі аралас неке арқылы іске асады. Мысалы, Ростов облысында 1979 ж. аралас некелі ұлт 8,84% құраған болса, 10 жылдан кейін, яғни 1989 ж. 16,7% құраған.

	Мұсылмандарға қарағанда, христиан немесе иудей дініндегілердің басқа ұлтқа тұрмысқа шығуы жиірек кездеседі. Аралас неке құрушылар қатарында ТМД елдерінде еврей, неміс, татар, белорусь, украиндықтар арасында көбірек кездесетін құбылыс.

	Бір ұрпақтың көз алдында этностық белгілердің жоғалуы (XX ғ. аяғы мен XXI ғ. басында) ерекше етек алды. Осымен байланысты ұлттық белгілердің көмескіленуі күннен-күнге күшейіп, өріс алып барады. Ал ол ұлттарды анықтауды қиындата түсуде. Олай болса, ұлт жөніндегі түсінікті əлеуметтік категория ретінде объективтік тұрғыда қарастырған жөн.

	Этностардың жер бетінде пайда болуы мен даму заңдылықтарын XX ғ. екінші жартысында біздің отандасымыз Л. Н. Гумилев ойластырды. Ол этностардың пайда болу, өсіп даму жəне қартайып өлу үдерісін үш түрлі себептер тұрғысынан қарастырды.

	Оның бірінші себебі космостық энергиялардың жер бетіндегі тіршілікке, оның ішінде адам баласына тигізетін əсері, күн сəлелерінің космостық аспан қабаттарын тесіп өтіп, жер бетіндегі тіршілікке қозғаушы күш ретінде əсер етуінен тіршілікте пайда болатын өзгерістерге байланысты.

	Екінші базалық себеп – ол биосфералық заңның клеткалар мен молекулаларға тигізетін əсері. Яғни күн сəулесінің жер бетіндегі тұқымға əсері. Үшінші географиялық ортаның əсері. Осы үш себептердің бірлігі жер бетіндегі тіршілік иелерінде стереотивтік мінез-құлық ерекшелігін туғызады. Ол этностардың психологиясына, оның өсіп-өркендеу мəдениетіне, ақыл-ойына, діни наным-сеніміне, дүниетану көзқарасына əсер етеді.

	Л. Н. Гумилевше айтқанда этностардың пайда болу жəне өсіп-өркендеуі стихиялы үдеріс. Оны саналы түрде басқару мүмкін емес. Халықтардың жер бетінде пайда болуы мен дамуы үш кезеңнен тұрады:

	- субэтностық (этносалды) кезең;

	- этникалық кезең;

	- суперэтностық (этностардың жоғары жетілу) кезең.

	Адамдардың жер бетіндегі тіршілік ету үдерісі қоғамдаса, бірлесе тіршілік ету заңына бағынышты. Бірігу үдерісі жер жағдайына, ауа райының құбылысына, адамдардың мақсат-мүдде бірлігіне байланысты өрістеген.

	Егерде этностар өздерінің экономикалық тіршілік жағдайларына қарай бірігетін болса, онда сол тұрған жердің географиялық-климаттық жағдайларына байланысты бейімделе тіршілік етеді.

	Этностардың бір жерден екінші жерге ауа көшіп келіп жаңа жердің климаттық-географиялық жағдайына қарай бейімделе тіршілік етуі де этностардың өсіп-өркендеуіне игі ықпалын тигізетін фактор.

	Этностардың қан араласуы арқылы пайда болатын этногеналық өзгерістер де олардың жаратылысына игі əсерін тигізеді. Ол этностардың күнделікті тұрмыс-тіршілігінде із қалдырады. Кейде геналық өзгеріс адамдардың мінез-құлқына, тұрмыс-тіршілігіне орны толмас өзгерістер əкелуі де мүмкін.

	Этникалық жүйеге этностардың бірігу кезеңіндегі бір-біріне əсері, олардың алғашқы мінез-құлықтық, тұрмыстық əдет заңдарының өзгеруіне біршама əсер етіп, өзгертуі мүмкін. Мұны биологиялық терминде тұқымның өзгеруіне із түсіруі, немесе этностардың өзгеріске ұшырауы деп атайды. Ол екі ұлттың бірігіп қан араласуынан пайда болатын жəне мінез-құлыққа белгілі əсер ететін құбылыс. Осы жерде жаңа этностардың пайда болу себептері неге байланысты деген сұрақтарға жауап іздейтін болсақ, ол біріншіден, көрші этностардың бір-бірімен соғысып, жеңілгендерінің басқа жаққа қоныс аударуынан, сөйтіп олардың жаңа жерге келіп, жергілікті халықтармен (тайпалармен) биологиялық қан араласуынан (миграцияланудан) жаңа этнос дүниеге келеді. Мысалы, XIV ғ. аяғында ағылшындар мен испандықтардың Солтүстік Американы жаулап алып, жаңа жерге қоныстануынан – ағылшындар мен испандықтардың жергілікті индустармен қан араласуынан кубалықтар, мексикандықтар, америкалықтар пайда болды.

	Екіншіден климаттың өзгеріске ұшырап (қуаңшылықтың болуы, су тасқыны т.б. апаттар) адамдардың бір жерден екінші жерге ауа көшуінен болған құбылыс. Мысалы, XIV ғ. басында Алтайдың солтүстігі мен Енисей өзенінің бойындағы ойраттардың Алатаудың күнгей бетіне ауа көшіп келіп қоныстануынан жəне олардың жергілікті халықпен қан араласуынан қырғыз халқы пайда болды.

	XIII ғ. Қазақстанды жайлаған мадиярлардың да қатты қыстың, қуаңшылықтың салдарынан ауа көшіп, Дунай өзені бойына барып қоныстанып славяндардың тұқымымен қан араласуынан венгрлердің пайда болуы туралы да осыны айтуға болады. Бұл жерде жаңа жерге келіп қоныстанушы этностар тобының жергілікті этностармен қан араласып бірігуінен жаңа бір үшінші этностың пайда болатынын ескеруге тура келеді. Яғни этностық тіршіліктің географиялық ортамен байланыста туындайтынын ескерген жөн. Осыдан келіп, Э. Семилдің «Адам жер бетінің өкілі» деген теориясы туындайды. Ал жер бетіндегі тіршілік Күн нұрының күшеюіне, ғарыштық сəулелердің жер бетіндегі тіршілікке тигізетін əсерінен пайда болатын құбылыс. Күн нұры аспан қабаттарын жарып өтіп, бірнеше қиындықтарды жеңіп барып, жер бетіне жетеді де, тіршілікке əсер етеді. Осыдан келіпсебеп-салдарлық қарама-қайшылық заңдылықтар теориясы туындайды. Тіршіліктің табиғатта да, қоғамда да қарама-қайшылықсыз, себеп-салдарсыз пайда болып, дамуы мүмкін емес.

	Этностардың бір-бірінен этногенездік айырмашылығы олардың нəсіліне, тіліне, дініне, біліміне байланысты емес, тек мінез-құлқы мен жер бедерінің табиғатына үйреніп, бейімделуіне байланысты деп қарауды география ғылымы қуаттайды. Мысалы, Солтүстік мұзды мұхит жағалауындағы ұлыстар мен ұлттардың салқынқанды болуын, олардың балық аулап, бұғы өсіріп, ет жеп тіршілік етуімен байланыстыруға болады. Ал Оңтүстік Африка халықтарының керісінше ыстық қанды болып келуін жəне олардың тропикалық өсімдіктермен қоректенуін – географиялық, климаттық жағдайларға бейімделуімен байланысты деп қарауға тура келеді.

	Əр ұлттың өзіне тəн мінез-құлықтық ерекшеліктерін олардың шаруашылық кəсібімен, күнделікті тұрмыс-тіршілігімен байланыстыра қарастыру қажет. Мысалы, Қазақстан қазақтары негізінен мал бағып, мал өнімімен тіршілік етуді кəсіп етсе, өзбек халқы саудамен, жеміс-жидек өсірумен айналысты.

	Сондай-ақ, бір халықтардың мінез-құлқы сол жерде тіршілік етушілердің ата кəсібіне қарай бейімделуіне байланысты болмақ. Мысалы, қазақстандық қазақтарға тəн мінез-құлық ақжарқындық, қонақжайлық болып есептелсе, Өзбекстандағы қазақтарға тəн саудагерлік, сыпайы мінездік, Моңғол қазақтарына тəн жайбарақаттық, байыптылық мінез, Иран, Түркия қазақтары да ұзақ жылдар бойы жергілікті халықтардың мінез-құлықтық кəсіби қасиеттеріне қарай бейімделген. Яғни көшіп келуші халық жергілікті халықтардың тұрмыс-тіршілігіне қарай бейімделіп тіршілік етеді. Мұны қазақша айтқанда «Кімнің жерін жерлесең, соның суын сула» деген мақалмен дəлелдеуге болады.

	Л. Н. Гумилевтің пікірінше, этностардың жер бетінде пайда болуына қозғаушы күшті пассионарлық күш деп атайды. Пассионарлық күш тіршілікке талпынушы күш. Ол түрлі биологиялық, физиологиялық кедергілерді жеңе отырып, тіршілік кеңістігіне шығуға жұлқына, буырқанған активті күш болып саналады. Ол түрлі географиялық, биологиялық жəне əлеуметтік-экономикалық себеп-салдарлық жағдайларға байланысты туындап пісіп жетілген үдеріс.

	Пассионарлық даму үдерісі екі түрлі жағдайды бастан кешіреді. Тұқымның жарық дүниеге талпынып шығуға ұмтылысы прогрессивті даму үдерісін (біртіндеп дамуды) бастан кешіреді де, ал оның сыртқы дүниеге шығуының екінші кезеңі секірмелі (скачкобазный) революциялық өсу процесін туғызады. Сөйтіп өсу үдерісі өмірге жаңа тұқымды бірден əкеледі. Нəтижесінде ескі этностың өлуі мен жаңа этностың дүниеге келуі революциялық жолмен пайда болады. Яғни сандық біртіндеп өсу, бірден секірмелі революциялық өсу үдерісін тудырады. Бұл жағдайда ұлттардың өсу процесі жаңа сапаға ие болып, дүниеге жаңа бір этнос (ұлт) келетін болады.

	Этностардың пассионарлық өсу үдерісінде прогресс пен регрестің рөлі ерекше. Прогрестік өсу жаңа сапаға ие болып жаңа бір ұлттың өмірге келуін туғызады екен. Ал прогрестік өсудің жолында кейде регрестік (өсуді тоқтату немесе жолдағыны мүлде қиратып тынышталу) кезеңдері де туып, өсу үдерісін əлденеше жылға кері шегереді. Сөйтіп ол құбылыс регресті (қоғамның кері кетуін) туғызуы мүмкін. Мəселен түрлі апаттардың (қалың өрттің, су тасқынының, жер сілкінісінің, вулкандардың атылысының, т.б. зілзалалардың) зардаптары прогресивтік өсуді тоқтатып, тоқырауды туғызады. Ал тоқыраудың тұқымға да кері əсер етуі мүмкін. Мəселен, 1941-45 жылдары Ұлы Отан соғысы кезінде 20 млн. адамның өмірі қиылды. Немесе 1931-32 жылдары елімізде болған жаппай ашаршылық жылдарында Қазақстанда 2 млн. адам аштан өлді немесе Қытай, Өзбекстан, Қырғызстан, Ресейге жер ауды. Сондай-ақ 1937-39 жылдары Сталиндік репрессия кезінде жазықсыз он мыңдаған адамның өмірі опат болды. Ол қазақ зиялыларының өсуіне орны толмас апат əкелді. Ұлт мəдениетінің дамуы ондаған жылдарға кері шегеріліп, орны толмас орасан зор регресті туғызды. Сөйтіп, прогресс қоғамда ғылыми-техникалық дамудың жаңалықтарын қарқынды дамытып, дамудың прогрессивтік бағытын шапшаңдатса, ал регрессивтік құбылыс қоғам дамуын тежеп, тіпті оған кері əсер етуі де мүмкін.

	Этностардың тууы 0 ден басталып 600-800 жыл өмір сүріп, өсіп-өркендейді де, өрлеу шыңына жеткен соң, қайтадан қартайып өлу процесіне қарай қадам басады. Бұл үдеріс доға іспетті жағдайды бастан кешіреді. Ол мынадай формада болады:



	Этностар тіршілік үдерісі кезінде 7 кезеңді бастан кешіреді. Олар мыналар:

	1) Этностың туу кезеңі

	2) Акметикалық (жоғары өрлеу) кезеңі

	3) Инерциялық фаза (өркендеуге немесе құлдырауға бағыт алу кезеңі).

	4) Дағдарыстық кезең

	5) Құлдырау немесе дегредация кезеңі

	6) Регенерация немесе қайта өрлеу кезеңі

	7) Реликт – қалдық. Бұл кезеңде ескі этнос өліп, жаңа этностың өмірге қайта келуі туындайды.

	Алғашқы адамдар қауым болып топтаса тіршілік еткен. Яғни оларды туыстық белгілер жақындастырған. Этностардың бірігу процесі жер жағдайына, ауа райының құбылысына, адамдардың мақсат-мүдде бірлігіне байланысты өрістеген. Егер де этностар өздерінің экономикалық жағдайларына қарай бірігетін болса, онда ол тұрған жердің географиялық жағдайларына байланысты бейімделіп, тұрақтап тіршілік етеді.

	Н. Я. Данилевский, Л. Н. Гумилевтардың пайымдауынша, адам баласының (ұлт өкілдерінің) жер бетінде өмір сүру этногенезі шамамен 1200-1600 ж.ж. Осы кезеңде бір ұлт туып дүниеге келіп, өсіп өркендеп, біртіндеп қартайып өліп тынышталады да, жаңа бір ұрпақ қайта дүниеге келеді дейді. Бір кезде А. С. Пушкин де ұлт ұрпағының дүниеге келіп, өмір сүріп гүлденіп дамуы мен қартайып қайта өлу кезеңін шамамен 1256 жыл деп санаған.

	Ұлттық мінез-құлықты зерттеу ісімен этнопсихология, этика ғылымдары айналысады.

	Этностық мінез-құлықтың қалыптасуында ана тілінің (ананың) рөлі зор. Жанұя мүшелері күнделікті өмірде бір-бірімен басқа тілде қарым-қатынас жасауы балаларға ерекше əсер етеді. Мəселен орысша өскен балаға сенің ұлтың қазақ десең намыстанады. Себебі ол өзін орыс санауды жақсы көреді.

	Мəселен бүгінде Қазақстандағы 3,5 мың орыс тілді мектептерде оқитын оқушылардың 55-60% қазақ балалары. Солардың басым көпшілігі қазақ тілін білмейді. Ата-аналары олардың қазақ болуын қаламайды. Отбасында ата-аналары өз балаларымен орысша сөйлеседі. Бұған ата-əжелері мен əке-шешелері кінəлі. Бұл ұлттың мəңгүрттенуі деген сөз.

	Мəдениетті саналатын еврей ұлтының өкілдері, əсіресе аналары, балаларына жастайынан оның ұлтының еврей екенін үнемі айтып, санасына сіңіріп отырады. Олардың балалары анасының ұлтын мойындап, «еврейміз» деп жазылады. Этностық белгілердің негізі ұлттық тіл мен салт-дəстүр болып саналады. Тілінен, салт-дəстүрінен айрылған жұрт ұлт деген аттан айрылады.

	Ұлт тілдерінің ерекшеліктері жөнінде ұлы ғалымдардың бəрі келелі пікірлер айтып, ой бөліскен болатын. Мəселен, Л. Н. Толстой «Тіл халықтың жаны, тарихы жəне сана-сезімі, көңіл-күйі, əдебиеті мен мəдениеті. Бұл ерекшеліктер сақталмаған жерде ұлт тілі мен ұлт мəдениеті жөніндегі түсініктердің болуы да мүмкін емес» десе, Н. И. Куприн «Тіл ұлттың жаны. Идеяның, сана-сезімнің, ойдың сыртқа шығатын көрінісі» – дейді.

	Расул Гамзатов «Менің тілім ертең жоғалатын болса, мен бүгін өлуге дайынмын» дейді.

	Ж. Аймауытов «Тіл ұлттың жүрек сырын басқаларға жеткізетін қарым-қатынас құралы» – дегенді айтады. Қорыта келе, ұлттық сезімді жоғалту, ұлттық намысты жоғалту. Ал ұлттық намыс адамгершілік ар-ожданның ең жоғарғы эталоны болып саналады.





1.6. Этнопедагогикалық түсініктерге ғылыми анықтамалар




	Этнопедагогика мен халық педагогикасы деген ұғымдар бір ме? Болмаса олардың өзіндік ерекшеліктері, ғылыми анықтамасы бар ма? Бар болса, ол қандай? Этнопедагогиканың зерттеу нысаны не? Енді осы мəселелерге арнайы тоқталайық.

	Тарихи-педагогикалық əдебиеттерде соңғы уақытта «Халық педагогикасы» деген ұғымды зерттеушілер бір-біріне қарама-қайшы төрт тұрғыдан қарастырып жүр (65). Олардың біріншілері халықтың санасына тəн рухани құбылыс (феномен) деп қараса, екіншілері əр халықтың педагогикалық тəжірибесі, ал үшіншілері халықтың педагогикалық ойлары мен іс-əрекетінің бірлігі, төртіншілері халық тəрбиесі туралы ғылым деп қарайды.

	Халық педагогикасының теориялық негіздерін зерттеуші ғалым Е. Л. Христова халық педагогикасын – «халықтың таптық-педагогикалық санасы» деп, ал «дəстүрлі педагогиканы – ұлттық педагогиканың белгілі бір саласы» (85,14) ретінде қарастырады.

	Зерттеуші педагог Г. С. Виноградов халық педагогикасын халықтың педагогикалық мəдениетінің құрамдас бөлігі ретінде қарастырып, оны «жүйе» дегеннен гөрі, «білім мен дағдылар жиынтығы» (18, 21) деген пікірді құптап келді. Виноградовтың пікірі бойынша, халық педагогикасын халықтың бала тəрбиелеу тəжірибесі ретінде қарастыру қажет.

	Халық педагогикасымен ұзақ жылдар бойы айналысып, келелі үлес қосқан көрнекті ғалым Г. Н. Волков педагогикалық əдебиеттерге тұңғыш рет «этнопедагогика» деген ұғымды енгізді. «Этнопедагогика – халықтың жас ұрпақты тəрбиелеу жөніндегі ой-пікірлері, олардың педагогикалық көзқарастары туралы ғылым. Халық педагогикасы – халықтың ауыз əдебиетінде, салт-дəстүрлерінде, ырымдарында, балалар ойындары мен ойыншықтарында кездесетін педагогикалық мағлұматтар мен тəрбиелеу тəжірибеснің жиынтығы. Этностық педагогика тарихи жағдайда қалыптасқан ұлттық мінездегі ерекшеліктерді зерттейді. Онда халыққа қажетті қасиеттерді қалыптастыру үшін пайдаланылатын педагогикалық мақсаттың, міндеттер мен əдіс-тəсілдердің жиынтығы дей келіп, оның зерттеу тақырыбы – тəрбие, ал тəрбие нысаны – адам, тұлға», – дейді Г. Н. Волков (16, 16).

	Ал педагог жəне философ ғалым Г. Н. Филонов: «Халық педагогикасы – жергілікті халықтың қабылдаған тəрбиелеу əдіс-тəсілдері. Бұлар ұрпақтан-ұрпаққа өмір барысында білім мен дағдылар арқылы жалғасып отырады. Халық педагогикасы қоғамдық тəжірибенің, мінез-құлық, жүріс-тұрыс ережелерінің қоғамдық дəстүрлердің, белгілі идеологияның жалғасуын бағыттап отырады. Халық педагогикасы моральдық заңдар мен салттардан көрініс табады», – (36, 16) дейді.

	Педагогикалық энциклопедиялық сөздікте «Халық педагогикасы дегеніміз ұлттар мен ұлыстардың əлденеше ғасырға созылған ұрпақ тəрбиесіндегі ұлттық əдет-ғұрыптары мен дəстүрлерінің, мəдени ойлау процесінің, эмпирикалық негіздегі озық үлгілерінің жиынтығы. Халық педагогикасының негізгі түйіні – еңбек тəрбиесі жəне өндірістік білім, дағды, шеберліктерді жас ұрпақтың бойына дарытып, адамгершілік, имандылық рухында тəрбие беру» (65, 291) деген анықтама берілген. Біз осы анықтаманы ғылыми дұрыс анықтама деп санаймыз.

	Ал академик А. К. Конның басшылығымен 1983 жылы «Педагогика» баспасынан шыққан этикалық сөздікте «Əдет-ғұрып дегеніміз белгілі бір қоғамда немесе ұжымда белгілі бір тарихи жағдайға байланысты адамдар арасында қалыптасқан қоғамдық тəртіптің түрі. Ол əлеуметтік-өмірдің əр түрлілігіне жəне күрделілігіне қарамастан, белгілі ұқсастық жағдайда адамдардың біркелкі əрекет етуін қалайды. Яғни бір қоғам ішіндегі адамдардың еңбек ету тəсілдері мен əдістерінің жалпыға ортақ болуын, олардың саяси-қоғамдық іс-əрекетінің жəне күнделікті тұрмыстағы қарым-қатынасында немесе көзқарасында бірыңғайлылық əрекеттің болуын талап етеді. Осының бəрі əдет-ғұрыптың, салттың жиынтық көрінісі болып табылады» деп тұжырымдаса, ал «Дəстүр дегеніміз – əдет-ғұрыптың өмірдегі өсіп жетілген əр түрлі формасы. Ол адамдардың белгілі бір бағыттағы тұрақты іс-əрекеті мен мінез-құлқының ұрпақтан-ұрпаққа белгілі түрде ауысып берілетін түрі» (47, 425) деген анықтама береді. Салт пен дəстүрдің айырмашылығы неде дегенге келсек, салт – адам өмірінің күнделікті тіршілігінде (отбасынан бастап қоғамдық өмірдегі барлық қарым-қатынаста) жиі қолданылатын мінез-құлық, қарым-қатынас ережелері мен жол-жора, рəсім, заңдарының жиынтығы. Ол жеке адам өмірінде еңбек, іс-əрекет, адамгершілік, құқық, діни ережелерімен байланысты көрініс береді де, біртіндеп ауыл-аймаққа, ру, тайпаға ортақ рəсімге (ритуалға) айналады.

	Ал дəстүрлердің өресі салттан əлдеқайда кеңірек. Дəстүр – қоғамдық сананың барлық салаларымен байланыста дамыған, топтасқан қауымның қалыптасқан бірыңғай көзқарасын, əдет-заңын марапаттайтын рəсім. Ол ғылымда, əдебиетте, мектепте, халықтық ортақ өнерде немесе қоғамдық қатынаста көрініс беретін құбылыс. Дəстүр идеологияға жақындау да, ал салт қоғамдық психологияға жақын. Мəселен, үлкенді сыйлау, қонақжайлылық дəстүрлер. Олар көптеген салттардан, ырымдардан, жол-жоралардан, рəсімдерден тұрады.

	Салт-дəстүрлер – ұлттың ұлт болып қалыптасуымен бірге туып, бірге дамып келе жатқан тарихи жəне көне процесс. Ол ұрпақ тəрбиесінен, мəдени тұрмысы мен шаруашылық тіршілігінен көрініс бере отырып, адамның дүниеге келуімен бірге өрбіп о дүниеге аттанып кеткенше құндақтайтын, тəрбиелейтін алтын бесігі іспеттес.

	Дəстүр үшін өткен дəуірде қалыптасқан көзқарас пен іс-əрекеттің, мəдени мұра ретінде сақталып, бүгінгі күнге жетуі қажет. Мінез-құлықтың мазмұны мен сыртқы көрінісінде, қолдану стилінде бірізділік болуы керек. Яғни, мінез-құлықтың сыртқы формасында ерекше тұрақтылықтың болуы шарт. Ал ол форма белгілі зандылыққа айналғанда мінез-құлықтың мазмұнына үстемдік ете бастайды. Бұл жағдайда дəстүр дағдылы рəсімге айналады.

	Философия ғылымдарының докторы, профессор Н. Сəрсенбаев өзінің «Əдет-ғұрып, дəстүр жəне қоғамдық өмір» атты еңбегінде (73) əдет-ғұрып пен дəстүрдің қоғамдық өмірден алатын орнына, атқаратын қызметіне философиялық тұрғыдан талдау жасап:

	«Дəстүрге əдет-ғұрыптың өткен қоғамнан қалған озық түрлері мен тұрмыстық формалары, ырым-жоралары, рəсімдер жиынтығы кіреді», – дейді. Белгілі бір қоғамда немесе ұжымда қалыптасқан дəстүр, өзінің өмір сүру заңдылығына толық ие болғаннан кейін сол қоғамдық өмірден жалғасын табады да, тұрақты орын алады. Екіншіден, дəстүр əдет-ғұрыптың жинақталған, көпшілікке ортақ салтанатты түрде қолданылатын түрлері мен рəсімдерін де қамтиды. Мысалы, əскери салтанатты шерулер, əнұран ойнау, елтаңбаны, туларды дəстүрлерге жатқызамыз.

	Үшіншіден, дəстүрге қоғамдық сананың ғылым мен əдебиеттегі, көркемөнер мен саясаттағы бағыттары енеді. Мысалы, біз Пушкин, Горький, Абай, Науайлардың əдеби мұраларын зерттеушілерді солардың əдеби дəстүрін жалғастырушылар деп, ал ғылымда Ломоносов, Менделеев, Павловтың ілімдік дəстүрін жалғастырушылар деп атаймыз. Дəстүр – тарихи тұрақтанған, қоғамдық қарым-қатынастық нормада бір ұрпақтан екінші ұрпаққа жалғасып жататын, көпшілік қоғам мүшелеріне ортақ əдет-ғұрыптардың жинақталған түрі.

	Ал жол-жоралар ырымдар – əдет-ғұрыптың бөлшектері, сонан келіп салт пен дəстүр тоғысып, туындайды.

	Бір əдет-ғұрыптың бірнеше ырымдар мен рəсімдерден, жол-жоралардан тұруы мүмкін (73, 871). Ырым, рəсімдер, жол-жоралар салттың құрамдас бөлшектері болып саналады да, дəстүр – осылардың сұрыпталып, өмір өткелінен өтіп, тұрмыста тұрақты орын алған синтездік формасы. Ал əдет-ғұрыпқа салттың синонимі деп қарау керек (1-кесте).



	1-кесте

	Қазақтың салт-дəстүрлер құрылымы





	Бұл пікірді профессор Н. Сəрсенбаев та қуаттайды (73, 31). Салт-дəстүрлер бір жағынан халықтың тұрмыс-тіршілігімен байланысты туған этнографиялық құбылыс болып саналса, екінші жағынан ұрпақ тəрбиесінің рəсімі болып саналады. Сондықтан ұлттық салт-дəстүрлердің, мəн-мағынасын тəлімдік тұрғыда қарастырып, тозығынан озығын айыра қарау, бүгінгі заман талабына сай келетін прогрессивтік мəнді дəстүрлерді ұрпақ тəрбиесінің пəрменді құралы ретінде орынды пайдалана білу қажет.

	Қорыта келгенде, этнопедагогика дегеніміз – фольклорлық шығармалар мен ұлттық салт-дəстүрлердің тəлім-тəрбиелік мəн-мағынасы мен оны оқу-тəрбие жүйесінде қолданудың, əдіс-тəсілдерін зерттейтін педагогика ғылымының бір саласы.

	Салт-дəстүрлер халықтың тұрмыс-тіршілігімен, өмірге деген көзқарасымен байланысты туып дамитын болғандықтан, оның дінмен байланысын да сөз етуге тура келеді.

	Халықтық ырымдарда шаман, ислам дінімен байланысты наным-сенімдер көптеп кездеседі. Мысалы, малға топалаң, ауру-індет келгенде немесе қуаңшылық, аптап ыстық болғанда, құдайға жалбарынып мал сойып, ақсарбас айту, тасаттық беру, құдайдан жаңбыр тілеу немесе бала көрмеген ата-аналардың əулиелердің басына түнеп, мал сойып, ақтық байлауы, т.б. діни наным-сенімдермен байланысты туған ырымдар.

	Дінмен байланысты туған ырымдардың адамды имандылыққа, тазалыққа тəрбиелеуде прогрессивтік мəнінің болғанын, оның халықтың табиғат-жаратылыс жөніндегі түсінігі төмен, өзін қоршаған ортаға эмпиристік көзқарасы басым кезіндегі түсінік, наным-сенімнің елесі екенін жасыруға болмайды.

	Жалпы, дін мен ғылымның ұзақ уақыт қатар жасасып келе жатқанын, адамды тəрбиелеуде екеуінің де белгілі рөл атқаратынын, бірақ қоғам, табиғат-жаратылыс заңдылықтарын түсіндіруде ғылым мен діннің арасында үлкен алшақтық барын ажырата білу керек.

	Этнопедагогика – ұлттық салт-дəстүрлердің тəлімдік мəн-мағынасын зерттейтін ғылым саласы болса, ал этнопсихология – халқымыздың сан ғасырлар бойы қалыптасқан дəстүрлері мен салттарындағы ұлттық сана-сезімін, өмірге деген көзқарасын, өзіндік ойлау ерекшеліктерін зерттейтін ғылым.

	Олай болса, этнопедагогика мен этнопсихологияның даму процесінде ортақ заңдылықтар бар деп қарауға тура келеді.





1.7. Этнопедагогика мен этнопсихологияның ортақ белгілері




	Қай халықтың болмасын ұлт болып қалыптасуы үшін қажетті факторлар: оның құрамына енген адамдар тобының материалдық тұрмыс жағдайларының аумағы мен экономикалық өмірінің, тілі мен мəдениетінің əлеуметтік психологиядағы сол ұлтқа тəн кейбір этностық ерекшелігінің ортақтастығы болып табылады.

	Ұлттық психологиялық құрылым мен ұлт мəдениеті арасында тығыз байланыс бар. Ұлттық психологиялық ерекшелік ұлт мəдениетінің түрлерінен көрініс береді. Мысалы, біз əн-күйлерді, билерді тыңдай отырып немесе ою-өрнекті, зергерлік əшекей заттарды көріп, оның қай ұлтқа тəн екенін бірден айырамыз.

	Ұлттық психологиялық құрылым ерекшелігі адамдардың əлеуметтік қарым-қатынасынан, киім киюінен, спорттық ойын түрлерінен немесе ұлттық тұрмыстық салт-дəстүрлерден (келін түсіру, қыз ұзату, қонақ күту, өлік жөнелту рəсімдерінен, т. б.), ұлттық тағам түрлерінен ерекшеленіп байқалады.

	Ұлттық психологиялық құрылым үш бөліктен тұрады: ол – ұлттық сезім, салт-дəстүрлер жəне ұлттық мінез. Осы үш бөлік ұлттық мəдени ерекшеліктің шартты белгілері болып табылады.

	Ұлттық сезім дегеніміз адамдардың туған жерге, өскен елге, ана тіліне, ұлттық салт-дəстүрлерге деген сүйіспеншілікті білдіруі. Ұлттық сезім – адамды қоршаған ортаның əлеуметтік-экономикалық, мəдени жəне жаратылыс құбылыстарының сол ұлт өкіліне тартқан ерекше табиғи сыйы. Ұлттық сезім басқа сезімдер сияқты адамның жеке басының қанағаттану, шаттануымен немесе риза болмай, қанағаттанбауымен байланысты ой-қиял, əсер сезімінің сыртқа шыққан көрінісі. Мысалы, “Елім-ай” əнін ести отырып, елдің басына түскен ауыртпалық, шапқыншылық əрекетке езіліп мұңаюы немесе “Саржайлау”, “Сарыарқа” күйлерін ести отырып, тыңдаушының туған жер табиғатына деген сүйіспеншілік, шаттық сезімінің оянуы – табиғи, заңды құбылыс. Адамның ана тіліне деген сүйіспеншілігі де ұлттық сезімінің ерекше түрі. Мысалы, ұзақ уақыт елден жырақ жат жұртта жүріп көпшілік ішінен өз ұлт өкілінің ана тілінде тіл қатуына елең етпейтін, іш тартпайтын адам болмайды. Өйткені ана тілі – адамның ішкі сезімін басқаға жеткізуде ой-қиялға етене жақын, жүрегіне жылы күшті құралы. Айталық сұлу қызды аспандағы Айға, күлімдеген Күнге, судағы құндызға теңеу, (“ай десе аузы, күн десе көзі бар” деу) немесе “ай мен күндей, əмбеге бірдей бір сұлу қыз болыпты” деп басталатын ертегі қазақ ұғымына, ұлттық сезіміне жақын теңеулер. Қазақ əдебиетінде сұлу қызды “Ботакөз” деуі, туған баласын əке-шешесінің “ботам”, “құлыным”, “қозым” деуі – ұлттық ұғымға, ұлттық сезімге жақын көркем сөз айшықтары.

	Ұлттық тағамдарды даярлау, сыйлы қонағын ұлттық тағаммен сыйлау да ұлттық сезімді, ұлттық мақтанышты көрсетеді жəне ол əр ұлттың өзіне тəн тағам даярлау ерекшелігінің куəсі болып табылады. Мысалы, өзбек қонағын палаумен, ұйғыр – мəнті, лағманымен, татарлар пəрəмішімен сыйлайды. Қазақ шəйін қаймақ қатқан сүтпен баптап берсе, қалмақ, ұйғырлар май, тұз, ұн салып береді. Орыс халқы кофе қайнатады, соның бəрі тағам берудегі ұлттық ерекшелік, дəстүрлер.

	Ұлттық салт-дəстүрлерге ана тіліне деген сүйіспеншілікті, ұлттық өнер түрлерін: əн-күй, зергерлік қолөнері, бейнелеу-сурет өнері, ұлттық ойын мен спорттың түрлерін, ұлттық тағамды, киімді, мерекелерді, тарихи ескерткіштерді, т.б. жатқызуға болады. Дəстүрге ғасырлар бойы қалыптасып, сұрыпталған əдет-ғұрыптар, жол-жоралар, көзқарас түсініктер жатады.

	Ұлттық салт-дəстүрлердің ерекшеліктерін патриархалдық, рулық салт-дəстүрлерімен шатастыруға болмайды. Мысалы, қазақтардың қызды қалың малға сатуы немесе барымтасы мен өзбек əйелдерінің паранжы жамылуын бүкіл қазақ, өзбек халықтарының ұлттық салт-дəстүрі деп қарамауымыз керек. Ол феодалдық, рушылдық қарым-қатынастан қалған ескі дəстүрлер.

	Салт-дəстүрлер халықтардың тіршілік кəсібіне, наным-сеніміне, өмірге деген көзқарасына байланысты туып, қалыптасып, ұрпақтан-ұрпаққа ауысып, өзгеріп, жаңарып отырады. Оның жаңа қоғамдық қатынасқа қайшы келетіндері жойылып, өмірге қажеттілері дамып, жаңа мағынаға ие болады. Мысалы, қазақтар жаугершілік заманда ақ қой сойып, қанына найзасын малып, бір-бірімен төс түйістіріп, анттасып дос болатын болған. “Достықты бұзғанды ант атсын” деп серттескен. Феодалдық қырғын соғыс кезінде ол батырларды бірлікке тəрбиеледі. Ал бертінде капиталистік қоғамның дамуымен байланысты, анттасу салты қажет болмай, мүлде жойылды.

	Немесе бүгінгі күндерде ерлі-зайыпты қариялардың алтын, күміс тойларын өткізу де салт-дəстүрлердің өзгерген түрі. Оның ұрпақ тəрбиесі үшін үлкен прогрессивтік тəрбиелік мəні зор.

	Салт-дəстүр сабақтастығы ұлттар арасындағы қарым-қатынаспен тығыз байланысты. Бір ұлтта бар салт-дəстүрлер, ұлттық ою-өрнек, тағам, спорттық ойын түрлері екінші бір ұлтта да белгілі ұқсастықпен жəне өзіндік ерекшелігімен көрініс береді. Мысалы, қазақтың көкпар тарту ойыны кейбір өзгешілігімен көрші өзбек, түркімен, қырғыз, монғол, ауған елдерінде де кездеседі. Киіз үй тігу көшпелі халықтардың бəріне ортақ. Алайда, оның құрылысында, ою-ернек əшекейінде əр ұлтқа тəн ерекшелік белгілер байқалады. Палау, мəнті, борщ, шашлық, тұшпара көпшілік ұлттарға ортақ тағам болғанымен, əр ұлт өзіндік дайындау технологиясымен ерекшеленеді.

	Ұлттық мінез – адамның іс-əрекетінен көрінетін тұрақты құбылыс. Ұлттық мінез осы ұлтқа тəн темпераменттік, психологиялық-рухани сапасымен ерекшеленіп, көзге түседі. Мысалы, қазақтарға тəн бауырмалдылық, ақжарқындылық, қонақжайлылық, өзбектердің сыпайы мінезділігі, діншілдігі, орыс халқына тəн қарапайымдылық пен кеңпейілділік, америкалықтардың құнттылығы, ағылшындардың салқынқандылығы, немістердің ұқыптылығы, француздардың жинақылығы, испандықтарға тəн қызуқандылық ерекшеліктер байқалады. Əрине, бұл қасиеттер басқа халықтарда жоқ, кездеспейді деген ұғым тумайды. Ол қасиеттер əр халықта əр түрлі қырынан көрініс табады. Əр ұлттың өзіне ғана тəн этностық таза мінез-құлықтың болуы мүмкін емес. Мысалы, орыстарға тəн дейтін төзімділік қытайларға да тəн қасиет болып келеді. Немесе грузиндерді қызба қанды халық дейміз. Ал ол мінез испандықтарға да ортақ. Академик С. Кон өзінің “Ұлттық мінез-құлық ерекшеліктерінің проблемасы” атты еңбегінде: “Ұлттық мінез-құлықты анықтауда əр ұлтқа тəн этностық мінез-құлықты шартты түрде алып қарау керек”, – деуі орынды. Дегенмен, бір халықта ерекше басымырақ болып келетін мінез-құлық сипаты сол халықтың психологиялық ерекшелігі болып саналады.

	Ұлттық дəстүрлер ұлттық психологиядан көрініс тапқанда, кейбір психикалық əлпеттің жалпы адам баласына, барлық ұлтқа тəн ортақ қасиетке ие екенін байқауға болады. Мысалы, қонақжайлылық, үлкенді сыйлау, балажандылық сияқы мінез-құлық өлшемдері барлық халыққа ортақ қасиет.

	Қоғамның дамуы, халықтар мен ұлттардың интернационалдық байланысы ұлттық психологияға игі əсерін тигізіп, бірнеше ұлтқа ортақ интернационалдық мазмұнды салт-дəстүрлердің пайда болуын туғызды. Мысалы, кешегі кеңестік дəуірде ұлтаралық қарым-қатынастың күшеюімен байланысты қазақтың ат бəйгесі немесе қазақша күрес, теңге алу, қыз қуу ойындарына интернационалдық сипат берді де, бұл ойындар бүкіл Орта Азия елдеріне ортақ интернационалдық ойын түрлері болып кетті. Немесе, кешегі кеңестік дəуірде халықтардың идеялық сана-сезім бірлестігі ортақ əнұран, ортақ дəстүрлі əскери шеру салтанаттарын өткізу, жастарды əскер қатарына шығарып салу, еңбек кітапшасын табыс ету, неке куəлігін тапсыру сияқты салт-дəстүр түрлерін туғызды да, ол барлық ұлттарға ортақ дəстүрге айналды.

	Заман талабына сай жаңа мазмұнды салт-дəстүрлердің туындауы да заңды құбылыс. Мысалы, қазіргі жастардың үйлену той рəсімдері бұрынғы қазақ ауылындағы осындай тойларға мүлде ұқсамайды.

	Сондай-ақ, баланың дүниеге келуін қуаныштап өткізетін шілдехана тойына қоса, бүгінде жастардың туған күнін тойлау рəсімдері пайда болды. Ол мүлде жаңа салт-рəсімде өтеді.





1.8. Қазақ этнопедагогикасының өзіндік ерекшеліктері




	Ұшы-қиырсыз жазира дала тұрғындары өздерінің сан ғасырлық тарихында жас ұрпаққа тəрбие берудің бай тəжірибесін жинақтап, ұлттың өзіндік салт-сана мен əдет-ғұрып, дəстүр рəсімдерін туғызды. Көшпелі халық өзі өмір сүрген қоғамның əлеуметтік-экономикалық жағдайына, мəдениетіне, тарихына орайлас жас буынға тəлім-тəрбие берудің айрықша талап-тілектерін дүниеге əкелді. Мəселен, жас адамның жұртқа танымал моральдық-психологиялық өлшемі белгіленді, оның мəні «сегіз қырлы бір сырлы” шынайы, отаншыл, азамат тəрбилеу еді. Міне, осы қағида сан ғасырлық дала тұрғындарына қойылатын моральдық талаптарды айқындады. Ол талаптар көшпелі мал шаруашылығын жете игеру, енбексүйгіштік, қиыншылыққа төзе білу, ел намысын қорғау, жаудан беті қайтпау, ата-тегін жадында сақтау, сөз асылын қадірлеу, тапқырылық пен алғырлық, ат құлағында ойнау, ата салтын бұзбау (жасы үлкенді, ата-ананы сыйлау, құдайы қонақтың меселін қайтармау, көрші ақысын жемеу, қайырымды, ізгі жүректі бауырмал болу, т.б.). Осындай қоғамдық қатынастарды кішкентайынан көріп-біліп өскен адамдарда мүдделестік, өмірге көзқарастың сəйкестігі, кісілік қарым-қатынас барысында айқындалып, жеке бастың бұра тартуына мүмкіншілік қалдырмаған, психологиялық жағынан “бірауызды қауымдасқан жандар” үнемі өзінің рулық одағына етене сіңіскен салттар мен дəстүрлерді ұстанды. Ал бұл принцип ұлттық психология мен ұлт мəдениетінің сипатын айқындайтын факторлар болды.

	Əр ұлттың өзіне тəн тіршілік кəсібі, тарихы мен мəдениеті бар. Ол мəдениет сөйлеу тілінен, ойлау жүйесінен айқын көрініс табады. Сондай-ақ, ұлттық мəдени ерекшелік сол халықтың өмір сүру тəсілінен, діни-наным сенімінен, əдет-ғұрпынан, салт-санасы мен дəстүрінен өзекті орын алады.

	Осы тұрғыдан қарағанда, ар мен намысты қасықтай қаны қалғанша қорғай білу, дарқан көңіл, ақжарқындылық пен адалдық, досқа деген мейірімділік қазақ халқының бойына туа біткен ұлттық психологиялық ерекшелік қасиеті, философиялық ойлау жүйесінің негізі демекпіз.

	Ол жөнінде орыс офицері А. Левшин өзінің “Қырғыз-қайсақ ордалары мен далаларының сипаттамасы” (1832 ж.) атты кітабында: “...Деспотизмді көп көрмеген қырғыздар (қазақтар – С. Қ.) басқа Азия халықтарына қарағанда аңғал да ақкөңіл, сенгіш... қайырымды, адамды аяу, қарттарға, ақсақалдарға құрмет көрсету – олардың ең жақсы қасиеті. Қырғыз үшін меймандостық – қастерлі заң. Олар бар дəмді асын қонақтарға тосуды заң деп санайды” (53, 69) деп, қазақтардың кішіпейілділігін, меймандостығын, қайырымдылығын, сенгіштігін сүйсіне паш етеді.

	Қазақ халқының ұлттық даралығы ой толғаныс қазынасында (ұлттық психологиясында) ұрпақ тəрбиелеу тəсілдері (этнопедагогика) мен салт-дəстүр ерекшелігінде (этнографиясында) деп білеміз.

	Қазақ халқының психологиялық ой толғаныс ерекшелігін сөз етсек, ол – тұспалдап, мақалдап, мақамдап, тақпақтап сөйлеу, жыр, терме, толғау, айтыс өнері арқылы көзге көріну.

	Тұспалдап сөйлеу өнері, негізінен, билердің шешендік сөз өнерінен өзекті орын алған. Сондықтан қазақ билерінің шешендік сөз өнері – Цицерон, Демосфен сияқты Еуропа шешендерінің сөз қолданыс түрлерінен мүлде өзгеше, өзіндік ұлттық мəнері бар сөз қолданыстары мен ерекшеленеді.

	Халық педагогикасының негізгі мақсаты – өзінің бай тарихи тəжірибесіне сүйене отырып, келер ұрпақты еңбексүйгіштікке, өнерге баулу, отбасы, ауыл-аймақ, Отанның ар-намысын қорғай білетін, жаны жайсаң, арлы азамат тəрбиелеу. Осы мақсатты іске асыру жолында отбасы мүшелерінен бастап, ауыл ақсақалдары, көне көз қариялар мен ақын, жыршы, жырау, əнші, күйші, термеші сияқты өнер адамдарының бəрі белсене ат салысатын ұжымдық тəрбие ісін жүргізушілер болып келгені көпке аян. Əсіресе ақын, жырау, термешілердің өлең, жыр, дастан, терме, толғауларының мазмұнына ой жүгіртсек, онда дидактикалық, ақыл-нақыл, өсиет-өнегенің тұнып тұрғанын байқаймыз. Олар сол арқылы ненің жақсы, ненің жаман екенін сездіріп, келер ұрпақты неден аулақ, неге ынтық, болуға баулып өсіруді мақсат етті. Ал ақыл-ойға, терең тəлімге құрылған поэзиялық сөз маржанынан ұлттық ойлау ерекшелігін, мəдени мұраның өзіндік сипатын айқын танып білуге болады. Жыраулардың поэзиясында келелі сөз болған мəселе – адамгершілік проблемасы (человечность). Қазақ ұғымындағы ердің құны жүз жылқы, ер елі үшін туады, елі үшін өледі’, “ерді намыс өлтіреді” деп, ерліке ерекше баға беру, ердің құнын адамгерілікпен, ар-ожданмен өлшеу (“жаным – арымның садағасы”, “ер жігіттің ары – мың жылқы”, “жан сақтама, ар сақта”, т. б.) личность” ұғымынан көп жоғары. Сол сияқты “ақын – елдің еркесі”, “өнерліге өлім жоқ”, “өнерлінің қолы алтын” деп қараған ата-бабамыздың өнерлі азамат, сал-сері жөніндегі ұғымы – “рыцарь” ұғымынан əлдеқайда ауқымды.

	“Демек, дала философиясындағы кісі, толық адам (Абайша), ер деген ұғымдар – кең тынысты философиялық санат.

	Қазақтың ұлттық философиясының тағы бір гносеологиялық танымдық ерекшелігі – атамекен, ел-жұрт мəселесі жөніндегі көзқарасы.

	Мəдениетті деп саналатын кейбір жұрт өкілдері туған жерін Отаным деп есептемейді. Өскен, кəсіп еткен жеріне Отаным деп қарайды. Ал қазақ жұрты кіндік қаны тамған жерін, ата-баба əулетінің мейті жатқан жерді ерекше қадірлейді. Оны тастап кетуді өлім санайды. Ақындардың “кіндік қаным тамған жерім – ауылым” деп əндетуінде, “Отан – оттан ыстық”, “Отансыз ер – бұралқы итпен тең” деп қарауында философиялық үлкен ой жатыр. Туған елінің табысына масаттанған, елін сүйген ерді мадақтап “басқа елде сұлтан болғанша, өз еліңде ұлтан бол” деуінде де терең патриоттық сарын бар.

	Қазақ философиясының өзіндік үшінші ерекшелігі – ана тіліне, сөз өнеріне ерекше ден қойып, жоғары баға беруінде. “Өнер алды қызыл тіл” деп ұққан ата-бабамыз “от тілді, орақ ауызды” ділмəр шешендердің өсиет сөздерін, табан аузында тақпақтап айтқан мақал-мəтел, афоризм сөздері мен ақындардың терме, толғауларын жазу-сызусыз жаттап, жадында сақтап, қаз қалпында біздің дəуірімізге жеткізген. Оның ceбeбi – аталы сөздердің өміршеңдігінде, халықтың тіл құдіретін бағалай білуінде жатыр. Асыл сөздің қоғамдағы тербиелік мəніне ертеден ерекше назар аударып, “ақылдың көзі – аталы сөз” деп ұққан бабаларымыз сөйлей бiлyдi өлмес өнер, асыл мұра деп бағалаған. Осы пікірді “сөз тапқанға қолқа жоқ”, “шешеннің сөзі мерген, шебердің көзі мерген”, “сөз сүйектен өтеді”, “жақсы сөз жарым ырыс”, «жақсы сөз жан семіртеді», т.б. мақал-мəтелдерден байқауға болады.

	Кeшегi жоңғар қалмақтарымен кескілескен ұрыс кезінде Қоңтажыда кеткен ел кегін асыл сөздің күшімен қайтарған Қаздауысты Қазыбек бидің ақылын, тапқырлығын мадақтап «Жарақты жауды жайратқан сөз», «Тіл қылыштан өткір» деген мəтелдердің шығуы да тегін емес.

	Ақылдың көзі логикалық дұрыс ойда жатыр. Логикалық жүйемен ойлай білу – дұрыс жүйелеп сөйлей білуге жетектейтін жол, сөйлеу мəдениетінің алғашқы баспалдағы.

	“Тіл мен ойлау – еңбектің жемісі. Тіл ойдың сыртқа шыққaн көрінісі», – деп К. Маркс теккe айтпаған. Адамның басында қандай ой туса да, егер оны жинақтап қорытып, жүйелеп, лайықты сөзбен дəл бере алмаса, ол айтушыға да, тыңдаушыға да түсініксіз, күңгірт, көлеңке болады. Дұрыс сөйлей білу дегеніміз дұрыс ойлай білу, ал ол логика мен этнолингвистиканың бірлігінен туындайды. Тіл – мəдениетпен қатар өciп, өркендейтін қоғамдық құбылыс.

	Кемеңгер ойдың иелері – ұлы даналар кезінде сөз құдіретінің қоғамдағы тəрбиелік мəніне ерекше көңіл бөліп келген болатын. Мысалы, Шығыстың классик ақыны Ə. Науаи: «Ас тұзбен дəмді, су мұзбен дəмді, ал адамзат салиқалы, саналы сөзімен сəнді» – десе, француздың данышпан жазушысы О. Бальзак: “Сөз өнepi – өнер атаулының қиыны жəне құдіреттісі”, – дейді. Осы ойды тереңдеткен ұлы ақын Абай: «Сөз өнepi дертпен тең», – десе, Л. Н. Толстой:

	«Сөз – ұлы нерсе. Сөзбен адамдарды достастыруға да болады, жауластыруға да болады», – дейді.

	Ал қарапайым қазақтың мақал-мəтелдерінен де осы идеялар өзекті орын алған. Мəселен, “Таппасаң сөздің жүйесін, отына өзің күйесің”, «Аңдамай сөйлеген ауырмай өледі», “Ойнап сөйлесең де, ойлап сөйле”, «Жүйелі сөз жүйесін табар» деп, дұрыс ойлап, дұрыс сөйлей білудің үлкен өнер екенін ұрпақ біткенге үнемі ұқтырып келді. Осыны жастардың зердесіне ұялатуды қажет деп ұққан қариялар “Көп сөз – күміс, аз сөз – алтын”, “Ақылдының сөзі қысқа, көпке болар нұсқа”. «Тоқсан ауыз сөздің тобықтай түйіні бар” деп философиялық ой топшылаған.

	Сөзшең, өнерлі ақын, əнші азаматтарға жиын-тойларда төрден орын беріп, қошемет көрсеткен. Сөз бастаған шешенді қол бастаған батырмен пара-пар санаған. Жастарды шешендікке, сөз өнеріне үйрету үшін əке-шешелері, аталары мен əжелері оларға мақал-мəтел, жұмбақ, жаңылтпаш, терме, өлең-жыр жаттатып үйреткен. Ойын-тойда қыз бен жігіттер бip-eкі ауыз өлеңмен қағысып, айтысуды əдетке айналдырған. Сол айтыс түрлерінен жеңіспен көзге түскен ақындарды көтермелеп, бүкіл ауылдың, рудың, елдің атынан ұлы дүбір тойларда сөз сайысына қосып, жеңген ақындарды қошеметтеп, жорға мінгізіп, шапан жапқан. Немесе eкi елдің дау-шарларын сөз тапқыш ақылды адамдарға жүгініп шешкізген. Сөйтіп, тапқыр ойлы шешендерге үлкен құрмет көрсеткен. “Тілдің майын тамызып, сөздің балын ағызып, қас шешендер сөз айтар”, “Көп ішінде сөйлеген – көсемдердің белгісі, ойға салмай сөйлеген, шешендердің белгісі”, “Шешен сөз бастар, батыр қол бастар”, т.б. мақал-мəтелдер осы ойды дəріптеуден шыққан (39).

	Жалпы, шешендік қазақ халқының бойына біткен табиғи қасиет екенін Шығысты зерттеуші ғалымдар да байқап бағалай білген. Мысалы, академик В. В. Радлов өзінің “Образцы народной литературы тюркских племен” деген еңбегінің кіріспесінде ауыз əдебиетінің шығу тегіне, тəлімдік мəніне терең тоқтала келе: «Қазақтар нақтылы сөйлеуді бар өнердің алды деп білді, сондықтан да олардың поэзиясы дамудың жоғары сатысына жеткен» (63,167) – десе, ал саяси сенімсіздігі үшін қазақ даласына жер ауып келген поляк офицері А. Янушкевичтің: «Қазақтардың ойлау қабілетінің кереметтігіне менің барған сайын көзім жетті. Сөз дегенде ағып тұр. Бұл жағынан алғанда оларды Батыс Азияның француздары деуге болады. Өзіне жоғарыдан менсінбей қарайтын халықтар арасынан бұл көшпенділердің де құрметті орын алатын кезі келеді» (89, 159), – деп бұдан 150 жыл бұрын асқан сəуегейлік пікір айтуы бүгінде бізді таң қалдырды.

	Қазақ ауыз əдебиетін жасаушылар да, оны қастерлеп жадында сақтаушылар да, келер ұрпақты тəрбиелеуде құрал ретінде жұмсаушылар да ақын-жыраулар болғанын, олар өздерінің жыр маржанымен жастардың сана-сезімін тəрбиелеп жетілдіруде қоғамдық тəрбиешілердің рөлін атқарғанын аңғарамыз.

	Қазақтың ұлттық философиясының төртінші ерекшелігі ұлттық тірегінің көшпелі өмірмен, мал шаруашылығымен тығыз байланыстылығы. Тіршіліктің тұтқасы төрт түлік малда деп ұққан қазақ малды жанмен бірдей санаған. Екі қазақ кездесе кетіп амандық сұрасса, “мал-жан аман ба?” – деп сұрауы да сол арнаға саяды.Терісі мен жүнін киім қып киіп, еті мен сүтін азық етіп күн көрген, сауса – сауын, мінсе – көлік ретінде пайдаланған төрт түлікті (əсіресе, жылқы малын) қадірлеп, қастерлеу қазақ баласы үшін өмір заңы болып есептелген. Өйткені, малдан айырылу шыбын жаннан айрылумен бірдей болған. (Бұған 1932 жылғы ұжымдастыру кезінде қазақтардың малдан айырылып, аштық-қырғынға ұшырауы айқын дəлел). «Мал ашуы – жан ашуы», «Малдының беті жарық, малсыздың күні кəріп», «Мал баққанға бітеді», «Жаманға жан жуымас, жалқауға мал жуымас» деп, ерінбей еңбек етсең ғана мал табасың, малсыз өмір жоқ, күн көрісің қараң деген ой түйген. Ол заңды да. Себебі, тіршілік етудің басқа түрі жоқ көшпелі қазақ елі үшін мал бағып күн көру – өмір сүрудің негізгі тірегі болып саналды. Осымен байланысты – төрт түлік малға арналған мақал-мəтел, ертегі-əңгіме, жаңылтпаш, жұмбақтардың қазақ ауыз əдебиетінде орасан көп болуы, мал атауларының молдығы, бір жағынан, ұлттық психологияның тілдегі көрінісі болып саналса, екіншіден фольклорлық шығармалардың этнопедагогикада тəрбие құралы ретінде қызмет еткенін байқатады.

	Тұрмыс-тіршіліктің, еңбек пен кəсіптің өмірдегі көрінісі ұлттық салт-дəстүрлер арқылы марапатталатыны көпке аян. Ал халықтың салт-дəстүрі, көшіп-қонумен байланысты туып дамыған. Наурыз тойлары, көшіп келген ағайынға ерулік немесе көшерде көршілерге көшерлік беру, бие байлау, сірне, қымыз жинау, малдың төлдеуімен байланысты уызға, күздікте қарын-майға, қыста соғымға шақыру, отқа май құю, келіннің отқа салар əкелуі, т.б. ырым, жол-жоралар, тіпті қыздың қалың малын немесе ердің құнын да мал санымен есептеу сияқты салт-дəстүрлердің халқымыздың тұрмыс-тіршілігінен ерекше орын алуымен байланысты туғанын дəлелдейді. Сөйтіп, салт-дəстүрлер, бір жағынан, халықтың тұрмыс-тіршілігінің айнасы іспетті болса, екіншіден, сол арқылы ғасырлар бойы өз ұрпағын еңбекке, адамгершілікке, өнерге, өмірге икемдеуде тəрбиенің пəрменді құралы ретінде пайдаланған.

	Халқымыздың сан ғасырлық ұрпақ тəрбиесі халықтық салт-дəстүрлер мен ауыз əдебиеті үлгілеріне негізделгенімен, оның да өзіндік мақсат-мүдделері, негізгі қағидалары бар.





1.9. Халық педагогикасының негізгі қағидалары жəне оның ғылыми педагогикамен байланысы




	Тəрбиенің негізгі қағидаларының (принциптері) болуы заңды құбылыс. Халық педагогикасының негізгі қағидаларын арнайы сөз етсек, олар мыналар демекпіз:

	1. Келер ұрпақтың ақылды, намысқор, арлы, өміршең азамат болуын тілеу. Жас нəрестенің дүниеге келуі ата-ана, ағайын-туыс, қауым-көпшілікке зор қуаныш əкелумен бірге, борыш та жүктей келеді. Дəлірек айтсақ ұрпақты тəрбиелейтін халық мектебінің есігі сəбидің алғаш дүниеге келген күнінен бастап айқара ашылады. Ол белгілі мақсат-тілекпен байланысты туындайды.

	Отбасы үлкендерінің бəрі жаңа туған жас баланы Отанның, елдің асыл азаматы болуын аңсап-армандады. Өнегелі үлкендерге ұқсасын деп дарынды, өнерлі, ақылды ақсақалдарға баланың аузына түкіртіп, азан шақыртып, атын қойғызады. «Ақылын, жасын берсін» деп жаңа туған нəрестені қарияның шапанының етегіне орайды. Ұрпағы өскен қадірлі анаға кіндігін кестіреді, бесікке салдырады, қырқынан шығару ырымдарын жасатады, тұсауын кескізеді, үлкендерден бата алғызады. Халықтың балаға арналған ырым, бата-тілектерінде келешектен күткен үлкен үміт, аңсау арман бар. Тəрбиенің алғашқы қағидасы ата-ананың аңсау арманымен, баладан күтер үмітімен үндесіп жатыр.

	2. Баланы жастайынан еңбек сүйгіш, елгезек азамат етіп тəрбиелеу. Ол бесік жырлары мен тұсау кесу – жырларынан, бата, тілек, терме өлеңдерден өзекті орын алған. Еңбек қағидаларын жастардың бойына сіңіру отбасындағы еңбектің қарапайым түрлерінен басталып, қоғамдық маңызды істермен ұштасқан. Ұл баланы қозы, лақ қайтаруға, отын-су əзірлеуге, мал өнімдерінен тұрмысқа қажетті құрал-жабдық (қамшы, шідер, жүген өру, тері илеу, қару-жарақ, т.б.) жасауға əзірлеу, қора салу, киіз үйдің ағашын істеу, ұсталық, зергерлік өнерге үйрету, т.б. көзделсе, ал қыз балаларды ыдыс-аяқ жуу, үй сыпыру, шай қою, төсек жинау, кесте, өрмек тоқу, ас пісіру, бала күту, қонақ күтуге, т.б. үйреткен.

	3. Халық педагогикасында “Бірінші байлық – денсаулық” деген ұғым өзекті орын алған. “Дені саудың жаны сау”, “Ас адамның арқауы”. «Ауру астан» деп рухани, материалдық байлықтың негізін жекебастың, яғни тəннің саулығына байланысты қарастырған. Баланы туған күннен бастап тұзды сумен шомылдыруды ойластырған, маймен сылау, дене күтіміне ерекше мəн беріп шынықтыру, мерзімінде жақсы тамақтандыру мен ұйықтатудың бəрі тəн саулығы үшін жасалған əрекеттер.

	4. Халық педагогикасында адамгершілік қасиеттерді баланың бойына дарыту, ізгілікке, имандылыққа, адалдықта тəрбиелеу, ар-ожданды қастерлеу басты қағида болып есептелген.

	“Жаным – арымның садағасы” деп арды адамгершілік қасиеттің үлгісі санаған.

	5. Гуманизм мен патриотизм – халықтық тəрбиенің басты қағидаларының бірі. «Отан отбасынан басталады» деп ұққан ата-бабамыз отбасының, ананың, рудың, отанның намысын қорғауды, қарттарға, ауру, кемтарларға көмектесуді, басқа ұлт өкілдерін сыйлауды отбасы тəрбиесінің өзекті принципі деп бағалаған. “Атаның баласы болма, адамның баласы бол”, “Жақсы – көпке ортақ”, “Ел үшін еңбек ет, халқын сүйген қор болмайды” деген өсиет тəрбиеден өзекті орын алған.

	6. Елді, жерді қорғайтын, еңбек ете алатын азамат болу үшін дене шынықтыру қажет. Халық педагогикасында “Шынықсаң шымыр боласың” деп ой қорытқан ата-бабамыз ұлттық ойынға жаттықтырып үйрету (аударыспақ, күрес, теңге алу, қыз қуу, т.б.) арқылы дене тəрбиесіне көңіл бөлген.

	7. Тіршіліктің тұтқасы, өмірдің шамшырағы өнер мен білім деп түсінген халқымыз жастарға «Өнерлі өлмейді», «Білегі жуан бірді жығады, білімі жуан мыңды жығады», «Білім – таусылмас кен, өнер – өлмес мұра» дегенді насихаттап ертегі, өлең-жыр, мақал-мəтел, аңыз əңгімелер ұсынған.

	8. Адам өмірі мəңгі табиғат құшағында өтетін болғандықтан, ата-бабамыз өз ұрпағын ағаш бесіктен жер бесікке жеткенше табиғи ортаны аялауға, əсемдікке тəрбиелеп келген. Ол туралы əлденеше жұмбақ, жыр, ертегі, аңыздар шығарған.

	Мұның бəрі сайып келгенде «сегіз қырлы, бір сырлы» еңбексүйгіш, арлы азамат тəрбиелеуден туған халықтық қағидаға негізделген.

	«Сегіз қырлы, бір сырлы» азамат тəрбиелеудің ұстанымдары барлық халықта бар ортақ талап. Мысалы. Орыстар ондай адамды “кішкене болса да өнегелі, ақылды”, “ақылды да сүйкімді”, “қайырымды жігіт” деп санаса, таулықтар “нағыз жігіт” деп атайды. Ал чукчалар “адал өмір сүретін азамат” дейді. Ол теңізде – жүзгіш, соғыста – батыр, ғылымда – терең ойлы, билікте – əділ, еңбекте – шебер, өмірде – бірлікшіл, сөзде – шешен, атыста – мерген, шет жерде – отаншыл, бауырмал деген қасиеттер бойында бар азаматтар.

	Өзбектер қайырымды, ізгі жүректі адамды «иманжүзді, құдайы бар азамат» дейді.

	Ал қазақта сегіз қырлы азамат дегенді еңбексүйгіш, бауырмал, батыр, өнерлі, өнегелі, шыншыл, əділ, адал болу деп түсінеді.

	“Сегіз қырлы, бір сырлы”, жан-жақты жетілген азамат етіп тəрбиелеу үшін бар мүмкіндікті сарқа пайдаланған (2-кесте).



	2-кесте

	Халық педагогикасының “Сегіз қырлы, бір сырлы”, адам тəрбиелеу қағидалары



	Енді халықтық тəрбиенің осы басты қағидаларының ғылыми педагогикамен байланысы қандай дегенге келейік.

	1. Халық педагогикасында тəрбие ісін баланың жас ерекшелігін ескере отырып жүргізуді талап еткен. Мəселен, «Ұлыңа бес жасқа дейін патшадай қара, он бес жасқа дейін қосшыңдай сана, он бес жастан асқан соң ақылшы досыңдай бағала» деген мəтел баланы еркін тəрбиелеудің, көмекшім деп үмітпен қараудың, ақылшым деп тең санаудың қажеттігін меңзейді. Ал бұл ғылыми педагогиканың ынтымақтастық принципімен қабысып жатыр.

	2. Халық педагогикасында тəрбие ісін əр баланың жеке бас ерекшеліктерін (психологиясын ескере отырып) жүргізуді де ескертеді. «Баланы туады екенсің, мінезді тумайды екенсің», «Бір биеден ала да туады, құла да туады», «Балаңа үміт арту – əкенің парызы. Ақтау – баланың қарызы» деп ой түйіндеген.

	3. Халық педагогикасы баланың тəрбиесі туған, өскен ортасына, ата-ананың, отбасы үлкендерінің, ұстазының үлгісіне байланысты деп қараған. Өскен ортаның тəрбиедегі əсері жөнінде А. С. Макаренко, Н. К. Крупская, А. В. Сухомлинский, А. Құнанбаев, Ж. Аймауытов, М. Жұмабаев сынды ұлағатты ұстаздардың ой-пікірлері де халық педагогикасының қағидаларымен үндесіп жатыр.

	4. Халық педагогикасының тағы бір принципі балаға үлкен талап қоя білуге, оның жеке басын қадірлеуге негізделген. Баланың жіберген қателіктерін үлкендер дер кезінде бақылап дұрыс жолға салуды мақұлдаған. «Ата балаға сыншы», «Баланың балалығына əкенің даналығы бар», «Ақырып айтқаннан ақылмен айтқан артық» деген мəтелдер осы ойды құптаудан туған. Яғни, тəрбиешінің жылы жүректі болуын, тапқырлық тəсілмен тəрбиелеуін орынды санаған.

	5. Шəкіртті тəрбиелеу, оқыту барысында ақыл-ойын дамыту – бүгінгі педагогиканың ең көкейкесті мəселелерінің бірі. Дамыта оқытып тəрбиелеу ісі асқақ арманмен байланысты. Осыны құптаған ата-бабаларымыз «Армансыз ұлан – қанатсыз қыран», «Арманы жоқтың пəрмені жоқ» деп келешекті қиялдай білетін арманға, ой дербестігіне тəрбиелеуді мақсат еткен.

	6. Халық педагогикасының негізгі принциптерінің бірі – тəрбиенің біртұтастығы.

	Тəрбие ісінің біртұтастығы ұрпақ тəрбиелеудегі мақсат бірлігінен туындайды. Кез келген тəрбие құралына талдау жасаса, тəрбиенің түрлері (еңбек, ақыл-ой, адамгершілік, əсемдік т.б.) іштей сабақтасып жатады. Оны бесік жырынан, бата-тілектер мен терме толғаулардан байқауға болады. Тəрбие ісін кешенді жүргізуді ғылыми педагогикалық еңбектер де қуаттайды.

	7. Тəрбие ісінің туғаннан өмір бойы үздіксіз жүргізілуін халық педагогикасы да, ғылыми педагогика да құптайды. Халық педагогикасында айтылатын «Адам пəниден бақиға дейін тəрбиеленеді»– дейтін қағида осы ойдан туған.

	8. Халық педагогикасы отбасы үлкендерінен бастап, ауыл ақсақалдары, өнер иелері түгел қатынасатын ұжымдық тəрбие ісіне негізделген. Халықтық педагогикада «Көп талқысы – тез», «Көп қорқытады, терең батырады», «Көпке қарсылық – құдайға қарсылық» деп ұжымдық тəрбиені құптаған (4-кесте).

	Ұжымдық тəрбиеге ғылыми педагогика да ерекше мəн берген. Қорыта айтсақ, халық педагогикасы ғылыми педагогиканың ережелері мен зандылықтарының қалыптасуына бастау бұлақ болған.

	Халық педагогикасы бүгінде ғылыми зерттеулердің тек нысаны ғана емес, сонымен қатар ол педагогикалық теориялардың, əсіресе отбасындағы тəрбиенің дамуына үлкен əсер ететін ынтымақтастық педагогиканың іргетасы болып табылады.

	Сондықтан да халық педагогикасының бүгінгі күнде тəжірибелік те, ғылыми теориялық та мəнділігі зор екені даусыз (3-кесте).



	3-кесте Халық педагогикасы мен ғылыми педагогиканың қағидалар үндестігі





	Қай ғылымның болмасын, тұрақты ғылыми терминдері болатыны сияқты, қазақ этнопедагогикасының да белгілі терминдері бар. Оларға, жалпы алғанда, мыналар жатады: шəкірт, мұғалім, ұстаз, оқыту, тəрбие беру, өзін-өзі тəрбиелеу, қайта тəрбиелеу, үлгі-өнеге көрсету, ақыл-өсиет айту, оқыту, əдеттендіру, жаттықтыру, жадында сақтату; тəрбиенің түрлері: дене тəрбиесі, еңбек тəрбиесі, ақыл-ой тəрбиесі, адамгершілік тəрбиесі, əсемдік тəрбиесі, табиғатты аялауға тəрбиелеу, ерлікке, ұлтжандылыққа тəрбиелеу, ұл, қыз тəрбиесі т. б. Жоғарыда аталған халық педагогикасының негізгі қағидалары мен ерекшеліктерін ескере отырып, қазақ этнопедагогикасының ғылыми-əдістемелік жүйесін қарастырсақ, ол мынадай жүйе болып шығады: (4-кесте).



	4-кесте





2.1. Халық тəлімінің тарихи кезеңдері




	Зерттеуші-ғалымдар А. Қасымжанов, Ж. Алтаевтың «Біз тарихқа XIV ғасырдың басынан бастап «қазақ» деген атпен енсек те, мыңжылдық мəдениеті, философиясы, əдебиеті, тарихы бар халықпыз...» деген ғылыми тұжырымдары қазақ халқының шығу тегін көне дəуірден іздестіруге итермелейді.

	Ғылыми тұрғыда жан-жақты зерттеліп, жазылған бұл тарихи деректер біздің қарастырып отырған мəселелерімізге тарихи-əлеуметтік тұрғыда кеңірек үңілуімізге мүмкіндік туғызады.

	Қазақтың халықтық педагогикасының тарихын адамзат дамуының қоғамдық құрылыс кезеңдеріне сай, біздің ойымызша, 7 кезеңге бөліп қарастыру қажет демекпіз (5-кесте).



	5- кесте Қазақтың халықтық педагогикасының даму кезеңдері(шартты түрде)





2.2. Сақтар мен ғұндар империяларының мəдени-тəрбие дəстүрлері




	Сақтар империясы, шамамен, біздің жыл санау дəуірімізге дейінгі VII-III ғасырлар аралығында, қазіргі Орта Азия мен Қазақстан аумағын мекендеді. Сақтар империясының құрамына массагет, исседон, савромат, аримаспы, дайлар, турлар, арийлер жəне басқа да тайпалар кірген. Сақтардың көсемдері Африсиап, Томирис сол кездегі ірі мемлекет Парсы империясының патшалары Кирге, Дарийге, Александр Македонскийге қарсы күрес жүргізу барысында əскери-көшпелі тұрмысты қалыптастырған. Металл өңдеп, əлемдік маңызы зор «сақтардың аң стилі» атты зергерлік бұйымдар, қару-жарақтар мен киімдер жасай білген. Жылқы жануарын өте қатты қадірлеген, мал баққан. Осы тұрмыс-тіршіліктерге байланысты, сақтар өз ұрпақтарын дене, еңбек жəне эстетикалық тəрбие принциптері негізінде тəрбиелеп өсірген. Сол замандарда өмір сүрген, Тəңір дінінің негізін салған данышпан Заратуштра сақтар мен парсыларға ортақ əлемдегі тұңғыш «Авеста» кітабын жазған. Заратуштра сол кездің өзінде (Аристотельдің замандасы) рухани-танымдық, тəлім-тəрбиелік мəнді ойлар айтқан. Сақтардың қайратты жауынгер халық екенін атақты тарихшы Ксенофонт (б.д.д.434-355 жж.) былай суреттейді: «Персидский царь устроил конные ристалища для всадников, представляющих разные народы. Когда начались бега, то какой-то молодой сак вырвался вперед и достиг финиша. Персидский царь предложил ему царство в обмен на коня, но тот отказался, заявив, что отдал бы коня лишь в обмен на благодарность храброго человека...» , – деген екен (61, 27) (Бұл жөніндегі мəліметтер Тəлім Антологиясының 3 томында берілген).

	Ғұндар б.д.д. ІІІ ғасыр мен біздің дəуіріміздің І-ІІ ғасырлары аралығында сақ тайпалары мекендеген аумақтың мұрагерлері болды. Сол кезеңдердегі үйсін, қаңлы, жу-жу, дунку тайпалары ғұн империясының құрамына кірді, ғұндар металл игерді, мал шаруашылығымен айналысты. Бірақ олардың ең негізгі кəсібі əскери-жауынгерлік өнер еді. Олар өздерінің ұрпақтарын ержүрек, алғыр, епті болуға жəне зергерлік бұйымдар жасауға тəрбиеледі.

	Ғұндардың Еуропаға жасаған жорығы Шығыс пен Батыс халықтары арасындағы этнолингвистика мен ассимиляцияның үлкен өзгерістерге ұшырауына негіз болып, дүние жүзі тарихында Шығыс халықтарының Батысқа қарай жасаған ұлы қоныс аударуы (Великое переселение с Востока) атты тарихи оқиға тудырды. Ғұн көсемі Аттила (Еділ) бастаған қалың қол Ұлы Рим империясына қауіп төндіріп, ақыры құлауына əкеп соқтырды.

	V ғасырда өмір сүрген атақты тарихшы-географ Аммиан Марцеллин əскери-көшпелі тұрмысты былай суреттеген: «...кочуя по горам и лесам, они с колыбели приучаются переносить холод, голод и жажду. Они плохо действуют в пеших стычках, зато... сидя на коне, они исполняют все обычные свои дела и сокрушают все, что попадается на пути...» (50).





2.3. Ұлы Түркі қағанаты жəне оның тəлім-танымдық мұралары (VI-IX ғ.ғ.)




	Ұлы Түркі қағанаты орта ғасырларда адамзат өркениетінің қалыптасуына аса зор үлес қосқан, сол дəуірлердегі дамыған мемлекет болған. Қағанаттың пайда болуы бip-бipiнен ыдырап, бөлшектеніп кеткен дала халықтарының (тайпалардың) бастарын қосты, тұрақты мəдениеті мен ғылымы дамыған бүгінгі түркі тектес халықтарға ортақ мəдениеттің қалыптасуы мен жасалуына, сонымен қатар əлемдегі аса қуатты саяси империяның қалыптасуына ықпалын тигізді.

	Қағанат сол кездегі өркениетті Византия, Араб халифаты жəне Қытай империяларымен дипломатиялық қарым-қатынас жасап отырды. Ұлы Tүpкi қағанаты бүгінде Түркия, Қазақстан, Өзбекстан, Қырғызстан, Tүpкiменстан, Ресейдегі – Татарстан, Башқұртстан, Якутия (Саха), Чувашия, т.б. Қытайдағы Шығыс Түркістан (Шынжаң өлкесі), Еуропадағы Венгрия, басқа да Шығыс Еуропа аумағын мекендеген халықтардың бастарын қосып, шығысында Алтай таулары, батысында Карпат таулары, солтүстігінде Ciбip жондары, ал оңтүстік-шығысында бүгінгі Қытай қамалына (Teмip қақпа) дейінгі орасан зор аумағын иеленген.

	Біздің ойымызды Əзербайжанның белгілі түркітанушы-ғалымы З.Наджип: «...түркі тілдес халықтардың көне жазба əдебиетін қалыптастыруда бүгінгі татар, башқұрт, өзбек, қазақ, қарақалпақ, түркімен, əзербайжан халықтарының ата-бабалары белгілі дəрежеде үлес қосты», – деп дəлелдей түседі (56). Ал белгілі ғалым Ғ. Айдаров:

	«...Орхон ескерткіштерінен түркі тайпаларының тарихы, мəдениеті, тілі мен əдебиеті, əдет-ғұрпы, салт-санасы жөнінде толып жатқан деректер табылды...», – деп, ұлттық салт-дəстүр мен тəлім-тəрбие жөнінде маңызды пікірлер тұжырымдайды (1, 7).

	Көне мұралардың ішіндегі бізге кеңірек мəлім болғандары Орхон-Енисей бойынан табылған, тасқа қашалып жазылған VI-VIII ғ.ғ. ескерткіштер: түрік көсемі Білге қаған, Күлтегін батыр мен ақылгөй Тоныкөк құрметіне қойылған құлпытастар. Оларда ұлы Түрік қағанаты халықтарының тұрмысы мен салты, мəдениеті мен жауынгерлік жортуылдары айшықты да мəнерлі тілмен өсиет сөз үлгісінде баяндалады. Бұлардан қазіргі қазақтардың сөз саптау үлгісіне жақын шешендік өнердің дəстүрлі түрлері айқын байқалады. Ортағасырлық түркі тілді əдебиеттің таңдаулы туындыларынан да ұшыраспайтын бұл жазуларда тəңірінің «Жарлығымен» болатын бектер мен қapa халықтың қағанға адал берілгендігі, қағандардың қараларды билеп-төстеуі жайында сөз қозғалады. Мəселен, «Егер сен, түркі халқы, өз қағаныңнан, өз бектеріңнен, өз отаныңнан жырақ кетпей, бipгe жүрсең, сен өзің де бақытты өмip сүресің, өзіңнің отбасыңда болсаң, ешнəрседен мұқтаждық көрмейсің...» деп, бек пен қара халықты бірлікке шақырады. Tүpкi халқына қамқорлық жасау мəселесі де тас жазулардың өзекті арнауы («Ер жүрек халық, күшті халық», «Бізге жеңіс əперген жер-суымыз (Отанымыз) деп білу керек», т.б.

	Тəлімдік тұрғыдан, «құлақ қойып тыңдаңыздар, тереңнен ойланып, толғаныңыздар, өлімнен ұят күшті... Адам ұлының бəpi де өлмек үшін туады... Менің ағам мені адам етті» дейтін жолдар көңіл аударарлықтай (29, 18).

	Ежелгі түркілердің, ауызекі поэзия дəстүрі бізге IX ғасырда ғұмыр кешкен əнші, əрi сазгер, нeбip тамаша күй шығарған Қорқыт атаның, eciмін жеткізді. Ол адамзат өмірінің соншалықты қысқалығына наразы болып, пенде атаулыны ажал құрығынан құтқармақ болды. Қорқыт өзінің жанын жегідей жеген ой-сезімдерін қазалы жанның үpeйін, өлімнен қашып құтылудың амалын қобыздың азалы күйімен, поэзиялық көркем тілмен баяндайды. Ол эпос үлгісіндегі поэзиялық мұра ретінде біздің дəуірімізге жетті. Онда Сыр бойын мекендеген көшпелі тайпалардың тұрмысы мен əдет-ғұрпын, діни наным-сенімдерін бейнелейтін мəліметтер көптеп кездеседі. Олар тəлімдік жағынан да аса қызықты дерек болып табылады. Мəселен, «Анадан өнеге көрмеген қыз жаман, атадан тағылым алмаған ұл жаман», «Менмен, такаппар адамды тəңірі сүймейді», «Ақылсыз балаға ата дəулетінен қайран жоқ», «Қонағы жоқ қараша үйден құлазыған түз артық». «Əйелдің төрт түpi болады: оның бipi – ниеті қара əйел, eкіншісі – нысапсыз əйел, үшіншісі – үйдің құты болған əйел, төpтіншісі – кесірлі əйел...» деп келетін Қорқыттың нақыл сөздері өз мəнін күні бүгінге дейін жоймай келеді (51, 7-9).



	Араб-шығыс мəдениетінің қазақ даласына тарауы.





2.4. Орта ғасыр зиялыларының тəлімгерлік oй-пікіpлepi (X-XV ғ.ғ.)




	IX-X ғасырларда ұлы Tүpкi қағанаты бірнеше мемлекеттерге (Карлұқ, Түркеш, Қарахан, Қыпшақ, Ұйғыр, Хазар, Қимақ, т.б.) бөлініп, Араб халифаты империясының Орта Азия мен Қазақстан аумақтарына үстемдік жүргізулеріне əкеліп соқты. Арабтар ислам дінін уағыздаумен бipre, ғылым мен білім де əкелді. Нəтижесінде түркі халықтарының ұлы ғалымдары Фараби, Фердоуси, Ибн Сина, Бируни, Низами, Науаи, Қашқари, Иассауи, Баласағұн жəне басқалары араб тілі мен мəдениетін меңгерді. Оның үлкен прогрессивтік маңызы болды. Көптеген шаһарларда діни медреселер ашылды, ғылым мен білім деңгейі артты. Медреселер діни ілімдермен ғана шектеліп қалмай, арифметика, медицина, жаһаннама (философия), дінтану, астрология сияқты əлемдік маңызы зор дəріснама беруді басты мақсат етті. Бұл жерде қазақ топырағындағы Отырар даласында дүниеге келген, Шығыстың екінші Аристотелі атанған ғұлама ғалым Əбу Насыр Əл-Фарабидің (870-950 ж.ж.) еңбегіне ерекше тоқтала кетуге тура келеді. Бірнеше ұлттың тілін білген, ғылым-білім іздеп, бар өмірін сол жолға сарп етіп, артында қыруар еңбек жазып қалдырган Əл-Фараби бабамыздың тəлімдік-ұстаздық еңбегі ұшан-теңіз. Оның сан-салалы трактаттарында («Мемлекет кайраткерлерінің нақыл сөздері», «Азаматтық саясат», «Бақытқа жету жолында», «Риторика», «Шешендік өнер негіздері», «Қайырлы қала тұрғындарының көзқарастары туралы трактат», т.б.) педагогикалық, психологиялық, философиялық, дидактикалық жəне əдіснамалық ой-пікірлері баяндалады. Бұл еңбектерде оқыту əдістерінің түсінікті, дəйекті, жүйелі, көрнекі болуына, сондай-ақ дағды, əдет, қабілет, икем, мінез, бақыт, т.б. тəлім-тəрбиелік ұғымдарға түсінік береді. Көз жеткізу, иландыру, мойын ұсындыру тəрізді əдіс-тəсілдерге талдау жасайды. «Математикалық трактаттарда» Фараби жүзден аса геометриялық есептердің шешілу əдістерін, олардың құрылымын жəне шығару жолдарын түсіндіреді. Аристотельдің жан туралы ілімін одан əpi дамыта отырып, Шығыс əлемінде тұңғыш рет психологиялық терминдерді тізбектейді. Фараби жан жүйесі туралы ілімдердің сан-салаға бөлінетініне (музыкалық, педагогикалық, қоғамдық, медициналық), түрлі ic-əрекеттерге қарай жетілуіне тоқталады. Фараби мұралары Орта Азия мен Қазақстан халықтарының философиялық, психологиялық жəне педагогикалық ой-пікірлерінің əрмен қарай өpic алуына ерекше ықпал етті. Мəселен, X-XV ғасырлар аралығында Орта Азия мен Қазақстан топырағында медресе шəкірттеріне арналып математика, логика, этика пəндері бойынша көптеген оқу құралдары жарық көрді. Тавтазани жазған «Мантик» (Логика) оқу құралы медреселерде ұзақ жылдар бойы қолданылып келді. Тавтазанидің ізбасарлары Ортаазиялық ойшыл-ғұламалар Диуани (XV г.) мен Жүсіп Қарабағи (XVI ғ. ) жазған кітаптарды қазақтың ұлы ағартушысы, ақын Абай Құнанбаевтың пайдаланғаны мəлім (45,1 том, 50).

	Мəдени тарихымыздан ерекше орын алатын «Диуани Хикмет» атты кітап 70 жыл бойы «діни-мистикалық еңбек» деп біржақты бағаланып, беті ашылмай келді. Ал шындығында, өзінің ақыл-парасат, өсиеттілігімен бүкіл Шығыс елдерінің ғалымдарын таңдандырған еңбек еді. XI ғасырда өмip сүрген əpi ақын, əpi ғалым-философ, тарихшы Кожа Ахмет Иассауи бабамыздың ғылыми еңбегін бүгінде ыстық ілтипатпен ауызға аламыз. Иассауидің еңбектерін белгілі шығыстанушылар А. Бамбери, П. Ахмеров, В. Бартольд, М. Массоу, т.б. бұдан əлденеше жыл бұрын зерттеп, өз пікірлерін ортаға салып кетce, бұл бағытта оның туған топырағы Қазақстанда арнайы зерттеу еңбектерінің шықпауы өкінішті-ақ. Иассауи еңбектерінде баса айтылатын, адамды тура жолға бастаушы жаратушы күшке табыну, оның хақтығына тағзым ете отырып, қиянатсыз, бейкүнə, адал жандарды тəрбиелеу жайлы тұжырымдар əлі де ғылыми зерттеуді қажет етеді. Бұл жерде Иассауидің сопылық еңбектері өзінен кейінгі ақын-жазушылардың дүниетану көзқарастарына, қала берді жазба əдебиетіміздің шырқау биігі атанған Абайға да азды-көпті əcepiн тигізгенін айта кету қажет. Иассауи айтқандай, Абай да «Құдай – хақ, иман – парыз» дей отырып, «жақсылық-жамандықты жаратқан құдай, бipaқ қылдырған құдай емес. Ауруды жаратқан Құдай, ауыртқан Құдай емес. Байлықты, кедейлікті жаратқан Құдай, бай қылған, кедей қылған Құдай емес... Құдайдан қорқып, пендеден ұял, балаң бала болсын десең, оқыт... Иман, обал, сауап бар жерде əділет бар... Хақтың жолы осы», – деп, халықты имандылыққа, мейірімділікке, əділеттілікке, оқу-ағарту iciнe үндеген.

	XI-XII ғасырларда қазақ жерінде түркі тілінде жазылған этикалық-педагогикалық трактаттар көп тарады. Мəселен, Жүсіп Баласағұнның «Құдатғу білік» («Құтты білік») атты кітабы сол кездегі түркі тілдес халықтардың арасында дүнияуи тақырыпта жазылған алғаш еңбек еді. Мұнда адамға білімнің қажеттігі, оның тірліктегі мəні, бақыт туралы, адамның іс-əрекетінің оңы мен тepici, тілден келетін пайда мен зиян, ел билеуші əкімдерге қажетті асыл қасиеттер, əртекті жұртшылық өкілдерінің тілін таба білу, т.б. хақындағы ой-толғамдар, сондай-ақ отбасы мен неке, ұл мен қыздың өнегелі тəрбиесі, бала мен ата-ананың қарым-қатынасына байланысты мəселелер жан-жақты сөз болған.

	Орта ғасырдан бізге жеткен тағы бip жазба ескерткіш – түркі тілдерінің сөздігі, халықтың сөз қолданыс үлгілерінің топтамасы icпеттi Махмуд Қашғаридың «Диуани луғат ат-түрік» атты еңбегі болды. Бұл сөздікте этнопедагогикалық жəне моральдық-психологиялық мазмұндағы қызықты топшылаулар аз емес.

	Осы өңірден шыққан eкінші бip ойшыл – Ахмет Игүнекидің (XII ғ.) «Хибатул хиқайқ;» («Ақиқат сыйы») атты шығармасында ілім-білімді игеру iciнің, халық үшін пайдасы, оның көзқарасының бұқарашылық сипаты, гуманистік ой-пікірлері айқын сипатталады. Ол сол замандағы адамдардың бойындағы ұнамды, ұнамсыз моральдық-этикалық қасиеттерін атап қана қоймай, сонымен бipгe бірсыпыра пайдалы кеңестерін де ұсынды. Мысалы, «Егер билікке қолың жетсе, мақтанба, асып-таспа», «Бастық болсаң, жайсаң бол», «Kəpiгe де, жасқа да құрмет көрсет», «Айтар лебізіңді алдымен ойланып ал», т.б. ұлағатты өсиетнамаларын айтады.

	Қазақстан мен Орта Азия жеріне XIII ғасырдың басында Шыңғыс хан жасақтары басып кірді. Көп ұзамай, бұл аймақ монғолдардың ұлан-асыр империясының құрамына енді. Орыс жылнамаларында мұны «Алтын Орда дəуірі» деп атайды. Шыңғыс хан шапқыншылығына ұшыраған қазақ даласы алаулаған өрт құшағында қалды. Көне мəдениет көздері – Отырар, Сығанақ, Исфиджаб қалаларын жалын жалмады. Монғол шапқыншылығы Қазақстанның мəдени дамуын бірнеше ғасырға кешеуілдетті, оның дербес мемлекет болып, егемендік алу өpiciн барынша шектеді. Алтын Орда ыдырап, қазақ даласы Ресей қол астына қарағанға дейін (1731 ж.) қазақ жері кескілескен шайқастардың, қанды майданның, үлкен сахнасына айналды. Жат жерлік басқыншылар ондаған қалалар мен елді мекендерді жермен-жексен етті. Осы өлкеде тұратын халықтардың экономикасы да, рухани өміpi де қатты күйзеліске ұшырады. Əл-Фараби дүниеге келген Отырар қаласы, ондағы атақты кітапхана, медресе, керуен сарайы, т.б. мəдениет ошақтары жойылып кетті.

	Монғол шапқыншылығынан Алтын Орданың ыдырауына дейінгі аралықта (XIII-XV ғ.ғ.) түркі тілдерінде едəуір жазба мұралар жасалып, оларда тəлім-тəрбиелік сипаттағы кеңестер уағыздалды. Мəселен, Р.Хорезмидің «Махаббатнамасында», «Төзімнен артық нəрсе жоқ»», «Ақыр түбі адалдық жеңеді», «Адамның жүрегі тазалыққа талпынады» деген ой тұжырымдалса, сол кездегі өмір сүрген ғұлама Сайф Сарай өзінің «Гүлстан» атты дастанында «Адамның артында алтынға толы ақ сандық қалғанша, ізгілікке толы жақсы ат қалғаны мақұл», «Күншілдің көзіне дарының – мінің болып көрінер», «Іші тар құсадан арылмас, жаны жайсаңның əсте көңілі тарылмас» деген секілді ғибрат сөздерді уағыздады. Діни медреселерде Шығыс халықтарына ортақ «Чор кітаб» атты тəлімдік-танымдық педагогикалық туынды дүниеге келді.

	Атақты астроном Ұлықбектің əлемде теңдесі жоқ обсерваториясы ортағасырлық үлкен ғылыми жетістік болып саналды.

	Алтын Орда мемлекетінің кезінде пайда болған «Бабырнама» («Бабыр дастаны»), ал Хорезмидің «Махаббатнама», Саиф Сарайдың «Қырық бip батыр жыры», «Гүлстан бит турки», Құтыптың «Хусрау Шырын» сияқты туындылары сөзсіз жас ұрпақтарға тəлім-тəрбиелік ықпалын тигізді. Бұл кезеңдердегі тəлім-тəрбиенің көріністері – негізінен əскери-жауынгерлік бағытта өрбіді. Ел қорғау мəселелері ұлы ойшылдар мен ақындар шығармаларының өзегі болды.

	Ата-аналар ұрпақтарының ең алдымен қайратты, епті жəне намысқой, өнерлі болып өсулерін талап етіп отырды.





2.5. Қазақ хандығы тұсындағы ұлттық тəлім-тəрбие (жыраулар поэзиясындағы тəлімдік ойлар)




	Қазақ хандығының құрылуы – ХIV-ХV ғасырларда, Алтын Орда мемлекеті мен Əмір Темір (Бабыр) империясының өзара бақталастықтарының нəтижесінде əлсіреп, ыдырай бастаған кезеңдерге тура келеді. Қазақ хандығы – сөзсіз кешегі ата-бабаларымыз сақтар мен ғұндардың, ежелгі түркілердің, Шыңғыс хан мен Алтын Орда империяларының заңды мұрагерлері болып саналады.

	Алтын Орда империясының ыдырауы – Русь мемлекетінің отаршылдық бұғаудан босанып, өз тəуелсіздігін алуына əкеліп соқты. Шыңғысхан мен Алтын Орда империяларынан саяси тəжірибе жинақтаған Русь мемлекетінің тəуелсіздік алуы – қайта өрлеу дəуіріне (ХІV-ХVІ ғ.ғ.) дөп келді.

	Тарихтың бұл беті – Шыңғыс хан империясының тарихымен бірге өрбіді. Бір кезде Шыңғыс хан, Бату, Жошы, Тоқтамыс, Ақсақ Темір империясының отар елі болған Ресей, кейін сол империядан ыдырап, бөлініп шыққан халықтарды (өзбек, татар, ноғай, Сібір (Көшім), Қырым, Астрахань хандықтарын) өз империясының отар еліне айналдырды.

	Қазақ хандығы жаңа мемлекет болып қалыптасуы барысында (1470-1718 ж.ж.) 250 жылдай тəуелсіз ел болып, дербес өмір сүрді. Бірнеше ауыр қасіреттерді, жойқын соғыстарды басынан кешіріп, тіпті жер бетінен жойылып кете жаздады.

	Қазақ жерінің байлығына қызыққан Ресей мен Қытай империялары құпия келісім-шарт жасасып, Қытай – жоңғарларды, ал Ресей – қалмақтарды қарсы айдап салды.

	Осындай саяси оқиғалар қазақ халқының əлеуметтік-экономикалық дамуын тежеді. Көне ғасырлардан бері қалыптасып келе жатқан ғылым мен білімнің, тарих пен мəдениеттің одан əрі дамуына қажетті жағдайлар туғызылмады.

	Қазақ халқының өзіндік мəдени, рухани, əдеби ұлттық дəстүрі қалыптасты. Қазақ ұлтының дамуы мен қалыптасуына зор үлес қосқан хандар мен сұлтандар, билер мен жыраулар, батырлар мен ақындар Жəнібек, Керей, Асанқайғы, Мұхаммед-Хайдар Дулати, Қадырғали Жалайыри, Қасым, Есім, Хақназар, Тəуекел, Тəуке, Қазтуған, Ақтанберді, Шал, Əнет, Төле, Қазыбек, Əйтеке, Əбілқайыр, Абылай, Бұқар, Қабанбай, Бөгенбай, Наурызбай, Райымбек, Сырым, т.б. көптеген адамдар болды. Осы кезде аузы дуалы ақылгөй жыраулар мен шешен билер жалпы жұртқа өнегелі сөздерімен, өлең-жыр толғауларымен зор ықпал етіп халықты ел болуға, береке бірлікке шақырып, қоғамдық өмір сахнасына шыға бастады.

	Қазақ жырауларының толғау тебіреністері, қанатты сөздері, өзінің тəлімдік шарапаты жағынан ғана емес, сонымен бірге рухани, эстетикалық жағынан да аса маңызды болды. Жыраулар жауынгерлік заманда хандар мен бектер, қолбасшы батырлардың ақылгөй кеңесшісі болып, жорыққа бірге аттанды, ру-тайпаларына басшылық етті, сұрапыл қанды майдан көріністерін жырға қосты, ерлігін мадақтады, шəйіт болған батырларды жоқтап, ел қайғысын бөлісті.

	XV-ХVII ғасырлардағы жыраулар шоғырынан өздерінің тəлімдік идеяларымен Асанқайғы, Шалкиіз, Жиембет, Бұқар жырау секілді дала философтары ерекше көзге түскен еді. Халқының қамын жеп, оның береке-бірлігін, келешектегі бағытын, келер күнін аңсаған Асанқайғы (XV ғ.) өз отандастарының алдағы тағдыры не болмақ деген толғаныспен күн кешті. Содан да болар, ел аузында оның есіміне «қайғы» деген ат қосақталып, аңызга айналды.

	Қазақтың халық педагогикасының ең алғашқы іргетасының қалануына негіз болған Асанқайғының, Мұхаммед-Хайдар Дулати, Қадырғали Жалайыри, Казтуған, Шалкиіз, Умбетей, Сыпыра, Доспамбет, Бұқар, Жиембет, Марғасқа, т.б. көптеген ақын-жыраулардың шығармаларын атап өткен жөн (39).

	ХV-ХVII ғасырларда өмір сүрген қазақ ақын-жырауларының поэзиясынан ғасырлар сыры, халықтың салт-дəстүрі, ой-арманы мен тілек-мақсаты айқын аңғарылады. Өйткені, жыраулар толғауларынан халықтың небір нəзік сырлары, мұң-мұқтажы, ой-толғанысы, қуаныш-сүйініші, келер ұрпаққа айтар өнегелі өсиеті өзекті орын алған. Яғни, олар халықтың тəлім-тəрбие мектебінің ұлағатты ұстаздарының рөлін атқарды...

	ХV-ХІХ ғ.ғ. ақын жыраулар поэзиясын сөз еткенде, олардың халық үшін еткен еңбегіне, ой-қиял өрістеу өресіне, қимыл, əрекетіне қарай үш топқа бөліп: жауынгер жыраулар (Доспамбет, Жиембет, Ақтамберді, Махамбет); мəмілегерлер (Асанқайғы, Сыпыра, Умбетей, Бұқар); тəлімгер жыраулар: (Шал, Базар, Майлықожа) деп шартты түрде жіктеуге болады. Ақын-жыраулар өлең-жырларымен де, өнегелі ісімен де халыққа белсене қызмет етіп, ел ұйытқысы, тəлім-тəрбие мектебінің ұстазы бола білді.

	Тəуке хан (1652-1715) қазақ даласына хандық құрып тұрған кезде (1680-1715 ж.ж.) қазақ даласын билеудің Заңдар жинағы «Жеті жарғыны» шығару жөнінде (1630 ж. шамасында) Жарлық шығарып, Əнет баба бастаған қазақтың 40 биінен билер Кеңесін құрады. Олар өзара бір жыл ақылдаса келіп, ақыры «Жеті Жарғы» атты ел билеудің жаңа заңдар жинағын шығарады. Тəуке хан бастаған осы заңдар жинағы мемлекеттік Конституция ретінде 1917 жылға дейін 220 жыл өмір сүріп келді. Ал ол – бүгінгі Қазақстан Республикасы қабылдаған Ата Заңымыздың (Конституциямыздың) негізгі іргетасы болып саналады. Сондай-ақ сол кезеңдерде дүниеге келген Мұхаммед-Хайдар Дулатидың, «Тарихи-и-рашиди», «Жаһаннама», Қадырғали Қосынұлы Жалайырдың «Жамиғат тауарих» (Жылнамалар жинағы), халық туындылары «Наурыз бейіті», «Нысабнами казах» («Қазақтар шежіресі»), т.б. ұрпақ танымы үшін аса зор тəлімдік мəнді шығармалар еді.

	Бұл дəуірде мал шаруашылығы, егін шаруашылығы, ою-өрнек пен зергерлік бұйымдар жасау, кілем, алаша, ши тоқу, ер-тұрман, құман, ыдыс-аяқ (керамика) жасау, музыкалық аспаптар жасау сияқты кəсіптер жедел дамып, еңбек жəне эстетикалық тəрбие берудің негізгі құралына айналды.





2.6. Ресей отаршылдығына қарсы қазақ даласындағы ұлт-азаттық қозғалыстар жəне ағартушылық-демократиялық идеялардың өркен жаюы




	1650-1730 жылдар арасындағы қазақ-жоңғар соғысы Қазақ хандығын қатты əлсіретті. XVIII ғасырдың басында Тəуке хан өлгеннен кейін қазақ елі үш жүзге бөлініп, үш хан сайлап, біртұтас қазақ хандығының бірлігі мен қуатын əлсіретіп, жоңғарларға жем болды. Кіші жүзді – Əбілқайыр, орта жүзді – Сəмеке, ұлы жүзді – Жолбарыс хан билеп, əрқайсысы ұлы хан болуға таласып, ақыры «Ақтабан шұбырынды» атты қайғылы жағдайға душар етіп, халықты зор қырғынға ұшыратты.

	1730 жылы Кіші жүз ханы Əбілқайыр өз билерімен келісе отырып, қазақ халқын сақтап қалу мақсатында Ресей империясына бодан болуға мəжбүр болды. Көптеген хандар мен сұлтандардың қарсылық білдіргеніне қарамастан, Ресей қазақ жерін отарлап алу саясатын əрі қарай жүргізе береді. Қазақ жүздерінің басын қосуда қазақ халқының атақты, данышпан ханы – Абылай хан өте үлкен саяси-дипломатиялық күрес жүргізді.

	Бұл жайында «Қазақтың көне тарихы» атты кітапта «XIX ғасырдың 20-жылдарында Ресей өкіметі қазақ арасында хандық үкіметті біржолата жойып, ел басқарудың жалпыресейлік тəртібін жақындатуға тырысты...» деп, Қазақ елінің, отар елге айналғаны жайында əңгімелейді.

	Қазақ жеріне қоныстана бастаған орыстар шұрайлы егістік жерлерді, мал жайылымдарын заңсыз тартып алды, бағынбағандарды жазалады. Мектептер мен шіркеулер салып, балаларды шоқындыру мен орыстандыру саясатын жүргізді. Патшалық Ресей бай-сұлтандардың балаларына арнап мектептер салды.

	Осындай мақсаттағы оқу орындары Қазақстанда 1789 жылы Омбы қаласында «Азиатское училище» жəне 1841 жылы Батыс Қазақстандағы Бөкей ордасында қазақ бай-феодалдарының балаларына арналған мектептері ашылды. Орыстандыру, отарлау саясатын қатты сынаған Мұрат Мөңкеұлының, Шортанбай Қанайұлының, Дулат Бабатайұлының шығармалары халық арасында кең тарады. Отарлау саясатына қарсы Сырым Датұлы, Исатай-Махамбет, Кенесары Қасымұлы бастаған ұлт-азаттық көтерілістер қазақ даласында 15-20 жылға созылды.

	XIX ғасырдың екінші жартысында қазақ даласында Ресейдің алдыңғы қатарлы демократиялық ой-пікірдегі (Герцен, Белинский, Радищев, Чернышевский, т.б.) оқымыстыларының жолын қуушы А. Янушкевич, Ф. Достоевский, Э. Михаэлисс, Н. Долгополов, С. Гросс, Т. Шевченко, т.б. зиялы-демократтар жер ауып келіп, Ш. Уəлиханов, Ы. Алтынсарин, А. Құнанбаев сияқты қазақ демократ-ағартушыларымен достасып, олардың саяси-идеялық, ағартушылық көзқарастарының қалыптасуына игі əсерін тигізді (44, 6). Қазақ даласында білімнің дамуы мен қалыптасуына белгілі қоғам қайраткері, педагог, этнограф, жазушы жəне ағартушы Ыбырай Алтынсарин өте үлкен еңбек сіңірді. Ы. Алтынсарин патшалық Ресейдің орыстандыру, шоқындыру жəне байлардың балаларына жеке мақсаттары үшін білім беруді көздеген саясаттарын батыл айыптады. Орыс-қазақ мектептерін ашуды насихаттаумен қатар, Алтынсарин тəрбие жұмысы барысында қазақтың халықтық ауыз əдебиет үлгілерін пайдалануды қуаттады. Осы принцип негізінде құрастырылған өзінің «Қазақ хрестоматиясын» (1879 ж.) атты оқулығын жазып, ұсынды.

	Халық ағартушылары, қоғам қайраткерлері Абай Құнанбаев, Шоқан Уəлиханов, Құрманғазы Сағырбаев ұлттық ғылым мен өнердің, мəдениеттің негізін салды. Шоқанның ашқан ғылыми жаңалықтары, Абай өлеңдері мен қара сөздері жəне Құрманғазының музыка өнері жас ұрпақты жетілдіріп, тəрбиелеуде зор ықпалын тигізді.





2.7. Кеңестік дəуірдегі қазақ педагогикасының ғылым ретінде дамып қалыптасуы




	XX ғасырдың басында империалистік патшалық Ресейдегі саяси-əлеуметтік жағдайлар шиеленісе түсті. Халықты қанау басым сипат алды. Ел арасында толқулар басталды.

	Ресей империясының құрамында болып келген Қазақстанның зиялы қауымы осы мəселелер төңірегінде саяси-демократиялық қозғалыстарға белсене араласты. Олар патшалық Ресейдің отаршылық жəне орыстандыру саясатын батыл айыптады, қазақтардың шұрайлы жерлерін қайтарып беру жəне жастардың білім алуларына жағдай туғызу, мектептер салу туралы талаптар қойды.

	Əлихан Бөкейханов, Ахмет Байтұрсынов, Міржақып Дулатов, Мағжан Жұмабаев, Сəкен Сейфуллин, Мұхтар Əуезов, т.б. қазақтың зиялы қауым өкілдері ұлттық сана-сезім мен тəлімдік идеялардың көсемдеріне айналды.

	Қазан төңкерісіне дейін шыға бастаған «Дала уəлаяты» (1889-1902 ж.ж.) газеті, «Айқап» журналы мен «Қазақ « газеті (1911-1916 ж.ж.) жəне басқа да басылымдар қазақ халқының ұлттық ерекшеліктері, мүмкіндіктері, мəдениеті, ғылымы, тарихы мен этнографиясы хақында аса маңызды ой-пікірлер жариялап отырды.

	Бұл орайда, белгілі қоғам қайраткері, ғалым-түркітанушы Ахмет Байтұрсынов «Қазақ» газетінде былай деп жазады: «...қазақ жерінде өндіріс жоқ, шикізатын сатады, ал сол шикізаттан жасалған өнімді 2-3 есе қымбат түрде сатып алады. Бұл надандықтан келген кемшілік – білім-ғылымнан қалыс қалушылық. Ал қалыс қалуға үлкен себеп – қазақ жерінде мектептер өте аз...», – деді («Қазақ» газет1, 1913 жыл, 15 тамыз, № 26).

	1917 жылы Ленин бастаған коммунистік партия Ресей патшасын тақтан құлатып, тарихқа белгілі Қазан төңкерісін жасады, əлемде жаңа империяның негізі қаланды. Қазақстан енді орыстар басқарған бұрынғы Ресей империясының мұрагері жаңа Кеңес Одағының (КСРО) құрамына кіруге мəжбүр болды.

	Бұл кезең қазақ халқына тиімді жəне тиімсіз əсерін тигізді. Қоғам проблемаларының аса күрделі саласы – сауатсыздық жойылды. Көптеген маңызды кəсіпорындар, электр станциялары, су жолы арналары салынып, жұмысшылардың жағдайлары едəуір жақсарды. Мектептер, балабақшалар жəне арнаулы орта, жоғары оқу орындары ашылды. Əлемдік тəжірибелерге негізделген кеңестік ғылыми педагогика мен психология ғылымдарының негізі қаланды.

	Мектептегі оқу-тəрбие жұмыстары, негізінен, орыс тілінде жүргізілуі талап етілді. Əрине, орыс тілінде білім беру прогрессивті рөл атқарғанымен, онда қазақ мектептерінің оқу-тəрбие жұмыстарына қайшы келген жағдайлар көп болды.

	Кеңес Одағы кезінде қалыптасқан педагогикалық тəжірибелер «коммунистік идеологияға» негізделіп, «коммунистік тəрбие беру» атты саяси-педагогикалық, диктатуралық жүйеге ұласты.

	1937-1938 жылғы жүргізілген Сталиндік жаппай қудалаушылық пен 1941-1945 жылдардағы соғыста қазақ халқы өте үлкен қырғынға ұшырады. Ұлттық тəлім-тəрбиенің дамуы мен қалыптасуына үлкен үлес қосқан қазақтың көптеген зиялы азаматтары жеке басқа табынудың құрбаны болды. Мұның өзі ұлт мəдениетінің өсуінің үлкен тежелуін əкелді соқтырды.

	Соғыстан кейінгі жылдары жаппай орыстандыру мəселесі қолға алынды. Қазақстанда тың жерлерді игеру мəселесі отаршылық принципке негізделіп, өкімет тарапынан жүзеге асырылып отырылды. Мемлекеттік басқару жұмыстары, іс қағаздары, қоғамдық жиындар бірыңғай орыс тілінде жүргізілді. Шеттен келген басқа ұлттардың Қазақстанға қоныстануына мəжбур еткізген өкімет саясатының нəтижесінде көптеген қазақ мектептері, балабақшалары, жоғары, арнаулы оқу орындарындағы қазақ бөлімдері қысқартылды.

	Халық педагогикасы жөнінде ғылыми-зерттеулер жүргізуге шек қойылды. Ұлттық салт-дестүрлерді дəріптеу санадағы ескінің сарқыншағы деп бағаланды.

	Мектеп, мектептен тыс мекеме жəне балалар мен жастар ұйымдарының тəрбие жұмыстары коммунистік идеологияға негізделді. Оқулықтар мен оқу-əдістемелік құралдар орыс тілінің аудармасы негізінде пайдаланылды. Қазақ тілінде оқу-тəрбие жұмыстарына арналған əдістемелік нұсқаулар жазу назардан тыс қалды.

	Дегенмен, ұзақ ғасырлардан бері келе жатқан қазақ педагогикасының қоғамдық өмірінің қажеттілігіне бағытталған туындылар М. Жұмабаевтың «Педагогика», А.Байтұрсыновтың «Оқу құралы», «Сауаташқыш», «Тіл құралы», «Ж. Аймауытовтың

	«Тəрбиеге жетекші», «Психология» атты еңбектері, С. Көбеевттің, Н. Құлжанованың, М. Əуезовтің, М. Дулатовтың, Қ. Жұмалиевтың, Е. Смайыловтың, М. Ғабдуллиннің, Ə. Марғұланның, т.б. шығармалары жас ұрпақтың бойына ұлттық сана-сезім көзқарасын қалыптастырды.

	Кеңестік дəуірде педагогика, психология ғылымдары саласында М. Жұмабаевтың, Ж. Аймауытовтың, Ш. Əлжановтың, Р. Г. Лембергтің, А. П. Нечаевтың, И. Л. Стычинскийдің, Т. Тəжібаевтың, Ə. Сембаевтың, Ə. Сыдықовтың, Қ. Бержановтың, Е. Суфиевтің, А. Темірбековтің, А. Асылбековтің, Қ. Б. Жарықбаевтың, Т. Сабировтың, К. Құнантаеваның, М. Мұхановтың, А. Мəдиннің, С. Мусиннің, Ə. Сейтешевтің, Т. А. Умановтың, Н. П. Хмельдің, А. Көбесовтің, т.б. əлденеше монографиялық еңбектері жарық көрді. Педагогикалық ғылыми-əдістемелік «Қазақстан мектебі» журналы (1925 ж.) шығарылып, онда мектеп мұғалімдері мен педагог ғалымдардың еңбектері үнемі жарық көріп отырды. Педагогикалық, психологиялық оқулықтар ана тілінде шығарылып, ғылыми терминдері қалыптасты.

	Сөйтіп, педагогика, психология жəне əдістеме ғылымдары жеке ғылым болып шықты. Алайда, Кеңестік педагогикалық ғылыми-зерттеу жұмыстарында халық педагогикасына терең мəн берілмей, көп жағдайда коммунистік тəрбие тұрғысынан зерттеу талап етілді. Балалар мен жастарға жан-жақты тəрбие беруде үлкен жауапкершілікті мойындарына алған пионер-комсомол ұйымдары негізінен коммунистік тəрбие принциптеріне сүйенді.

	Қазақ мектептері негізінен, ауылдық жерлерде орналасқандықтан, оның материалдық-техникалық базасына көп мəн берілмеді. Мектептегі оқу-тəрбие жұмысының бағдарламалары, əдістемелік нұсқаулар ұлттық тəлім-тəрбиенің ерекшеліктерімен санаспаған, орыс тілінде жазылған еңбектердің аудармалары арқылы жүзеге асырылды.





2.8. Қазақстан Республикасында ұлттық тəлім-тəрбиенің қайта жандануы




	1980-жылдардың ортасында Қазақстанда ұлттық сана-сезімнің оянуына тарихи ықпалын тигізген Желтоқсан оқиғасы болды. Оның əсері бертін келе қоғамның барлық салаларын қамтыды. Қазақ мектептеріндегі проблемалар туралы көптеген ұсыныс, пікірлер қалыптасты. Халық педагогикасын оқу-тəрбие жұмыстарына енгізудің аса қажеттігі туралы баспасөз бетінде Қ. Жарықбаев, С. Қалиев, Ə. Табылдиев, М. Балтабаев, Қ. Бөлеев, С. Узақбаева, Т. Сабыров, М. Құрсабаев, М. Оразаев, М. Смайылова жəне басқа ғалымдар пікір білдіріп, өз үлестерін қосты.

	Кеңес Одағының құрамына енген Қазақ Кеңестік Социалистік Республикасы 1991 жылдың 16 желтоқсанында өз тəуелсіздігін ресми түрде жариялап, егемен мемлекет болды.

	Тəуелсіздіктің əсері қоғам дамуының барлық салаларын қамтып, жаңаша мазмұнды, əлемдегі озық тəжірибелерге негізделген жүйенің қалыптасуына зор ықпал етті.

	Қазақ халқының тарихына, мəдениетіне, дүниетанымына, ұлттық қасиеттеріне қатысы бар, бұрын-соңды жарияланбаған немесе саясатқа қайшы деп кезінде жауып тасталған туындылар мен шығармалардың беті ашылды. Ұлттық сана-сезім қайта жаңғырып, жаңаша рухани көтерілу процесі басталды. Білім беру мен тəрбие мəселелеріне көзқарастар мен талаптар өзгерді, нəтижесінде жаңа идеялар дүниеге келді.

	Халықпедагогикасы мен психологиясын оқу-тəрбие жұмыстарына енгізудің əдіс-тəсілдері ғылыми тұрғыда қарастырылып əр түрлі бағыттарда семинар-мəжілістер, пікір алмасу іс-шаралары, сондай-ақ, мұғалім-ұстаздардың заман талаптарына сəйкес білімдерін жетілдіру мəселелері қызу қолға алынды.

	Мектеп, мектептен тыс мекемелер, балабақшалар мен арнаулы орта жəне жоғары оқу орындарында ескі педагогикалық тəжірибелердің орнына жаңаша, ұлттық тəлім-тəрбиенің қағидаларына негізделіп жазылған «Қазақтың салт-дəстүрлері» (М. Смайылова, М. Оразаев), «Қазақтың тəлім-тəрбие тарихы» (Қ. Жарықбаев, С. Қалиев), «Атамекен» (М. Құрсабаев), «Елім-ай» (М. Балтабаев) музыкалы-этнографиялық «Кəусар бұлақ» (3. Ахметова), «Бал бөбек» (Б. Баймұратова, М. Сəтімбекова) жəне басқа да көптеген ғылыми-тəлімдік бағдарламалар басылып шығып, оқу-тəрбие жұмыстарына енгізіле бастады.

	Қазақстан Республикасының Білім министрлігі 1993 жылы «Тəлім-тəрбие тұжырымдамасы» атты көлемді құжат қабылдады. Тұңғыш «Қазақтың салт-дəстүрлері» атты оқулық (авт. С. Қалиев, М. Смайылова, М. Оразаев) 1994 жылы басылып шықты.

	Мектеп жəне оқу орындарына көмекші құрал ретінде үлкен маңызын тигізетін ғылыми-тəлімдік зерттеу жұмыстары, тарих, мəдениет, философия, социология, психология проблемаларына арналған оқулықтар, əдістемелік нұсқаулар көптеп шығарылуда. 1995 жылы «Санат» баспасынан профессор Қ. Б. Жарықбаев пен педагогика ғылымдарының докторы С. Қалиевтің студенттер мен орта мектеп мұғалімдеріне арнап жазған «Қазақ тəлім-тəрбиесі» атты оқулығы шықты.

	1994-1995 ж.ж. «Рауан» баспасынан Қазақтың Білім проблемалары институты даярлаған XIV ғасырды қамтитын «Қазақтың тəлімдік ой-пікірлер антологиясының» (құрастырушылар: Қ. Жарықбаев, С. Қалиев) орысша-қазақша томдары жарық көрді.

	Бұл аталғандар ұлттық тəлім-тəрбие ісі мен ғылыми-зерттеу жұмыстарының алғашқы бастамасы ғана. Алайда арнаулы орта жəне жоғары оқу орындарына арналған ұлттық тəлім-тəрбие оқулықтары мен ұлттық педагогика жəне психология тарихын бүгінгі күн талабы тұрғысынан қарастырып жазылған ғылыми-зерттеу еңбектері қажет-ақ. Оларды жазу үшін ең алдымен ұлттық педагогика мен психология ғылымдарының ғылыми-зерттеу əдіснамасы керек болды. Осыған орай, алғашқы бастама ретінде, қазақ этнопедагогикасының өзіндік ұлттық ерекшеліктерін жəне оның ғылыми педагогикамен сабақтастығын ғылыми-əдістемелік тұрғыда арнайы сөз етудің қажеттігі туды. Бұл істермен Қазақ этнопедагогикасының ғылыми-теориялық мəселелерімен профессорлар: С. Ұзақбаева, Қ. Жарықбаев, С. Қалиев, К. Қожахметова, Н. Бөлеев, Л. Керимов, А. Төлеубекова, т.б. ғалымдар айналысты.



	Бірінші жəне екінші тараулар бойынша семинарлық сабаққа арналған сұрақ-тапсырмалар



	1. Этностар мəдениеті тарихын зерттеудегі қоғамдық жəне жаратылыстану ғылымдарының өзара байланысын анықта.

	2. Этностар мəдениетінің біркелкі дамымауы жəне ол жөніндегі əр түрлі көзқарастардың пайда болу себептерін айқындап бер.

	3. Этностар мəдениетін зерттеудегі басшылыққа алынатын əдіснамалық басты қағидалар қандай?

	4. Этностардың пайда болу заңдылықтарын саралап көрсет.

	5. Қазақ этносының пайда болу тарихи кезеңін ажырат.

	6. Қазақ атауының этимологиясы жөнінде не білесің?

	7. Қазақ халқы тəлімінің дəуірлік даму кезеңдерін сипатта.



	Рефераттық тақырыптар



	1. Ұлт мəдениетін зерттеудегі тарих, археология, этнография ғылымдарының рөлі.

	2. Ұлт мəдениетінің ауыз əдебиеті үлгілері мен мифтік, діни көзқарастардан көрініс табуы.

	3. Қазақ атауының этимологиялық мəні жəне ол жөніндегі əр түрлі көзқарастар.



	Пайдаланылатын əдебиеттер



	1. Агапова Н. С., Слепцова В. С., Морозов И. А. Балаларға арналған ұлттық ойын түрлері. М.,1995.

	2. Айдаров Ғ. Орхон ескерткіштерінің тексі. Алматы. «Ғылым», 1990

	3. Ақылдылар жəне тəрбие мəселесі. (Құрастырушы. А. Зуйнин). Ташкент. 1984.

	4. Ақышев Б. Халық дəстүрлері жəне оны жоғары сынып оқушылары арасында еңбек тəрбиесінде пайдалану. М.,1974.

	5. Ақынжанов М. «Қазақтың тегі туралы». Алматы, ҚМБ.Б.

	6. Алтынсарин Ы. Таңдамалы педагогика мұралары. Алматы: «Рауан». 1991.

	7. Алтынсарин Ы. Мұсылмандық тұтқасы. Алматы. «Қазақстан», 1991.

	8. Архиев А. Ю. Адам жəне қоғам. Уч. пособие. Ростов на Дону. 1995.

	9. Ахметов Н. П. Надписи на мечете Ахмеда Яссави. Т. XIII. вып.5. Казань, 1896.

	10. Əденұлы Ш. Халықтық тəрбиенің тағылымдары. Алматы: РБК. 1998.

	11. Əуезов М. О. Əр жылдар ойлары. 2. Əдебиет тарихы. Алматы. ҚМКЭБ. 1957. Алматы: «Ана тілі». 1991.

	12. Əлсатов Т. Орта ғасыр ойшылдарының педагогикалық ой-пікірлері. Тараз, 1999.

	13. Белинский В. Г. Таңдамалы шығармалары. Алматы: ҚМКЭБ, 1948.

	14. Безвербный А. А., Безвербный А.С. Этнос жəне этносаралық қатынастар. Ростов на Дону, 2000.

	15. Белов В. Очерки народной этики (Халықтық этика туралы очерк). М., 1982.

	16. Бромлей Ю.В. Этностар теориясының перісі. М.,1992.

	17. Бромлей Ю. Этносы и этнографи. М., 1993.

	18. Бромблей Ю. В., Марков Г. Е. Этнография. Алматы: «Мектеп», 1987.

	19. Вингьял. Лесница украденная драгоценностями. Элиста, 1993.

	20. Виноградов В. Халық педагогикасы, 1926

	21. Волков Г. Н. Этнопедагогика. Чебоксары, 1989.

	22. Волков Г. Н. Этнопедагогика и жизнь. Чебоксары, 1989.

	23. Вяткин М. Г. Тамырсыз ермен де өспейді. (Без корня и полынь не растет). Магистр. 1993. №3.

	24. Геродот История. Т. VII. М., 1980.

	25. Гришин Д. М., Панарина Г. П. Халықтық дəстүр жəне тəрбие. Калуга. 1992.

	26. Гумилев Л. Н. Как возникает и исчезают народы. Л., 1984.

	27. Гумилев Л. Н. Тарихи дəуірдегі этностық география. Л., «Наука», 1990.

	28. Гумилев Л. Н. Психологическое несходство этносов. Минск, 1998.



	29. Гумилев Л. Н. Этногенез и биосфера земли. Л., 1990.

	30. Гумилев Л. Н. Көне түркілер. А:, «Білім», 1998.

	31. Дада Коркыт. Стамбул. 1980.

	32. Джандильдин Н. Природа национальной психологии. Алматы. «Казахстан», 1971.

	33. Жарықбаев Қ.Б., Қалиев С. Қазақтың тəлімдік ой-пікірлер Антологиясы. 1 том. Алматы: «Рауан». 1994.

	34. Жарықбаев Қ.Б., Қалиев С. Қазақ тəлім-тəрбиесі. Алматы. «Санат». 1995

	35. Измаилов А.Э. Народная педагогика. Педагогические воззрения народов Средней Азии и Казахстана. М: «Педагогика», 1998.

	36. Кириков С.В. Дала аймағындағы табиғат пен адам. М.: Наука. 1983.

	37. Көбесов А. Сөнбес жұлдыздар. Алматы. «Қазақстан», 1979.

	38. Коныратаев Ə. Көне мəдениет жазбалары. Алматы: «Ана тілі». 1993.

	39. Краткая казахская энциклопедия. Алматы. 1985-1989.

	40. Кропаткин П.А. Этика, 1991.

	41. Кішібеков Д. Қазақ менталитеті: кеше, бүгін, ертең. Алматы. «Ғылым», 1999.

	42. Қазақ Совет энциклопедиясы І-ІІ том. «Ғылым», 1976-1980.

	43. Қалиев С. Қазақ этнопедагогикасының теориялық негіздері мен тарихы. Алматы: «Рауан», 1998.

	44. Қалиев С., Базилов Ж. Қазақ халқының салт-дəстүрлері жəне демократ ағартушылары. Алматы: РБК, 1993.

	45. Қалиев С. Үлгілі үйдің ұл-қызы. Алматы. «Санат». 2000.

	46. Қожахметова К. Ж. Халық педагогикасын зерттеудің кейбір ғылыми жəне теориялық мəселелері. Алматы, 1993.

	47. Құралұлы А. Қазақтың дəстүрлі мəдениетінің анықтамасы. Алматы. «Сөздік-Словарь», 1998.

	48. Көшімов Əдеп. Аламты: 1930.

	49. Левшин А. Описание киргизо-кайсацких орд и степей. Журнал «Абай», 1992. №3.

	50. Малов С. Е. Памятники древнетюркской письменности. М-Л. 1951.

	51. Массон М. Е. Краткий очерк истории изучения Средней Азии в археологическом отношении. Ч.1. кн.12. Ташкент, 1995.

	52. Машанов А. Аль-Фараби жəне Абай. Алматы: «Білім», 1994.

	53. Нысанбаев Ə., Əбжанов Т. Адамға қарай бет бұрсаң. «Қазақ университеті», 1992.

	54. Плеханов Г. В. Собрание сочинения. Т.2. 1958

	55. Радлов В. В. Из Сибири. М., 1989.

	56. Радлов В. В. Образцы народной литературы северо-тюркских племен. СПб. 1885.

	57. Радлов В. В. Образцы народной литературы тюркских племен. Спб. 1886.

	58. Сегізбаев О. А. Казахская философия XV-XX в.в. Алматы, «Ғылым». 1996.

	59. Ситдыков А. Педагогические идей и просветительская деятельность Ы. Алтынсарина. «Мектеп», 1968.

	60. Тажибаев Т. Просвещение в школе Казахстана во второй половине XIX в. Алматы, 1962.

	61. Төреқұлов Н. Қазақтың 100 биі, шешені. Алматы: «Қазақстан»,1993.

	62. Толыбеков С. Кочевое общество казахов в XVII-XIX в.в. Алматы.

	«Наука», 1971.

	63. Ұзақбаева С. Тамыры терең тəрбие. Алматы «Білім». 1995.

	64. Уəлиханов Ш. Таңдамалы шығармалары. Алматы. «Жазушы». 1985.

	65. Ушинский Н. Д. Дидактика. 2 т. М., «Педагогика». 1983.

	66. Ушинский К. Д. О народности в общественном воспитании. Изб. соч. М., 1953. т.1.

	67. Христова Е. А. Об уточнении понятийного аппарата этнопедагогики. Журн. Северная педагогика. 1989. №7.

	68. Янушкевич А. Күнделіктер мен хаттар. Алматы. «Жазушы». 1979.

	69. Якубов. Педагогические мудрости народов. Народное образование. №2. 1995.





3.1. Орта Азия мен Қазақстандағы жəне Əзербайжан мен Түркиядағы түркі тілдес халықтар тобы




	Түркі тілді əлемді сөз еткенде кең байтақ Еуразия, Африка құрлығында орналасқан мəдени тұрмыс-тіршілігі жағынан біртұтас, ұқсас болып келетін 40-қа тарта мұсылман елдері бар. Оларда тұратын түркі тілдес халықтардың жалпы саны 150 миллиондай.

	Солардың ішінде Қазақстан, Өзбекстан, Қырғызстан, Тəжікстан, Түркіменстан республикаларында ғана 60 миллиондай мұсылмандар тұрып жатыр. Ал бұрынғы Кеңестер Одағының Орта Азия елдеріндегі мұсылмандары мен Кавказ өлкесіндегі мұсылмандарды қоса есептесек 100 миллион мұсылмандар бар.

	Халықтар санының сол тілде сөйлеушілер санымен бірдей бола бермейтіндігі белгілі. Өйткені этникалық бірлік пен тілдік бірліктің сəйкес келе бермеуі мүмкін. Оның үстіне бүгінгі жаһандасу дəуірінде əлем халықтары бір-бірімен тілдік мəдени байланысы жағынан араласып, тіпті ана тілін ұмытып, басқа тілде сөйлеуші халықтардың көбейіп келе жатқаны да байқалады. Түркі тілді халықтардың басым көпшілігі, Анатолия түріктерін қоспағанда, қос тілділер. Үш тілде бірдей сөйлейтіндер де аз емес. Бір тілден екінші тілге ауысып отырудың басты себебіне қоғамдық-əлеуметтік жағдайлардың əсерінен тілдік ортаның өзгеруі жатады. Аз санды ұлттардың көп санды халықтар арасында шашырай қоныстануы салдарынан ассимиляцияға түсіп кетуі мүмкін. Табиғи ассимиляцияға аралас отырған халықтардың нəсілдік, тілдік, мəдени-экономикалық жақындығы, дəстүрлі кəсіптің ортақтығы, қоныстану ерекшелігі, əлеуметтік-құқықтық жағдайы, ата жұртпен байланысы, аралас неке секілді факторлардың тигізетін əсері зор.

	Талай ауыр кезеңді, қиын-қыстау заманды бастан кешіріп, тағдыр тауқыметімен тоз-тоз болып, иелік еткен жерінен айрылып, қалған түркі тайпаларының рухани болмысы мен халықтық сана-сезімінің жұқара бастаған кездері де болған. Олар ұлттық игі дəстүрінен көз жазып қала жаздаған тұста, бір халық ретінде қалыптасудың аз-ақ алдында тұрған жұрттың бөлек-бөлек ұлыс болып ажырап кеткен кездері аз болмаған. Мəселен, қазақ, қарақалпақ, ноғай құрама, маңғыт т.б. қыпшақ түркілерінің тілінің, мəдениеті мен болмыс бітімінің өте-мөте жақындығына қарамастан, уақыт озған сайын бір-бірінен ара жігі ажырап, бөлек ұлт пен ұлысқа айналып немесе басқа этносқа қосылып кеткені белгілі. Зерттеушілердің айтуынша ерте заманнан бері кейбір түркі ұлыстарының жері, елі, рулық-тайпалық құрылымы, тұрмыс-тіршілігі туралы мəліметтерді грек, рим, орыс, парсы, араб, тибет, қытайдың жазба ескерткіштерінен жан-жақты зерттей түсуді қажет етеді. Көне түркі ұлттары мен ұлыстарының ішінде алып Еуразия құрлығының кіндік ортасына орналасқан Қазақстанның кең байтақ территориясына шашырай қоныстанған 16,5 миллион қазақ елінің бай көне тарихы бар.

	Сондай-ақ Орта Азияның таулы өлкесіне қатарласа қоныстанған өзіндік көне тарихы тарихы мен салт-дəстүрі, шаруашылық кəсібі бар қырғыз, өзбек, қарақалпақ, түрікмен, тəжік халықтарының мəдениетіне ерекше тоқталуға тура келеді. Себебі бұл халықтардың саны жағынан да, аса ауқымды мəдени-тұрмыстық, шаруашылық кəсіптік ерекшеліктері жағынан да бір-біріне тілдері ұқсас, қаны бір, діні бір халықтар.

	Орта Азия мен Қазақстан елдері арасындағы жер көлемі мен табиғи байлық ресурстары жəне халқының саны жағынан (Өзбекстаннан кейінгі) алдыңғы орын алатын Қазақстан республикасының шаруашылық-экономикалық жағдайы мен мəдени тұрмыс-тіршілігіне ерекше тоқтауға тура келеді.





3.2. Қазақстан




	Қазақстан – Орта Азиядағы республикалар ішіндегі ең ірі, табиғи байлығы мол республика. Оның жер көлемі 2,717,300 шаршы шақырым. Халқының саны 16,480 мың. Орталығы – Астана қаласы. Онда 826 мың халық тұрады. Негізгі халық қазақтар мен орыстар. Қазақтардың жалпы саны – 11,500 мың оның 70% Қазақстанда тұрады. Өзбекстан, Ресей жəне Түркіменстанда қазақтар жинақы қоныстанған. Қытай Халық республикасында 1,5 миллион қазақ бар. Олар Қытайдың Шыңжаң өлкесінің Іле автономиялы облысы мен Баркой қазақ автономиялы ауданында, Мари Қазақ автономиялы ауданын мекендейді.

	Монғолияда 136 мың қазақ бар. Олардың басым көпшілігі Баян-Өлгей аймағына орналасқан.

	Монғол қазақтары 1930 ж. шамасында көшіп барған. Қазақтар Монғол Халық республикасы халқының 6,1% құрайды.

	Ауғанстанда 20 мыңдай, Иран, Түркия елдерінде 5-10 мыңдай қазақтар тұрады. АҚШ, Германия, Англия, Франция елдерінің əрқайсысында 3-5 мыңдай қазақтар бар.

	Ресей, ҚХР, Өзбекстан елдеріндегі қазақтар өздерінің ата қонысында ежелден тұрып жатыр. Мемлекетаралық шекара бекітілген кезде олардың атамекені болған жерлер сол елдердің құрамында қалып қойған.

	Өкінішке орай, Ресейдегі сан мың қазақтар мəдени-рухани жағынан қиын жағдайда қалып отыр. Қазақтар жиі қоныстанған Саратов, Орынбор, Челябі, Новосібір, Омбы облысында бүгінде ана тілінде оқу орны жоқ.

	Тек 1991 ж. егемендіктен кейін ғана тұңғыш рет Қазақ елі өз алдына егемендікке ие болды. Шетелдерде шоғырлана қоныстанған қазақтар сырт пішімі жағынан бір-бірінен алшақтай қоймаған. Монголоидтық жəне европеоидтық нəсілдің араласуынан пайда болған Тұран немесе Оңтүстік Сібір антропологиялық типінің ең айқын белгілері қазақтардан байқалады. Орталық Азиядағы монғол тектес тайпалардың жер, қоныс үшін үздік-создық шапқыншылығы немесе жоңғарлардың басып алушылығы, Еділ бойындағы қалмақтардың көшіп баруы қазақ халқының антропологиялық тегін біршама өзгертті. Шетелдік басқыншылардың толассыз жасаған шапқыншылығына қарамастан қазақ халқының нəсілі мен тіліне, ұлттық əдет-ғұрпына орасан зор өзгеріс енгізбеген. Оған себеп біріншіден ауған қазақтарының шоғырлана, жиі қоныстануы болса, екіншіден шетел қазақтарының намысшыл, отаншылдық сезімдері деуге болады.

	Бүгінде Қазақстан – ұлан-байтақ территориясы бар əлемдегі ең үлкен тоғыз мемлекеттің бірі. Жоңғар шапқыншылығына дейін қазақтар ең көп санды түркі халықтарының бірі болған. Қазақ-қалмақ арасындағы 100 жылға таяу созылған қырғын соғыста 1,5 миллиондай қазақ қырылып азшылық болып қалған. Оған қоса əр 15-20 жылда бір қайталанатын аштық апаты, 1831-1837 ж.ж. аралығындағы Кенесары көтерілісі мен 1836-1837 ж.ж. патшалық Ресей отаршылдығына қарсы Исатай-Махамбет көтерілісі, 1916 ж. Жетісуда болған Тоқан Бокин көтерілісі мен Торғайдағы Аманкелді Иманов көтерілістері мыңдаған қазақтардың өмірін қиып кетті. 1941-1945 ж.ж. Ұлы Отан соғысы кезінде 700 мың қазақ қырылды немесе неміс фашистерінің концлагерлерінде азап шекті.

	Əсіресе, 1931-32 жылдардағы ұжымдастыру кезіндегі аштықтан 1,5 млн. қазақ қырылды. Оның үстіне 1917 ж. Қазан төңкерісі мен 1928-29 ж.ж. қазақ байларын конфискілеу кезінде 2,5 млн. қазақ алыс-жақын шетелдерге ауа көшті. Ел басына төнген осы ауыртпалық пен аштық қырғындар жиыны 10 млн. қазақтың өмірін қиды.

	Дегенмен де соңғы 20 жыл ішінде 1 млн. қазақ шетелдерден қайтып оралғанын ескерсек ел ішіндегі қазақтардың өсім саны мөлшермен 2020 ж. 17 миллион болмақ. Бұған қоса шетелдердегі 5 млн. қазақтың өсімін есептесек шамамен 7,5-8 миллион адам болады. 2030 ж. қазақтардың жалпы саны 25 миллион болмақ.

	Ауаны, өзен-көлдерді уландырған ел мен жерді тоздырған, мал санын азайтқан, ауру-сырқауды молайтып, өлім-жітімді көбейткен экологиялық апаттардың зардаптары қаншама. Дүние жүзінде үлкен наразылық туғызған атом полигонына жақын тұрғандардың наразылығы, 1986 ж. дүние жүзін дүр сілкіндірген Желтоқсан оқиғасы қазақ халқының тарихындағы ерекше оқиға болды.

	Бұрындары елді қорқытып жасқандырып неше түрлі құйтырқы саясатпен ұстаған кеңестік жүйеге қарсы күрескен Мұстафа Шоқай секілді аса көрнекті қоғам қайраткерінің арман-мүддесін бұрмалап, халыққа қарсы етіп көрсетті.

	Қазақ халқының Тəуелсіздігі үшін күресіп, автономия құруды аңсаған: Ə. Бөкейханов, А. Байтұрсынов, М. Жұмабаев, М. Дулатов, Е. Омаров, М. Шоқай т.б. алашорда қайраткерлерін жазықсыз асып, атып, жер аударып қуғындады.

	Дей тұрғанмен де, қиын-қыстау кезде қарапайым еңбек адамынан бастап шынайы демократ орыстың алдыңғы қатарлы қайраткерлері қазақтарға іш тартып, əділеттілікті жақтады. Қазақтар ежелден көпшіл, бауырмал халық. Оған айқын дəлел бұрынғы Кеңестер Одағында тіршілік етіп келген 129 ұлт өкілдерінің көпшілігі Қазақстанда еркін еңбек етіп, өмір сүріп келеді. 1936 ж. Қиыр Шығыста 140 мыңдай корейлерді Қазақстанға жер аударғанда оларды қазақтар үймен, отынмен, жұмыспен қамтамасыз етті. Балаларын бала бақшалар мен мектептерге орналастырды.

	1942-1944 ж.ж. Ұлы Отан соғысының ауыр жылдарында қыстың қақаған аязды күндерінде Кавказдан Қазақстанға жер аударылған əлденеше жүз мыңдаған шешен-ингуш, қарашай-балқарлар, əзербайжандарға, сондай-ақ месхетин түріктеріне, Поволжье бойынан ауып келген немістерге үйлерінің жартысын босатып беріп, пана болғанын, жарты нанды бөліп жеп, аштықтан бала-шағаларын аман сақтап қалғанын осы халықтардың үлкендері күні бүгінге дейін көздеріне жаса ала отырып ыстық ықыласпен, ерекше алғыспен еске алады.

	Отан соғысының отты жылдарында Қазақстан майданға керекті қару-жарақтарды, азық-түлік пен, жылы киімдер жіберіп отырды. Бүкіл «Бəрі де Отан үшін, бəрі де майдан үшін» деген ұранмен 13-14 сағат күндіз-түні фабрик-зауыттарда əйелдер мен балалар аянбай еңбек етті. 4,5 жылға созылған Ұлы Отан соғысының ауыр жылдарында қазақстандықтар майдандағы Кеңес жауынгерлерін керек жарақпен қолдап отырды.

	400 мыңдай қазақстандықтар Ұлы Отан соғысында ерліктің ерен үлгісін көрсеткені үшін ордендермен, медалдармен марапатталды. 360-қазақстандықтар Кеңестер Одағының батыры атағына ие болды. Қазақтар көшпелі мал шаруашылығымен айналысқан. Қыста табындап өзі жайылатын қой мен жылқы ұстаған. Малды тағам, киім, қатынас көлігі ретінде пайдаланған. Қазақтар əсіресе жылқы малын қастерлеген. Жылқы еті – маңызды азық-түлік саналған. Сүтінен халық арасына кең тараған сусын – қымыз даярланады. Жылқының қылы мен терісінен тұрмысқа қажет əртүрлі бұйымдар, құрал-жабдықтар жасаған. Ат жарысы – ең сүйікті халыққа кең тараған ұлттық спорт түрі. Сақтардың бəйге, көкпар тарту, ат ойындарын меңгерген, қазақтың жауынгер ұлдары аламан бəйгеде өнер көрсетуді жақсы көрген шабандоздар. «Ат шаппайды, бап шабады», «Жүзден жүйрік, мыңнан тұлпар» деп сəйгүлік аттарды зор қастерлеген. «Қанатты тұлпар», «Сəйгүлік» аттар жылқының ең асыл тұқымын дəріптеуге арналған. Жылқының ең асылы мен сұлуын «таза тұқымды арғымақ» деп атаған.

	Қағанат – ұзақ жолға шыдамды жылқы тұқымы. Жауынгерлік əскери өмірде жылқы тұқымы аса қадірлі саналған. Ертедегі батырлардың ажырамас серігі жүйрік аттарды «тұлпар», «дүлдүл» деп атаған.

	Қазақтың батырлар жырында ел қорғаушы ерлердің өзіне серік қажымас қайратты қағанаттары болған. Оларды ел қорғаушы ерлермен қатар мадақтап, «Қара қасқа атты Қамбар», «Тарлан атты Ер Тарғын» деп қошаметтеген.

	Қазақ атты əскерлері Азамат соғысы мен Ұлы Отан соғысы жылдарында ерен ерліктерімен көзге түскен.

	Халықтың көнеден келе жатқан кəсібінің бірі – түйе өсіру. Түйе қазақ ұғымында төрт түліктің тірегі атанған. «Шаруаның бір пірі – ойсыл қара». «Түйені өсір жақсылап болсын шипа» деп қазақ халқы түйені ерекше құрметтеген. Түйе күй таңдамайды. Түйенің еті мен сүті ауру адамдарға таптырмас ем. Түйенің түбітінен шуда есіп, қазақ үйдің жабдықтарына пайдаланады. Көрпе тігіп, қолғап, кеудеше тоқиды. Түйе малы көші-қонға да қолайлы мал.

	«Нар жолында жүк қалмас» деп үйі мен жиһаздарын түйеге артып көшіп қона берген.

	Қазақ халқының арасына кең тараған кəсіптің бірі – аңшылық. Қасқыр мен түлкі аулауда атпен қуып, тазы итпен немесе қақпанмен аң аулайтын болған. Қазақтардың ата кəсібінің бірі бүркітпен аң аулау. Қыран бүркітті балапан күнінен қолға үйретіп, қасқыр, қарсақ, түлкі т.б. аңдарға салған. Жақсы бүркіттің атағы жер жарып, оны көруге алты айшылық жерден іздеп келіп қалап немесе сатып алатын болған.

	Балқаш, Арал, Каспий бойларында балық аулау кəсібі кең өрістеген.

	Қазақтың ұлттық тағамы – оңай даярланатын, химиялық құрылымы денсаулыққа пайдалы сүт тағамдары. Мысалы, түйе сүтінен даярлайтын шұбат – шөлдегенде сусын, қарын ашқанда тамақ. Шұбат, қымыз емдік қасиеттерімен де құнды. Қазақ өзінің ұлттық сусыны қымыз даярлаудың асқан шебері. Қымызды жақсы сақтау үшін торсық пен сабада пісіп, меске құяды. Негізгі ішіп-жемі маусымға байланысты өзгеріп отырады. Ерте көктемнен күзгі суық түскенше сүт тағамдарын басым қолданады. Көкек айында ақтан жасалған тағам мол болады да, ет тапшы болады. Малдың сүтін түрлі тағамға пайдаланады. Мəселен, сарысу, кілегей, айран, қатық, сүзбе құрт, ірімшік, саумал, шұбат, қаймақ, шалап, қымыран, ашыма, сары май, т.б. Қазақтың сүт тағамдарын жапондар түрлі дертке, соның ішінде қылтамақ (рак) ауруына мың да бір ем деп құрмет тұтады.

	Нан тағамдарынан бауырсақ, шелпек, қазан нан, тандыр нан, жаппа нан, көмбе нан, жұқа нан, т.б. жатады. Тары талқаны да тағамға көп жаратылады. Қазақтың көп қолданатын ең сүйікті тағамы ет. Еттен дəн, ұн араластырып көже, кеспе, бесбармақ, күлшетай, сорпа, қуырдақ тəрізді тағамдар жасайды.

	Көрші ұйғыр, өзбек халықтарынан үйренген манты, палау, тұшпара тағамдарын да жасап қолданады. Етті тұздап, сүрлеп сақтайды. Құс еті, балық тағамдарын аз қолданады. Өзіне керекті тағам түрлері мен тұрмыстық тұтыну заттарын мал өнімдерінен жасаған. Мəселен, күзде қырқылатын күзем жүннен киіз басады. Киізден сырмақ, текемет, алаша сияқты тұрмыс құралдары мен киіз үйдің ішкі жабдықтарына (туырлық, түңдік, есік т.б.) пайдаланған. Мал немесе аң терілерінен сырт киім, бас киім тігеді. Əр түрлі өрнекті тоқыма, алаша, кілем, текемет, түс киіз жасайды. Кесте тігіп, шашақ тоқу, ою ою, үй ішін əшекейлеу ұлттық өнер саналған. Ағаш пен тері-терсектен: кебеже, саба, торсық, мес, сырмақ, ер-тұрман, музыка аспабы, үй жиһаздары жасалады. Ерші – ер тоқым жасаушы, өрімші қайыстан жүген, шылбыр, үзеңгі, ер тоқым, т.б. ат əбзелдерін жасайды. Темірші темірден алуан түрлі тұрмыстық құрал-сайман, кетпен, шот, күрек, орақ, шалғы, қанжар, қылыш, кездік пышақ, т.б. қару-жарақ жасайды. Ағаш шебері: ағаштан төсек, абдыра, ыдыс-аяқ, киіз үй, үйдің ішкі жиһаздарын жасайды.

	Қазақтың тұрған мекен-жайы көшпелі тұрмысқа икемделгендіктен киіз үй жабдықтарын жасау өнер саналған. Сонымен бірге кедейлер мен малшылар өздеріне күркетам соқты, жаппа жасады, қос тұрғызды. Саз балшық пен топырақ араластырып жылы үй жасады. Шымнан қалап жертөле тұрғызды. Сібірге жақын жерлерде: Балқаш, Арал бойларында қамыс пен ағаштан жертөле жасады. Кейін келе отырықшылыққа айналып тұрақты мекен-жай тұрғызды.

	Ерте кезден қазақ арасында бейнелеу өнері мен сəн жəне қосалқы өнер дамыған. Сəулет өнеріндегі ою-өрнектер кірпіштен өріліп жасалған. Соның айқын айғағы Айша бибі күмбезі, Бабаша хатун кесенесі, Алаша хан күмбезі, Қозы Көрпеш-Баян сұлу, Домбауыл, Ахмет Иассауи ескерткіштері т.б. əсем мавзолейлер 10-15 ғасыр бойы салтанат сəнін бұзбай тұрған сəулет өнерінің шедеврлері.

	Діни маңызы бар, бертінгі кезде салынған Жүзген, Төртқара, Шөкей, Қара сопы, Айман, Қалыш, Жұбан, Мəшһүр Жүсіп, т.б. кесенелері көне архитектураның озық үлгілері.

	Маңғыстау өңіріндегі Бекет ата, Шақшақ ата, т.б. жер асты архитектуралық ғимараттар сан ғасыр бойы сынын бұзбай тұрған сəулет өнерінің кереметтері.

	Қазақ тілі түркі тілдерінің қыпшақ бұтағының қыпшақ-ноғай тобына жатады. Ерте кезден қазақ араб жазуын тұтынған. 1929-39 ж.ж. латын əліпбиін пайдаланды. 1949 жылдан орыс (кириллица) графикасына негізделген ұлттық жазуға көшті. Қазақ алфавитінде 42 əріп бар. Орыс тіліндегі 33 əріпке қоса: ө, ұ, і, у, ғ, қ, һ əріптер таңбаланған. Ұлан-байтақ кең территорияға тарай қоныстанғанына қарамастан қазақ тілі жеке диалектілерге бөлінбейтін монолитті (біртұтас) тіл. Онда жекелеген говорлық ерекшеліктер ғана бар.

	Ықылым заманнан бері жасалған бай əдеби қазынасы бар. Ауыз əдебиетінің өзі 40-тан астам жанрға бөлінеді. Бір ғана өлең жанры өз ішінен: арнау өлең, сұрау өлең, өлең хат, тұрмыс-салт өлеңі, төрт түлік малға арналған өлең, тарихи жыр, дəстүрлі кəде жыры секілді сан түрге ажыратылады. Тұрмыс-салт жырларынан: жарапазан, арбау, жалбарыну, бəдік, бақсы сарыны секілді діни ұғымдармен байланысты, үйлену салтымен байланысты тойбастар, бет ашар, жар-жар, сыңсу, өлікті жөнелтумен байланысты: көңіл айту, жұбату, жоқтау өлеңдері бар.

	Жыраулардың қисса-дастандары, толғау, арнау, өсиет пен мысал өлеңдерін əндетіп, түрлі мақаммен орындайды. Шығыс елдерінде аңыз боп тараған жеті ғашықтың бəрін халық ақындары ел аузынан жинап-теріп жырға қосып дастан жазған. Олар: Лəйлə-Мəжнүн, Жүсіп Зылиха, Фархат-Шырын, Таһир Зухра, Сейпілмəлік-Жамал, Бозжігіт-Қарашаш, т.б. ғашықтық дастандары.

	Суырып салумен байланысты туындаған жыр, толғау, термелер бар. Жыршылар оны домбыраға қосылып əндетіп орындайды. Қазақтың аса көрнекті оқымыстысы Шоқан Уəлиханов қазақ фольклорын халық тарихы мен наным түсінігінің, тұрмысы мен болмыс-бітімінің айқын көрінісі деп жоғары бағаласа, ал академик В. В. Радлов қазақ фольклорын көне түркі тілдерінің үлгісі ретінде қарастырып, қазақ поэзиясын бүкіл əлемдік тəлімдік фольклордың алды санаған.

	Қазақ əдебиетінің көп ғасырлық көне тарихы бар. IX-XIIІ ғ.ғ. Қазақстан аймағын мекендеген халық Əбу Насыр əл-Фарабидің (IX ғ.), Махмуд Қашғаридің (XI ғ.), Жүсіп Баласағұнидің (XI ғ.) есімдері төрткүл дүниеге түгел тараған ұлы ғұламаларды дүниеге əкелді. Əл-Фараби ұлы философ, əрі «үлкен музыка» кітабының авторы. Ұлы ақын Қожа Ахмет Иассауи бүкіл Шығыста суфизмнің негізін қалаған «Диуани ат Хикмет» («Даналық кітабы») атты жинағы түркі поэзиясының інжу маржаны. XVI ғ. аты аңызға айналған Асан қайғы мен Доспамбет, Шалкиіз XVIII ғ. өмір сүрген. Бұқар жыраудың өлең-жыр, толғаулары қазақ əдебиетінің інжу-маржандары.

	Қазақ халқының ой-санасы мен мəдениетінің өсе түсуіне XIX ғ. өмір сүрген тұңғыш педагог-жазушы Ыбырай Алтынсарин (1841-1889), ұлы демократ ақын Абай Құнанбаевтың (1845-1904) ықпалы зор болды. 1995 ж. ЮНЕСКО шешімімен Абай Құнанбаевтың 150 жылдығы аталып өтіп, халықаралық Абай жылы деп жарияланды. Абай – ғұлама ғалым, ұлағатты ұстаз, талантты сөз зергері, ақындардың алыбы, ойшылдардың озығы. Кемел философ, кең жүректі ағартушы, ұлы композитор, Абайдың теңдессіз гауһар жырлары, таңғажайып көркем аудармалары данышпандық гаклиялары, керемет əндері тыңдаушысын тебірентпей қойған емес.

	Байтақ қазақ елінің ұлы перзенті Шоқан Уəлиханов (1835-1865) – қазақ халқының заңғар ғалымы, ориенталист, тарихшысы, этнограф, саяхатшы, географ, публицист, фольклорист, суретші, ағартушысы. Ол қазақ қоғамының дамуының ең бір қиын тұсында өмір сүрген ғалым. Ол бар қысқа өмірін қазақ халқының болашағына арнап, ойланып-толғанып өткен. «Шоқаны бар елдің – əлемдегі шоқтығы биік ел», – деген академик Ғ. Мүсірепов. 70 жылдық кеңестік уақытта ақын кемеңгер жазушылар: Бейімбет Майлин, Ілияс Жансүгіров, Сəкен Сейфуллин, Мұхтар Əуезов, Сəбит Мұқанов, Ғабит Мүсірепов, Ғабиден Мұстафин, т.б. қызмет еткен. Олардың шығармалары көптеген тілдерге аударылды. Олардың есімдерін бүгінгі ұрпақ зор мақтанышпен атайды. Қазақтың бай музыка мəдениеті қалыптасқан.

	Əсіресе əн салу, күй тарту өнері мықтап өркендеді. Өнерлі əншілер таңды таңға ұрып тыңдаушыларды сазды əуенмен, кестелі жырымен, күміс күйімен ұйытып тастады. XIX ғ. орыс саяхатшысы Г. Н. Потанин «Қазақ асқан əнші халық... күллі қазақ даласы əн салып тұрғандай» деп тамсана суреттеген. Қазақ даласында адамдар əн сала жүріп мал айдады, құдық қазды, кілем тоқыды, киіз басты, бүкіл өмірін еңбекпен, əнмен өткізді. Халық өмірінің əр кезеңіндегі тіршілік тынысы, əр алуан жақсы тілекпен өтті. Ойын тойлардағы əн əуені, күй ырғағымен сүйемелденді. Ауыл-ауылды аралап əн салып, күй тартатын өнерпаз сал-серілер, жыршылар, айтыс ақындары халық құрметіне бөленді. Əн мен күй бала тəрбиесінде, ойын-сауықта, қалың жиын арасында кеңінен қолданылды. Халық ойын-сауық, тойлармен бірге кісі өлімін де өлең-жырмен шығарып салды. Əн-күй, музыка өнері халықты бір-бірімен жақындастырды.

	Музыка зерттеушілерінің пікірінше, қазақтың дəстүрлі музыкасы – Əзербайжанның мақамы мен Алтайдың көмеймен күмбірлете созатын қоңыр сазын да, үнді халқының рагу деп аталатын орындаушылық мəнерін де өз бойына жинаған саз өнерінің бай мектебі болды.

	Күй жанры құрылымы жағынан аса бай жəне күрделі аспаптық музыка жанры. Қазақтың отыздан астам музыкалық аспабы бар. Олар үрмелі (саз, қамыс сырнайы, сыбызғы, адырна, ұрын, керней), ішекті (жетіген, шертер, екі жəне үш ішекті домбыра, қобыз), шалып ойнайтын шаңқобыз, соқпалы (даңғыра, дауылпаз, шындауыл, дабыл, асатаяқ, ысқы, т.б.) секілді түрлі аспаптар бар. Аспаптық күй əралуан көңіл күйлері, бəйге, батырлар сайысы, қыран құстың самғауы, т.б. əрекеттер музыка тілімен баяндалады.

	Қазақтың аты аңызға айналған Құрманғазы, Дəулеткерей, Тəттімбет, Сүгір, Ықылас сияқты ондаған классик күйшілері бар. Олар шығарған 3 мыңдай қазақ күйлері оркестрде ойналып, бүкіл əлем халықтарына тараған.

	Қазақтың би өнерінің бірнеше тарауы бар. Мың бұралған Шара Жиенқұлованың 500 биді күйтабақ таспасына түсірген жас бишілердің «Аққу» ансамблі Еуропа, Африка, Америка, Азия елдерін аралап қазақ, шығыс жəне батыс елдерінің билерімен көрермендерді тəнті етті.

	Сөз өнері, оның ішінде ауыз əдебиеті еркін дамыды. Өкінішке орай, бүгінде сол халықтың көпшілігі жазып сөйлемесе, сөйлей алмайтын қалыпқа түсті. Жазып сөйлеу ауыз əдебиетінің өресін тарылтып, ойына тұсау салатын болды. Оның үстіне кеңестік дəуірде сөз бостандығына тежеу салды. Саясаттан қателесіп кетпеу үшін жиындарда жазып сөйлеу дəстүрге айналды. Ал жазып сөйлеу ойға тұсау салатын құбылыс болды.

	Сөз өнерінің өркендеуіне ақындар айтысы ерекше əсер етті. Бір ақын табан аузында өлеңмен сұрақ қойып, екінші ақын тапқырлықпен жауап беру шешендік, тапқырлық сөз өнерінің өрісін кеңейтті. XVIII-XIX ғасырда ақындар айтысының кең өрістеген кезі болды. XIX ғ. Біржан мен Сараның, Əсет пен Ырысжанның, Кемпірбай мен Шөженің айтыстары тыңдаушысын таң қалдырған айтыс өнерінің үлгісі болып саналады. Кеңестік дəуірде ақындар айтысы біршама шабандады. Тек Ұлы Отан соғысы жылдарынан бастап қайта қолға алынды. Алайда алдын ала сұрақ беріп даярланғандықтан бүгінгі айтыстардың өткендегі айтыстарға қарағанда бəсеңдігі байқалады.

	Айтысқа қатысушы ақындар сөзге тоқтай білген. Айтыс тыңдаушының айызын қандырып, ішкі жан дүниесін билеп алатын, тəрбие мектебіне айналған-ды. Ақындар бір-біріне тұтқиылдан сұрақ қойып, оған тапқырлықпен ұтымды ұйқаспен жауап бере білген. Бірін-бірі келелі сөзге, ой ұшқырлығына жетелеп отырған. Ақындар айтысында сөз болатын өзімшілдік, күншілдік, шамшыл, өркөкірек, қыңыр, керенау жалқаулық, екіжүзділік, өтірікшілік, маскүнемдік, нашақорлық, ұрлық-қарлық, басбұзарлық секілді жаман əдет, жат мінездер сынға салынып, көпшілік талқысына түсетін болған. Сөзден жеңілген ақын жеңілгендігін көпшілік алдында мойындап əдеппен ишара білдіріп қол алысып қоштасқан.

	Қазақ жалпы сөзге тоқтайтын қалжыңшыл халық. Əсіресе құрдастардың қалжыңы өте қатты болған. Қалжыңды көтеру, қалжыңға жауап беру де тапқырлықты талап етеді. Бұрын екі ауыз сөзін əзілге орай айта білмейтін қазақтар кемде-кем болған. Бүгінгі тамаша ойын-сауық отауының тарланы Құдайберген Сұлтанбаев, Тұңғышбай Жаманқұлов сияқтылардың ойын оспақ, қалжың сықақ əңгімелері көпшілік жастарға үлгі-өнеге боларлық үлкен өнер иелері ондап, жүздеп саналған.

	Жалпы қазақ қалжыңшыл халық. Бұрын жеңгесі мен қайнысы, балдызы мен жездесі, құда-құдағилар мен құдалар, құрдастар қатты қалжыңдасатын болған. «Əзілің жарасса атаңмен ойна» дейді қазақ.

	«Əзілде кек жоқ», «Əзіл сүйгенді əркім сүйеді», «Аузында əзілі жоқтың қолында шоқпары жүреді» деп əзілшіл азаматтарды құрмет тұтқан. Тапқырлықты ой жүйріктігін, қалжыңды бағалай білген.

	Қазақтың ежелден келе жатқан игі дəстүрінің бірі – бата беру.

	«Ат берсең арып қалар, тон берсең тозып қалар», «Жаңбырмен жер көгерген, батамен ер көгерген» деп атақты да беделді игі жақсылардың, аузы дуалы қарттардың батасын алу ел дəстүрі саналған. «Баталы құл арымас, батасыз құл жарымас» деп қазақ ертеден батаның қадір-қасиетін жоғары бағалаған. Үлкендер «Айналайын дарын бол, не болмаса ғалым бол, халқыңа қызмет қыл, тамам жұртқа мəлім бол» деп бата берген. Батаның тəлімдік мəніне ерекше көңіл бөлген. Халықтық батаның 90 түрі бар. Оның бəрі өсиет, өнеге, үлгі.

	Қазақ шежірелі ел. Əр азамат өз ұлтының қадір-қасиетін ардақ тұтады. Өзінің кім екенін, өз ел-жұртына, ата-бабаларына сіңірген еңбектерін, атқарған игілікті істерін, көрсеткен ерлігін, өлеңге қосып, кейінгі ұрпаққа айтып отырған. «Жеті атасын білмеген жетесіз», «Жеті атасын білген ер, жеті жұрттың қамын жер» дейді халық мақалы. Қазақ туыстық қарым-қатынасқа зор мəн беріп, ауыз бірлікті сақтауды дəстүр санаған. Қазақ жеті атаға дейін бір-бірімен қыз алыспай туыс санаған. Жеті атасын білу арқылы бір-бірін сұрай келе өз ағайыны, қайын жұрты, нағашы жұрты болып бөліне келіп, бүкіл қазақ бір-бірімен ағайын-туыс болып жатқан.

	Шежіре бойынша, қазақтар өздерін үш жүздің ұлдары санаған: Ұлы жүз – Ақарыс, Орта жүз – Жанарыс, Кіші жүз – Бекарыс ұрпақтарысаналған. Қазақтар ру, тайпағабөлінеді. Күнделікті тұрмыс тіршілікте, көшіп қонуда, той-томалақта, жарыс ұйымдастырғанда, құн төлегенде, өлген адамды жерлегенде, т.б. ойын-тойдың бəрінде рулық қарым-қатынасқа сүйеніп, бір-біріне көмек көрсеткен. Əр түрлі жағдайларда зардап шеккенде (қора жайы өртенсе, малы жұтаса, т.б.) ауылдас ағайындар «жылу» жинап беріп көмектескен. Оны «жылу», «үме» деп атайды. Қазақ елінің ұжымдасып жұмыс істеуі «қора салуы, қырман басуы, шөп шабуы, т.б.) асар деп аталған. Ондайда үй иесі бір мал сойып, ағайын-туыстарды асарға шақырады. Ағайын-туыстар қора салу, қырман басу, шөп шабу, т.б. жұмыстарды тегін атқарысып, бір-біріне көмектесетін болған. Ру арасында жанжал, барымта болғанда билер өз билігін жүргізіп, ағайын арасындағы даушарды шешіп отырған. Ол шешімді мүлтіксіз орындау заң саналған.

	Ел арасындағы дау-шар, ұрлық-зорлық істері билер сотында қаралып олардың үкімдері мүлтіксіз орындалған.

	Қазақ халқының тамаша қасиеттерінің бірі – балажандылық. Ұрпақсыз келешектің жоқ екенін түсінген қазақ ұрпақ жалғасуына, отбасын құруға ерекше мəн берген. Бала адамның бауыр еті, келешегі деп қараған. Тəрбиенің негізі – отбасынан басталған. Əке-шеше үлгісімен балаға өмір тыныстарын үйреткен. Ұлағатты ұл, өнегелі қыз өсірсем деп əр ата-ана армандаған. Ұлы ер жетіп, қызы бой жетіп тұрмыс құрғанша ұл мен қызды жас кезінен көңілінен таса етпеген.

	«Ұлым ұяға, қызым қияға қонса екен» - деп армандаған. Байлық пен бақыттың ең мəртебелі белгісін ұрпағына арнаған. «Ұлың өссе ұлы жақсымен ауылдас бол, қызың өссе қызы жақсымен ауылдас бол» деп есептеп, көргенді ауылмен көршілес болуға ұмтылған. Кенже ұл ата-ананың сүт кенжесі, əке-шешенің көзі деп бағаланған. Оларды шаңырақ иесі санап, өзінің бойындағы бар өнерін үйреткен. Кенже ұлы ата-анасын қартайғанша бағып-қағып, аялап күтуге міндетті болған.

	Жаудан елін қорғау үшін ер азаматтар елдің шетінде, жаудың бетінде болып, елін-жерін жауынгер болып қорғап өткен.

	Қазақ отбасының берекесі қыз баласына да болашақ ана, өмірдің тұтқасы деп қараған. Қыздың орны төр саналған. Ана бар жерде, өмір бар. Тұла бойы ардан жаралған арулар деп қызды аялап мəпелеген. Оған қатты сөз айтпаған. Қызды əр ана өзіндей шаруақор, өнегелі, өнерлі етіп өсіруге тырысқан. Ер азаматты сыйлау, отбасының береке-бірлігін сақтау үшін қыз баланың өнегелі, өнерлі болып өсуін қалаған. Өнегелі сыпайыгершілікке үйретіп, еңбексүйгіш, бауырмал етіп өсіруді мақсат еткен. Қазақ əйелдерінің жақынын сыйлауы, ізеттілігі мен əдемілігі өнеге саналған. Сондықтан «қызың өссе қызы өнегелімен ауылдас бол, ұлың өссе ұлы жақсымен ауылдас бол» деп өсиет айтқан. «Сынықтан басқаның бəрі жұғады» деп санаған. Қазақ «қызды қырық үйден тиып ұстаған». Қыз баласын ою ойып, өрмек тоқып, ас пісіріп, киім тігіп өнегелі, өнерлі болып өсуіне үлкен мəн берген. Қазақ əйелдерінің жақынын сыйлаудағы ізеттілігі мен кішіпейілділігі, үлкен-кішіге құрметпен қарауы ат телу ырымдарынан байқалады. Əйел адам ерінің туыстарын еш уақытта атымен атамаған. Жаңа түскен келін ауылдың үлкен-кіші ағайын туыстарының бəріне сырт пішініне, түр-түсіне, мінезіне, жасына, кəсібіне қарап жарасымды ат қоятын болған.

	Қазақ əйелдері пəрəнжі жамылмай еркін өскен. Ерлер олардың пікірімен санасатын болған. Алайда қазақ əйелдері қазақы қалпын сақтап, үлкеннің алдын кесіп өтпейтін, шашын, алқымын көрсетпей жаулық тартып жүретін болған. Жалаңаш балтыр, жалаң аяқ жүру ерсі көрінген. Бұл – мəдениет пен кішіпейілділіктің, əдеп пен адамгершіліктің белгісі саналған. «Қызға қырық үйден тию», «Қызым үйде, қылығы түзде» деп қыз баланың инабатты болуын көксеген.

	Ауыл жастары кешкісін алтыбақанға жиылып, əн салып, түрлі ұлттық ойындар ұйымдастырып, əзіл-қалжың жарыстырып, ойын-сауық құрып көңіл көтерген.

	Үйлену тойы, баланың туылуы, қайтыс болғанды жерлеу сияқты алуан жиындарды өткізуде де толып жатқан ырымдар бар. Қазақ жеті атаға дейін қыз алыспаған. Ол, біріншіден, нəсіл тазалығы мен генетикалық тұқымды жетілдіру үшін қажетті тəрбиелік мəні бар дəстүр саналған. Екіншіден, көлеміне үш Франция сиятын байтақ даланы қорғау үшін қазақтардың бір руымен екінші руының туыс, құда жекжат болуын қалаған. Басқа рулар мал жанына қастық қылса, Арқа мен Атырау, немесе Арқа мен Алатау бірігіп сыртқы жаудан елді қорғайтын болған. Ал бұл ел бірлігін сақтауға оң ықпал етті. Сондықтан қазақ руларында жеті атаға толмай бір-бірінен қыз алыспайтын дəстүр берік сақталған. Əр буынның бала, немере, шөбере, шөпшек, туажат, жүрежат, жекжат деген арнайы аттары бар.

	Құда түсу батаяқ дəстүрінен басталады. Жігіт əкесі қызын ұнатқан үйдің белдеуіне қарғыбау ретінде бір ат байлап, қалыңдыққа үкі тағып кететін болған. Кейін құда түсіп ірілі-ұсақты қырық жеті, отыз жеті, жиырма жеті, он жеті мал беріп құдаласады. Құдалық мал тегіс берілгенше алты айдан бір жылға дейінгі уақыт өтеді. Осы кезде қыздың əке-шешесі қызға ыдыс-аяқ, көрпе-жастық, қалы кілем, ала сырмақ, түс киіз, т.б. жасау жинайды. Қалыңдықтың жасауын артып бару үшін түйе, жетекке ат береді.

	Құдалар қалың малдан басқа қыз анасына «сүт ақы», қыз əкесіне «ата күші», т.б. ырымдарға ірі қара мал береді. Құдаларға көрімдік, жеңгелерге байғазы, сəукеле байғазысы, отау байғазысы, т.б. ырымдар бар. Қарғыбау қыз əкесіне берілетін сый. Сондай-ақ ұрын бару тойында үлкен-кішіге берілетін күйеудің ырымдары, жол-жоралары мен кəделері толып жатыр. Бүгінде бұл ырым, жол-жоралғылардың көбі қысқарған.

	Қыз кетерде ауыл аймақты түгел аралап сыңсу өлең айтады. Ол қоштасу өлеңі.

	Қыздың ұзату тойына шығатын шығындардың бəрін ағайын-туыс, ауылдастары бірлесіп көтереді. Сондай-ақ қыздың барған жерінен алатын қалың малды да ағайын туыс бөліп алады. Қыздың келін болып түсуімен байланысты жігіттің ауылында іске асыратын жол-жора, салт-саналарға тоқталсақ, олардың бастылары мыналар:

	Беташар – келін түсірген ауылдың əнші, жыршы, əрі ақындық өнері бар жігіттің келіннің көрік-келбетін мақтап, əрі өсиет-өнеге түрінде салтанатпен айтылатын дəстүрлі жыр. Неке оқылып, неке суы ішілед. Егер қыз абыройлы болса, жеңгелері екі жақтың ата-аналарына қуанышты хабар жеткізеді. Келін түсіру – ата-ананың ғана емес, бүкіл ауылдың қуанышы. Ағайын туғанның сыпайы сөздермен, аса дəлділікпен ықшам, тұжырымды айтылған келіннің беташары жас шаңырақтың босағасының берік болуына дəнекер іспетті. Жас келін түскеннен кейін ауыл адамдары оны отқа (қонаққа) шақырады. Бұл ағайын-туғанның араласуына жол ашатын ырым. Босаға аттап келін боп түскесін инабаттылық, көргенділік, əдеп-иба талап етіледі. Келін үлкеннің алдын кесе өтпейді. Ерінің жасы үлкен туыстарын кездестіргенде оң қолының саусағын жазып, алақанымен оң жақ тізесін басып, кеудесін иіп, сəлем жасап амандасады. Үлкендер «көп жаса, өркенің өссін, бақытты бол» деп келінге алғыс айтады. Үлкендерге сəлем жасау – келіндердің басты міндеті.

	Қазақта «пайғамбар да күйеуін сыйлаған» деген сөз бар. Күйеуді туған ұлынан кем көрмей бар дəмдісін аузына тосып, асты-үстіне түсіп сыйлайды. «Жезденің жақсысы əкедей-ақ» деп күйеудің қайын жұрты алдындағы қызметін ерекше бағалаған. Қазақта ажырасу деген болмаған. Қыз алып қашу қазақтың ертеден келе жатқан дəстүрі болғанымен, ол өте сирек кездеседі. Қызды алып-қашу көбінесе қалыңмал беріп айттырып алуға шамасы келмейтін кедейлердің іс-əрекеті болып саналған. Əмеңгерлік ғұрып бойынша жесір қалған əйел ерінің туыстарының біріне өз қалауы бойынша тұрмысқа шығады. Жесір еркектің қайтыс болған əйелінің құда түспеген сіңілісіне де үйленуі құпталған.

	Қазақ өлімді атқаруға үлкен мəн береді. «Өлі риза болмай, тірі байымайды» деген нақыл сөз осыны аңғартқан. Өлген адамды жуып, кебінге, оның сыртынан кілемге орайды. Жоқтау айтылады. Жоқтауда марқұмның тіршілікте ағайын-туысқа, жетім-жесірге жасаған жақсылықтары айтылады. Өлген адамның адамгершілік қасиеттерін термелеп жоқтау, өлімге жасалған үлкен сауап болып саналады. Жесір əйел жыл бойы қара жамылып, күніне екі уақ (таңертең күн шығып келе жатқанда, кешке күн батып бара жатқанда) өлген күйеуінің жақсы қасиеттерін өлеңге қосып жоқтау дəстүр саналған.

	Қайтыс болған адамның жетісі, қырқы, жылында ас береді. Ас беру қазақтың ертеден келе жатқан ұлттық дəстүрі. Ел-жұрты құрмет тұтқан дəулетті, атақты адамдарға берілетін асқа арнаулы киіз үйлер тігіліп, батырлар, палуандар күш сынасып, күрес, көкпар, мергендік сынасу, т.б. ұлттық спорт ойындары, ат жарысы, жаяу жарыс, т.б. өткізіледі.

	Қазақтар – мұсылманның суниттер тобына жатады. Бүгінде Түркістан қаласындағы Ахмет Иассауйдің ғимараты бүкіл түркілердің діни орталығына айналып отыр. Түркістандағы осы мавзолейді Ақсақ Темір XV ғ. бүкіл Орта Азия мен Қазақстанды билеп тұрған кезінде салғызған. Ахмет Иассауйдің мавзолейі Арабиядағы Мекке-Мадинадан кейінгі бүкіл Орта Азия елдеріне діни орталық болған екінші Мекке атанған. Бұрын Меккеге бара алмайтын азаматтар Ахмет Иассауйдің мавзолейіне түнеп мінəжат жасайтын болған. Ахмет Иассауйдің мавзолейінде қазақтың атақты би-батырлары, хандары жерленген. Ахмет Иассауйдің мавзолейінде Абылай ханның, Қазыбек бидің, Тəуке ханның уəзірі болған Жеті Жарғы заңдар жинағының авторы Əнет баба Кішікұлының, т.б. батырлар мен хандардың мəйіттері жерленген.

	Ислам діни мерекелері кезінде: Ораза айты, Құрбан айты күндері де ағайын-туыстар арадағы араздықты ұмытып, бір-бірін құттықтайтын болған. Онда игі тілектер айтылады. Достық пен сыйластықтың тамыры тереңдейді. Ораза айында жарапазан айтылады. Ол кешкі ауыз ашар кезінде үй-үйді аралап, исламның діни парыздарын бұлжытпай орындауға үндейтін тұрмыс-салт жырының бір түрі. Халықтың ең сүйікті мерекесі – Наурыз мейрамы. Наурыз күн мен түн теңелетін, табиғи мереке. Ұлыстың ұлы күні аталатын бұл мерекеде жұрт таза киініп, үй-үйді аралап, 7 түрлі дəмнен көкөніс пен жеміс қосып пісірген Наурыз көже ішіп, өкпе-араздықты ұмытып, сағынышты көрісу мен ыстық құшақ қауышу үстінде бір-бірін Наурыз мейрамымен құттықтайды.

	Ертеде қазақ арасында ислам дінінің сауабы мол болған. Бақсы-балгерлер, діни ырым-жораны орындайтын, емші сəуегей, əрі күйші, жыршылар болды. Олар қобыздың сүйемелдеуімен науқастарды емдейтін. Сондай-ақ, қазақта отқа, көк тəңіріне, ата-баба аруағына сыйыну ғұрпы сақталған. Отты басуға, отқа түкіруге болмайды. Жас келін келгенде үйдің ошағындағы отқа май құяды. Қазақ өз ұрпағын қоршаған ортаға, тіпті табиғатқа, жануарлар дүниесіне жанашырлықпен, сүйіспеншілікпен қарауға баулыды.

	Жеті қазынаның бірі итті асыра бағалап дəріптеді. «Итті иесімен қина», – деп итті ату, өлтіру, жаралау, қинау ауыр күнə саналған.

	«Иттің иесі болса, бөрінің тəңірі бар» деген нақыл сөз тірі табиғатты қастерлеуден туған.

	Қазақтың тойы əн-жыр, күмбірлеген күміс күй, əзіл-оспақ, ақындар айтысы, бəйге араласқан қызықты думанмен өтеді. Той мерекелерінде ат шабыс, көкпар, күрес, қыз қуу, орамал тастамақ, алтыбақан, ақсүйек, тоғыз құмалақ, асық секілді ұлттық ойындармен өткізіп, шын мəніндегі өнер жарысына айналдырған. Аламан мерекеде көзге түскен, жауырыны жерге тимеген палуандардың даңқы шартарапқа тарап, аттары аңызға айналған. Əр отбасында ұл туылса, одан палуандық дəметкен. Күрес өнері ұлт тынысына айналған. Əр ауыл, əр ру өз ақындарымен, шешендерімен, əнші-жыршыларымен қатар өз палуандарын да мақтан тұтқан. Олар əр ауылдың қадірлі қонағы болған.

	Өлімді өліммен қайталауды мақсат еткен қазақ халқы кейін қанды кекті құн төлеумен ауыстырған. Жазаның тағы бір түрі – ат шапан айып төлеу. Ауыр қылмыстылар кейде түйе немесе ат бастаған тоғыз айып-пұл төлейтін болған. Қазақта «Алдыңа келсе атаңның құнын кеш» деген сөз бар. Ауыр кінəлі адам жанына ел ішіндегі беделді бір адамды ертіп келіп, кешірім сұрап аяққа жығылса, ат шапан айып алып кешіретін болған. Қылмысты істерде көп нəрсенің тетігін шешетін – тəрбиеге жете мəн берген. Мəселен, ұры ұрлығын өз еркімен мойындай келіп алдына жығылса, кешірім жасап жазасын жеңілдететін болған. Қазақ туыстық қатынасты қастерлеген, оған да зор мəн берген. Нағашы, жиен болып сыйласу осының бір айғағы. Ана жағынан туысты жиен, жиеншар, көгеншар, туажат деп 4-5 атаға дейін ұмытпайды. Жігіттің үш жұрты ішінде нағашы жұрты жақындығына сүйеніп «Жиен мыңнан үлкен», «Балалығың ұстаса нағашыңа бар», «Адамның жақсы қасиеті нағашыдан жұғысты», «Нағашымен күрескен жиен жығылады» деп нағашыны қатты сыйлайды. Нағашы жігіт өз жиеніне үйленбейді.

	Қазақ достыққа берік халық. Достық көңілдің гүлі, кəусар бұлағы. Өмірдің мəні деп түсінуге болады. Сыйластық пен азаматтықты дəріптеп, қадірлеген қазақ күре тамырының қанын орамалға ағызып дос болған. Шынайы достықтың тағы бір көрінісі – тамыр деп аталады. Ертеде қылышты жалаңаштап, көкірегіне ұстап немесе қылышын сүйіп үш рет төс қағыстырып тамыр болған. Бұл əсіресе XVIII-XIX ғ.ғ. орыс переселендері қазақ арасына көшіп келгенде қазақтар орыстармен осылайша дос болу салтын сақтаған. Достардың бір-бірінен қалап алатыны жүйрік ат, жүйрік тазы, қыран бүркіт, мылтық, т.б. болады.

	Ұрпағымызға ұлағат болар əдемі ғұрпымыздың бірі – меймандостық. Қазақ тəтті, дəмдісін қонағына сақтайды. Келген қонағын қадірлеп, сый-сыяпат көрсетіп, кісілік таныту сүтпен кіріп, сүйекке сіңген дəстүр. Қазақ ертеде «құдайы қонақпын» деп келушімен танысып, ас беріп сыйлап қонақ еткен. Тіпті ет болмаса астына мінген жалғыз атын да сойып беретін болған. Арнайы қонағын сыйлау дəстүрі өзгеше.

	«Көрші хақысы, тəңір хақысы» дейді қазақ. Көршісін қонаққа шақырудың бір түрі ерулік беру. Бұл ежелден келе жатқан ұлттық əдет. Ертеректе жайлауға бұрын көшіп келгендер соңғы келген ауылға ерулік беретін болған. Сол сияқты қатар отырған екі үй екі жаққа айрыла көшсе көшіп бара жатқан адам қалушы көршілерін шақыратын болған.

	Қысқа қарай соғым сойылғанда ауылдастары бір-бірін соғымға шақырысқан.

	Сол сияқты айттық кезінде ауыл қыдырып, айтыққа шақыру дəстүрі де бар. Қазақ дəстүрінде үйге кірген адамға дəм ауыз тигізбей жібермейді. «Қонаққа алдымен қасыңды бер, сонан соң асыңды бер», «Қонақ келсе –құт», «Қонағыңды құрметте, атың елге жайылады» дейді халық мақалы. Қонаққа барын беріп күту қазақтың ежелгі ата дəстүрі саналған.

	Алыс сапарға кеткен туысының аман-сау оралуын тілеп құдайы шай беру дəстүрін, «тоқым қағар» деп атайды. Онда əн шырқалып, өлең-жыр айтылып, қонақтар көңілді демалып қайтады.

	Бастаңғы – ауылда оңаша қалған қыз-келіншектердің бозбала жігіттердің ойын-сауығы. Сондай-ақ тұсау кесер, шілдехана, жол ашар, құдайы шай, шек беру (айттық беру деп те аталады), сүндет той, бесік тойлары, баланы қырқынан шығару тойлары т.б. қазақтың тұрмыс-тіршілігімен байланысты жиын-тойлар көп. Қазақ ғұрпында бір-бірін қонаққа шақырысып ерекше құрметтеу рəсімінің түр-түрі бар. Бас табақ, орта табақ, сый табақ, аяқ табақ, күйеу табақ, құдағи табақ, келін табақ, қыз табақ деген табақ тартудың алуан түрлі аттары бар.

	Сыпайы сөйлеп қонақ өз қадірін сақтауға тырысады. Дастарқанға əуелі нан қойылады. Өйткені нан дəмнің басы. Ас ішуді үй иесі бастап, үй иесі аяқтайды.

	Қазақстанда жүзден астам ұлт пен ұлыс тұрады. Жүздеген ұлттар мен ұлыстардың рухани жəне мəдени қайта түлеуі, тұрақтылықты, азаматтық татулықты, ұлтаралық келісімді күшейтті. 1995 ж. сəуір айында құрылған Қазақстан халықтар Ассамблеясы – өзара туысқандық пен достықтың куəсі. Республикамызда ондаған мəдени орталықтар мен қоғамдық бірлестіктер күшімен өткізіліп жатқан фольклорлық-этнографиялық фестивалдар достық, наурыз, этнос күндері, республика халықтарының жыл сайынғы дəстүрлі ұлттық мерекелеріне айналды.

	Қашанда жаны жайсаң, игі жақсылыққа құмар қазақ халқы өзінің меймандостығы мен қайырымдылығының куəсі ретінде діні бөлек, тілі бөлек болғанымен тілегі бір орыс, украин, неміс, армян, грузин т.б. халықтармен қоян қолтық, тату тəтті бір семья болып өмір сүріп келеді. «Елге ел қонса құт» – дейді халық мақалы. Құт береке орнаған көп ұлтты Қазақстан елінің болашағы үлкен ел. 1990 ж. бастау алған қазақ-түрік байланысы ортақ қарым-қатынасты жаңа сатыға көтерді. Қазақ еліндегі түріктің неше жүздеген фирмасы көп салалы ынтымақтастыққа тың серпін беріп отыр. Түрік-қазақ бірлестігі екі елдің экономикалық, мəдени, рухани, байланысын жандандыруда өз жемісін бере бастады.

	Қазақтың жер қойнауы пайдалы қазбаға бай, зор энергетикалық қуаты дамыған, өнеркəсібі бай ел. Қазақстан ұлттық жаңару, игі бетбұрыспен демократиялық қоғам құруда. Тілдері басқа тілегі бір, діні бір Орта Азия халықтарының салт-дəстүрлері бір-біріне ұқсас болғандықтан көрші өзбек, түрікмен, тəжік, қарақалпақ, қырғыз халықтарының салт-дəстүрлері мен шаруашылық кəсібіндегі кейбір өзіндік ерекшеліктеріне ғана тоқталуды қажет санадық.





3.3. Қырғызстан




	Аралас бұтаққа жататын түркі халықтарының арасындағы ең көп сандының бірі – қырғыздар. Олардың басым көпшілігі, атап айтқанда 2,5 миллиондайы Қырғыз республикасын мекендейді. Қырғыздар Өзбекстанның Наманган, Андижан, Ферғана облыстарында, Тəжікстанның Джиргарам, Мургаб аудандарында, Ауғанстанның солтүстік-шығысында, Қытайдың Шығыс Түркістан, Ақсу, Қашғар, Хотан округтарында жиі орналасқан. Бүгінде Қазақстанның өзінде ғана 300 мыңдай қырғыз диаспорасы тіршілік етеді. Олардың бүкіл əлемдегі жиынтық саны – 5,5 миллион (1995). Соңғы санақ қортындысы бойынша қырғыздардың 98,7% қырғыз тілін ана тілім деп санайды. Ертедегі Қытай жазбаларында қырғыздарды бурутар (қара қырғыз) деп атаған. 1925 ж. дейін қазақтың да шын атауы бұрмаланып қырғыз-қайсақ деп келген.

	XIX ғ. екінші жартысына дейін Еуропа жұрты қазақ пен қырғызды бір санап, шатастырып келді. Ол жөнінде қазақтың көрнекті ағартушы-тарихшысы Ш. Уəлиханов өзінің «Жоңғар очерктері» атты еңбегінде батыс саяхатшысы Гумбольд пен Риттердің «Бруттар мен үйсіндер» деген еңбегінде қазақтар мен қырғыздарды бір халық санап, шатастырып келгенін айта келіп, «қырғыз-қайсақтардың ұлы жүз, орта жүз дегендері «қазақ» деген бір халық болып табылады. Олар қытайлар-бруттар деп, орыстар дүлей тастылар немесе қара қырғыздар деп атайтын қырғыздардан бүтіндей өзгеше халық. Бұл екі халықтың тілі де, əдет-ғұрпы да екі түрлі. Тіпті бруттардың бет пішінінде де өзіне тəн, қазақтарға ұқсамайтын өзгешеліктері бар. Брут-қырғыздар Енисей хакастарының қоныс аударуынан туған халықтар», – дейді.

	Шежіре деректерде қырғыздардың 40 тайпадан тұратыны айтылған. Сондықтан оларды «40 рулы қырғыздар» деп атаған. Қырғыздардың ата тарату шежіресінде 40 рулы қырғыздың ішінде: қоңырат, қаңлы, найман, қыпшақ, кесек (қара кесек болуы мүмкін) қалпақ, ұштаңба (Оңтүстік Қазақстанда теріс таңбалы деген ру бар), сарт, қалмақ, шала қазақ деген ру аттары кездеседі. Бұл рулық-тайпалық топтардың белгілі шаруашылық-экономикалық жағдайларға байланысты топталып қалыптасуынан қалған қазақта да, қырғызда да кездесетін ру аттары бар деуге болады. Сондай-ақ Қазақстанның бұрынғы Көкшетау, Кереку, Аягөз округтерінде қырғыз атты рулар кездеседі. Олар да белгілі саяси-экономикалық жағдайға байланысты қазақ арасына сіңіп қалып қойғандар.

	Ш. Уəлиханов «Сібір қырғыздары моңғол тұқымына қосылады» деп қортынды шығаруына себепболған қалмақтардың пруты (ұрпағы, бізше қырғыз деген сөз) – дейді. Олай болса қазіргі қырғыздардың қанында қытай-моңғол тұқымдарының қанының болуы ғажап емес. Ал қырғыз ғалымы Н. С. Түкренев өзінің «О происхождении киргизского народа» деген еңбегінде «қырғыз» деген этнос. Бізше қырғыз-қызыл немесе күрең дала тұрғындары деген сөзді білдіреді. Мисисипи ойпатында (Қиыр Шығыста) шөп қурар кезде қызыл күрең түрге енеді. Осындай жағдай Шу даласында байқалады. Оны Енисей бойында «Сары өзек» деп атаған. Енисей бойындағы қырғыздардың бет əлпеті дөңгелек, шаштары сарғыш түсті, көздері көкшіл келеді. Ал қазіргі Тянь-Шань қырғыздарында мұндай адамдар сирек кездеседі. Оның себебі Енисей қырғыздарының жергілікті тайпалармен қан араласуынан түр-түс реңктерінің өзгеруі мүмкін.

	Шыңғыс хан қырғыздарды жаулап алғанда, оның армиясында екі түмен (екі мың) қырғыздар болған. Олар семья мүшелерімен қоса есептегенде 100 мыңдай адам болуға тиіс. Шыңғыс хан империясы құлағаннан кейін қазіргі Түркістан өлкесінде 600-700 мыңдай қырғыз ұлысы болған. Олар XIV-XV ғғ. Моғолстан мемлекеті қарамағына енгенде «Моғолстанның тағы арыстандары» атанған. Қырғыз ішінде моңғол, қытай тайпалары да кездеседі. Олай болса қырғыздар түрік, монғол, қытай тайпаларының қосындысынан XIV ғ. аяғында ұлт болып қалыптасуы мүмкін», – дейді.

	Ш.Уəлиханов қырғыз халқының аңыздарына талдау жасай келе, оларды (қырғыздарды – С.Қ.) өздерін қызыл тазыдан, соның 40 қызынан тарағанбыз десе, ал атақты «Манас» жырында Манастың арғы аталары бұғы руынан шыққан», – дейді. Ал ұлы жүз қазақтары шежірелерінде өздерінің арғы аталарын көк бөріден шыққан ғып қояды. Қыпшақ, өзбек руларының шежіресінде де өздерінің арғы аталарын көк бөріден, сары иттен шыққан (мəселен сарт деген сөз «сары ит» деген ұғымды білдіреді – С.Қ.) дейді. Осы аңыздарға қарап Шоқан өзбектердің арғы аталары сары иттен, ал қырғыздардың аталары бұғыдан тарауы мүмкін дегенді айтады.

	Қырғыз халқының шығу тарихына қатысты ғылымдағы талас пікір Сібір (Енисей) қырғыздары мен Орта Азия (Тянь-Шянь) қырғыз аталарының екі этнонимге бөлуге байланысты. И.Э.Фишер, А. И. Левшин, В. П. Радлов т.б. ғалымдар: қырғыздар ерте кезде Енисейден Тянь-Шяньға көшіп қонған. Олардың шын тегі бір дейді. 1956 ж. Бішкек қаласында өткен халықаралық ғылыми конференцияда «Қырғыз халқының құрамына Орта Азиялық түркі тайпалары, əсіресе, қарлұқ, ноғай, қыпшақ тайпалары басым болған» деген тұжырымды айтады. Ал Ш.Уəлиханов қырғыздар Сібір даласы мен Алтай Тянь-Шянь таулары арасында көшіп-қонып жүрген. Тек XVII ғ. Алтай мен Тянь-Шянь аралығында Жоңғар мемлекеті пайда болған соң ғана қырғыздар Алатау бөктеріне тұрақты орналасқан» деген қортындыға келеді.

	Қырғыз халқының құрамында түркі тегіне қосылмайтын келдіке, күркіре, кача, қалмақ, сартқалмақ, қалмақ-қырғыз секілді моңғол тектес кірмелер тобы да бар.

	Жетісуға қоныс аударған қырғыздар көп санды халық. Алтайлық қырғыздар небəрі 85 мың адам ғана. Қырғыздардың сырт кескіні қазақтарға ұқсас. Дей тұрғанмен зерттеуші ғалымдардың пікірінше, қырғыздар атропологиялық жағынан алтай, бурят халықтары мен қазақтардың ортасындағы аралық топқа жатады. Оның мəнісі – монголоидтық компонент қазақтармен салыстырғанда қырғыздарда сəл-пəл болса да басымырақ дейді. Өткен ғасырда бұл ерекшелік қазіргіден гөрі айқынырақ байқалған.

	Қырғыз халқының құрамына енген тайпалар VI-X ғ.ғ. Енисей, Саян-Алтай жəне Ертістің солтүстігін мекендесе, ал татар-монғол шапқыншылығы тұсында олардың бір бөлігі Орталық, Батыс Тянь-Шяньға ауа көшті. Моңғолияда хотандар мен Алтай қырғыздарының этникалық шығу тегі бір, кейбір зерттеу еңбектерінде XVIII ғ. басында Оңтүстік Сібірден 2500 қырғыз отбасын қалмақтар өздерімен бірге көшіріп əкеткен. 1680 ж. Тянь Шянь қырғызын ойрат қалмақтары өзіне қаратып, тек 1758 ж. Жоңғар хандығы жойылғанға дейін өз қарамақтарында ұстаған. XVI-XVII ғ.ғ. басталған қазақ-қырғыз ынтымақтастығы соғыс одағы болып құрылып Моғолстан мен қалмақтарға қарсы күрес барысында қалыптасып, Хақназар ханның тұсында нығая түсті. Моғолстан мен Жетісудағы жер үшін болған күрес тұсында қазақтарды қырғыз билеушілері қолдады. Қырғыздың едəуір бөлігіне Тəуке хан өз əмірін қырғыздың биі Қоқым Қарашорин арқылы жүргізді. Алайда XVII-XVIII ғ.ғ. жоңғар шапқыншылығынан сергелдеңге ұшыраған Тянь-Шянь қырғыздары Ферғана аңғары мен Памир тауына дейінгі аралыққа қарай ығысты. Бір мемлекетке біріге алмаған халық тайпалық қақтығыстан, барымталардан едəуір жапа шекті. Қырғыз елінің бытыраңқылығын пайдаланып, оны өзіне қарату мақсатымен XVIII ғ. бастап Қоқан хандығы үздіксіз жорықтар жасады. Ақырында XIX ғ. 30 жылдары оны түгелдей бағындырып, əскери-феодалдық режим орнатты. 1873-74 ж.ж. Ферғана қырғыздарының Қоқан хандығы езгісіне қарсы көтерілісінің жеңіске жетуі оларды Ресейдің өзіне бағындыруына қолайлы жағдай туғызды.

	Қырғыздар көне дəуірден жауынгер ұлыс атанып келген. Егескенге кегін жібермейтін, алысқанға арын жыртқызбайтын қайратты да, қайсар ел болған. Өздерінің қайсарлығы арқасында Қырғыз елінің есе теңдікке қолының жеткен кезі аз емес. Қырғыз жауынгерлерінің ерлігі мен қайсарлығын, өжеттігін жаулары мойындап, оларды Моғолстанның «тағы арыстандары» деп атаған. Қырғыз халқының азаттық күресінің ең ауыр кезеңі қалмақ шапқыншылығы мен патшалық Ресейдің отарлау саясаты кезеңіне тап келді. XIX ғ. екінші жартысында Ресей империясының қол астына қараған қырғыз халқында отарлық қанау күшее түсті. Салық мөлшері артты. Құнарлы, сулы, нулы жер отарлау қорына үсті-үстіне беріле бастады. Столыпиннің аграрлық реформасынан кейін толассыз ағылып келіп жатқан славян тектес қоныс аударушыларға беру үшін шаруа иелегіндегі аз ғана жердің өзі тартып алынды. Тығырыққа тірелген қырғыздар 1916 ж. ұлт-азаттық көтерілісін жасады. Жазалаушы отряд оларды аяусыз басып жанышты. Жаппай қуғын-сүргінге ұшыраған 150 мың қырғыз Шығыс Түркістанға қоныс аударды. Патша өкіметі «Орыс қаны тамған жерді қырғыздардан толық тазартамыз» деп арандату ұранын тастап, славян тектес қарапайым еңбек адамын желіктіріп, Шу аңғары мен Ыстықкөл жағалауынан қырғыздарды түгелдей көшірмек болды. Қырғыздарды Солтүстік Кавказдағы ноғай ағайындардың аяғын құша жаздаудан Қазан төңкерісі сақтап қалды. 1924 ж. Қазақстан құрамында құрылған Қара-қырғыз автономиялы облысы, 1925 ж. Қырғыз автономиялы облысы болып өзгерді. 1926 ж. құрылған Қырғыз автономиялы республикасы, 1936 ж. одақтас республикаға айналды. 1991 ж. Қырғызстан – тəуелсіз егеменді республика болды.

	Халықтың шығу тегін айғақтайтын басты белгі – тіл бірлігі. Олай болса, Алтай тіліне ең жақын тіл – қырғыз тілі. Алайда Жетісуға қоныс аударған қырғыздар тіліне түркі халықтарының, əсіресе қазақ тілінің елеулі əсері болды. Қазіргі қырғыз тілін алтай тілі мен қазақ тілі ортасындағы аралас тіл деуге болады.

	Кейбір түркологтар қырғыз тілін қырғыз-қыпшақ тобына жатқызып жүр. Қазақ тілінен қырғыз тілінің басты өзгешелігі қырғыз тілінде моңғол тілінен ауысқан сөздер көбірек те, керісінше араб-парсы сөздері азырақ. Сондай-ақ сөз басында келетін ж қатайып, дж болып айтылады. Ш дыбысы да қатайып ч болып айтылады. С дыбысы ш дыбысымен алмасады. Сөз соңындағы ң дыбысының орнына н дыбысы қолданылатын кездер де жиі болады. Мəселен, жол, жоң, жас, жақсы, шабан сөздері джол, джон, джақшы, чабан болып айтылады. Қырғыз тілінде қосалқы дауысты дыбыстар жиі кездеседі. Мысалы Ала тоо (Алатау). Тоқуум (тоқым) т.б. қырғыз тілінің оқулықтарын жазушы қазақ ғалымы Қалқабай Сартбаевтың пікірінше, дыбыстық жүйесіндегі созылыңқы дауыстылардың болуы Алтай мен қырғыз тілін өзара жақындастырып тұрса, ал діндердің əрқилылығы олардың тілдеріне де елеулі əсер ететіні сөзсіз. Өйткені қырғыздар – мұсылман суниттер, ал алтайлықтар христиан дінін ұстанады. Əртүрлі діндерді тұтынғандықтан, Алтай мен Қырғыз халқының тұрмыс-салтында да айырмашылық басым.

	Қырғыз тілі – Қырғызстан республикасының мемлекеттік тілі.

	Қырғыз бен қазақ əдебиеті ертеден туыстас. Қырғыздың əр алуан жанрдағы бай ауыз əдебиетінің үлгілеріне өлең-жырлар, ертегі-аңыздар, тұрмыс-салт жырлары жатады.

	Қырғыз фольклорының інжу-маржаны, ең шырқау биігі – «Манас» батыр эпосы. Манас жырын жаттап таратушыларды «манасшы» деп атаған. Манасшы жырды жатқа айтушы ғана емес, ол сонымен бірге талантты ақын, əрі күшті – композитор, шебер орындаушы – артист те бола білген. Манас жыры: «Манас», «Семетей», «Сейтек» деп аталатын үш бөлімнен тұрады. Əр бөлімнің өзін 1,5-2 ай бойы жырлаған. «Манас» жыры Шығыс Түркістанда 8 том болып шыға бастады. Бұл жырдағы мəліметтің молдығы, көркемдік дəрежесінің биіктігі жағынан «Илиада», «Одиссея» сияқты əлемдік классикалық шығармалармен қатар қоюға болады. «Манас» жыры туралы зерттеу еңбектерін жазған қазақ ғалымдары: Ш.Уəлиханов, М. Əуезов пен Əлкей Марғұлан, «Манас» жырын «Қырғыз рухының биік шыңы» деп санаған. Ал академик М. Əуезов «Салықбайдың жұмыртқадай басына «Манастың» миллион жолы сыйып тұр. Қырғыз нағыз ақын халық» деп баға берген. 1995 ж. «Манас» эпосының 1000 жылдығын ЮНЕСКО ерекше атап өтті.

	Қырғыз жазба əдебиетінің негізін қалаушы, халық поэзиясының классигі, əрі ақын, əрі композитор, əрі əнші Тоқтағұл Сатынғанов суырып салма ақындық дəстүрді жазба əдебиетпен байланыстырушы болды.

	Орыс жəне қырғыз тіліне бірдей жазушы Шыңғыс Айтматовты бүкіл əлем таниды. 1993 ж. Ш. Айтматовқа ҚР Президентінің «Бейбітшілік пен рухани татулықтың» халықаралық сыйлығы берілді.

	Қырғыздардың əн-жырға, сазды музыкаға əуестігі айтарлықтай. Жеке отбасындағы қуанышты атап өту, той-томалақ, əр алуан салтанатты мереке, қоғамдық оқиға, əскери жорық, қайтыс болған адамды жерлеу, ас беру əн-жырсыз өтпейді. Көркемдік стилі жағынан қазақ пен Сібірдегі Алтай, хакас халықтарының музыка өнерінің ұқсастығы байқалады. Алтай қырғыздары əн-жырды əуенді тақпаққа ұқсас етіп, ал қазақтармен көршілес қырғыздарда ырғақпен созып айту кездеседі. Халық музыкасы 7 сатылы дидактикалық ладқа құрылады. Əуені кең, əрі қайырмалы болып келетін бір дауысты халық əндері эпикалық жəне тұрмыс-салт, еңбек, лирикалық əндер, бесік жыры, əзіл-сықақ, балалар əндері, т.б. жанрға бөлінеді.

	Қазан төңкерісінен кейін қырғыздың кəсіби музыкалық шығармалары дүниеге келіп, опера, балет жəне симфония жанрлары туды. Əн-би ансамбльдері құрылды. Халық музыкасының үздік орындаушылары ақындар деп аталды. Ақындар өлеңді суырып салып шығаратын инмпровизаторлар ғана емес. Олар əрі əнші, əрі музыкант (сазгер) əрі композитор, əрі эпикалық шығарманы орындаушы жыршы – жан-жақты өнер иесі. Салтанатты жиындар ақындар айтсынсыз өтпейді. Халық арасына кең тараған сүйікті музыка аспабы – үш ішекті комуз. Сондай-ақ, ысқымен ойнайтын ішекті аспабы: қыяқ, темір конуз, саз комуз, сурнай, чоор, барабанға ұқсас досабаш, ұрып ойнайтын аспабы бар. Қырғыз сазгерлері аспаптық музыкада ойнаудың асқан шебері. Əр халық өзінің ішкі жан дүниелік сезімдерін би өнері арқылы да бейнелеп береді. Жұртшылық тамашалап сүйсініп көретін қырғыздың би өнері де ерекше əсер етеді. Қырғыздар қиялын шабандоз би арқылы бейнелеп береді.

	Қырғыздар да қазақтар сияқты төрт түлік мал өсіріп, жаз жайлауға, қыс қыстауға көшіп-қонып тіршілік етеді. Қырғыз жерінде техникалық дақылдар (зығыр, мақта мата), арпа, бидай, жүгері, бау-бақша өсіріледі. Бал арасын ұстайды. Ыстық көл маңында балық аулау қосымша кəсіпке айналған. Аңшылық – қырғыздың көптен келе жатқан кəсібі. Аңды қыран құспен, мылтықпен, тор, қақпан құрып та аулайды.

	Қырғыздарда ет пен сүт тағамдары басым болып келеді. Жыл мезгіліне қарай тағам түрлері өзгеріп отырады. Мəселен жаз, күз айларында сүт тағамдарын көбірек қолданса, қыста ет, құрт сияқты калориясы мол тағамдарды пайдаланады. Нан түрлеріне қазанға пісірілген бауырсақ, тоқаш, чойма тоқаш, көмбе нан, тандыр нан, шелпек т.б. жатады. Өзбектермен көршілес аудандарда асқабақты сорпаға қосып та, етпен араластырып та, өзін ғана пісіріп те жейді. Сүт тағамдарына құрт, ірімшік, сүзбе, айран, қымыз, сары май, кілегей, т.б. жатады.

	Жылдың басы Наурызды атап өту, наурыз көже пісіріп үлестіру халықтық дəстүрге айналған.

	Қырғыздар ертеде ру-тайпаға бөлініп келсе, бүгінде ол əдет өз əсерін жоғалтып алған. Кейбір ауылдық жерлерде бір əулеттен тараған ұрпақ жеке махалла болып тұрып жатады. Ол өздерін «Бір атаның балалары» екенін білдіруді көздеуден туған. Ертедегі жеті атаға дейін қыз алыспау дəстүрі бүгінде өз əсерін жоғалтып алған. Жиеннің нағашысына үйленуі де кездеседі. Немерелес бөлелердің қосылуы да жиі ұшырасады. Бірақ жиеніне үйлену сирек. Оңтүстік қырғыздарында өзбек, тəжік халықтарындай əке жағынан немерелес ағайындардың үйленуі сирек болса да кездеседі. Қырғыздардың көпшілік салт-дəстүрі қазақтарға ұқсас болып келеді. Қырғыздарда да жиенге қол жұмсағанның қолы қалтырайды, жиеннің назасына қалмау, ренжітпеу керек деген сенім бар. Жиеннің сұрағанын беру, көңілін қайтармау қазақтардағыдай оларда да бар. «Жиен келгеннен гөрі, жеті қасқырдың шапқаны жеңілірек» дейтін, өткір қалжың да жиі айтылады. Нағашы-жиен болып қалжыңдау қырғыздарда да дəстүрге айналған.

	Қырғыз – сауықшыл да қонақжай, меймандос халық. Жайлаудан қайтқан малшыларға бұрын көшіп келгенінің боза (сыра), бауырсақ, сүрленген ет даярлап ерулік беруі дəстүр саналған. Əсіресе қыс кезінде көршілерін дəмге шақыру дəстүрі бар. Оны «жоро бозо» деп атайды. (жалпы қазақ пен қырғыздың дəстүрі ұқсас. Қазақтарда да соғым сойғанда бас асып көршісін шақыру дəстүрі бар). Мұндай отырыста ойын-сауық ұйымдастыруды «ерке бала» деп атайды. Жас нəрестенің өмірге келуін, бесікке салуын, қырқынан шығаруын атап өту оларда да бар. Жиын тойларда көкпар тарту, аударыспақ, күрес, қыз қуу сияқты ұлт ойындары қырғыздарда да кездеседі.

	Қазақ пен қырғыз халықтарының тұрмыс-тіршілігінде туындап отырған бүгінгі проблемалар да баршылық. Орта Азия халықтары арасында ислам дінін кештеу қабылдаған – қырғыздар. Ш.Уəлиханов та қырғыздардың діндар болмағанын, оларда əруаққа табыну, шаманизм элементінің басым болғанын айтқан-ды.

	«Қазақ, қырғыз бір туған. Жүзі ұқсас, жүрегі бір, тілі ұқсас, тілегі бір» бауырлас екі халық – егіздің сыңарындай бірін-бірі қайталаудан танбай келетін, ежелден сырлас, мұңдас халық. Ықылым заманнан теріскейде малы, төсекте бастары қосылған, құдандас, бауырлас ел болғандықтан, олардың салт-дəстүрі, əдет-ғұрпы, шаруашылық кəсіптері де өзара, ұқсас, тамыры мен тағдыры тереңде жатқан бауырлас халықтар болып келеді.





3.4. Ұйғырлар




	Ұйғыр тілі өзбек тілімен бірге түркі тілдерінің оңтүстік шығыс тобына жатып, қарлұқ бұтағын құрайды. Ұйғырлардың бүкіл əлемдік жиынтық саны сегіз миллионға жуық (1995). Сан жағынан олар туыс халықтар арасында түрік, өзбек, əзербайжан мен қазақтардан кейінгі бесінші орынды иемденеді. Ұйғырлар, негізінен, өздерінің тарихи ата мекені Қытай Халық Республикасы Синьцзян-Ұйғыр автономиялы ауданын мекендейді (7 миллионнан астам). Ұйғыр халқының ата қонысы ерте кезден-ақ Шығыс Түркістан аталған. 1760 жылы бұл өлкені Қытай империясы жаулап алып, Шығыс Түркістан атауын Синьцзян (жаңа жер) деп өзгертіп, 1944-1949 жылдары аралығында өмір сүрген Шығыс Түркістан Республикасы құлатылғасын, өлке аты СУАР (Синьцзян-Уйғыр Автономиялы ауданы) деп өзгертілді. Соңғы санақ деректері бойынша, бұрынғы Кеңестер Одағын 262199 ұйғыр мекендесе, олардың 89,5 пайызы өз тілін ана тілім деп таныған екен. Ұйғырлар Алматы облысында жинақы қоныстанған (184 мың адам). Қырғызстандағы 30 мың ұйғырдың көп бөлігі Жалал-Абад облысына шоғырланған. Өзбекстанның Ферғана аңғарын 20 мыңдай ұйғыр мекендейді. Түрікменстан мен Тəжікстанда да аздаған ұйғырлар бар. Таяу шығыс елдерінің көп бөлігінде ұйғыр диаспорасы кездеседі.

	Ұйғырлар – ежелден отырықшы өмір кешкен, тамыры тереңде жатқан өзіндік өркендеу тарихы, бай мəдениеті мен өнері бар жəне үлгі тұтарлық дəстүрі бар халық. Ұйғырдың өзіндік ерекшелігі мол мəдениеті мен əн-жырының, монументті діни архитектурасының шығыс елдері мəдениетіне елеулі əсері болды. Қытайлықтар ұйғырды басқа да мұсылман ұлыстарымен қосып хуэйцзу, хуэйхуэй деп, кейде чантоу деп те атаған. Моңғолдар ұйғырды хотон деп атайды. «Ұйғыр мемлекеті, «ұйғыр жазуы», «көне ұйғыр тілі» мен ‘»жаңа ұйғыр тілі» деген тарихи атаулар мен қазіргі ұйғырлардың этнографиясы арасындағы байланыс, сабақтастық туралы ғылым дүниесінде əр қилы пікір бар. Ұйғыр этнонимі III ғасырдан бастап белгілі. VIII ғасырдағы Орхон руникалық жазбалары да ұйғыр жазуы деп аталады. 840 жылы Енисей қырғыздарының қысымымен Шығыс Түрістан оазисіне Орхон мен Селенга өзендері алқабынан ұйғыр аталған тайпа көшіп келген...

	Шығыс Түркістан оазисіне қазіргі монғол жерінен ауып келген ұйғыр тайпасы, XI ғасырдағы қыпшақ, қарлұқ, чигил, ячма, куман, т.б. көшпелі түркі тайпалары жергілікті халықпен араласып, олардан жер өңдеу, дақыл егу тəсілін, қолөнерін үйренген. Бертін келе олар бір этникалық топқа бірігіп кеткен екен. Көне дəуірде будда дінінің махаяна тармағын тұтынса, XIV ғасырдан ислам дініне көше бастаған. Жыл санауымыздың бірінші мыңжылдығының аяқ кезінде соғди əліпбиі негізінде жасалған буын-əріп жүйелі ұйғыр жазуы болған. Орхон түркілерінің тіліне жақын көне ұйғыр тілі, X-XIII ғасырларда Шығыс Түркістандағы Кочо мемлекетінің, XIV ғасырдағы Ұйғыр мемлекетінің ресми тілі болған. Ал осы кезенде кең қолданыс тапқан «ұйғыр жазуымен « хатқа түскен қолжазба жəдігерлер əлемнің төрт бұрышына түгел таралған...

	X-XII ғасырларда ұйғырдың Турфан мемлекеті құрылды. XIII -XV ғасырларда Шығыс Түркістан мен Жоңғария монғол хандығының иелігіне айналды. XVIII ғасырдың ортасында Шығыс Түркістанды Цин империясы жаулап алды. Цин билеушілерінің озбырлығына ұйғыр халқы əлденеше рет қарулы қарсылық білдірді. Ұйғыр мемлекетін 15 жылдан кейін Цин империясы қайта бағындырып, өлке атын Шынжаң деп өзгертті. 1931-33 жылғы азаттық күресінің нəтижесінде құрылған жаңа үкімет прогресшіл саясат жүргізді. Алайда 40-жылдары өкімет басына келген Гоминьдан билеушілерінің шовинистік саясаты халықтың күшті наразылығын тудырды. Нəтижесінде, 1946 жылы үрімжіде түрлі халық өкілдері мен əлеуметтік топтан біріккен үкімет – Шығыс Түркістан республикасы құрылды... 1955 жылы өлке атауы Шыңжаң-Ұйғыр автономиялы ауданы боп өзгертілді. 60-жылдардағы «мəдени революция» тұсында өлкеге қытайлықтар жаппай қоныстанып, шовинистік пиғыл өршіп, ұйғыр мен басқа да жергілікті халықтар құқығына шек қойылып, ұлттық қайшылық шиеленісе түсті.

	Ұйғыр, қазақ халықтарының достық қарым-қатынасының бір жарым ғасырға созылған тарихы бар. 1743 жылы Жалаңтөс Баһадүр мен Жəңгір хан бастаған қазақ жасақтары Жоңғар қалмақтарына күйрете соққы беріп, өз атамекенін басқыншылардан азат ету кезеңі басталғанды. Қазақ руларының 35 жылға созылған азаттық күресінің, сондай-ақ, Маньчжур империясының мықты қаруланған əскерімен болған қанқұйлы соғыстың нəтижесінде жоңғарлар (оларды кейде ойрат, қалмақ деп те атаған) жеңіліске ұшырады. Қалмақтың Амурсана бастаған көтерілісі асқан қатыгездікпен аяусыз басып жанышталып, Жоңғар мемлекетінің жойылғаны мəлім. Кейінрек ұйғыр халқының тəуелсіздік жолындағы азаттық күресін басып-жаныштаған Цинь өкіметі Қашғар, Ақсу, Хотан, Турфан өлкелеріндегі ұйғырлардың бір бөлігін Іле өлкесіне көшірді. Сол кезден бері ежелден бауыр, ағайындас екі халықты, ұйғырлар мен қазақтарды, достық пен туысқандық дəнекері байланыстырып келеді. 1864 жылы дербес Ұйғыр сұлтандығы құрылып, оның астанасы Құлжа қаласы болған.

	Кейінірек ұйғыр сұлтандығының шетелдік езгіге қарсы көтерілісін Құлжа маңындағы қазақтың албан, суан тайпалары қолдаған.

	Шетелдік шапқыншылық отарлық езгі, ұзаққа созылған ұлт-азаттық күресі, əр алуан қақтығыс əрекеті Шығыс Түркістандағы қоғамдық қатынастың дамуына кесе-көлденең болғаны аян. Сан мың ұйғыр Орта Азияға, Ферғанаға қоныс аударды...

	Ауылы аралас, қойы қоралас бола жүріп, біте қайнасқан екі халықтың тұрмыс-тіршілігінде, əдет-ғұрпы мен əлеуметтік жағдайында өзара жақындасу айқын сипат ала бастады. Сол кезден қалған игі дəстүрдің бірі – қазақ пен ұйғырдың ер азаматтарының бір-бірімен тамыр болуы. Тамыр деген сөз бір-бірінің мұқтажына қарайласып, жəрдемдесіп, сұраған бұйымтайын беріп, сый-сыяпатын аямайтын, арасынан қыл өтпейтін айнымас дос мағынасын білдіреді. Қазақтар мал шаруашылығы өнімдерімен қарайласса, диқаншы ұйғыр ағайындар бау-бақша, егін өнімдерін бөлісті. Жетісу ұйғырлары тар жол, тайғақ кешулерде қазақ халқымен бірге болып, бір-біріне көмек қолдарын созып, бауырмалдық білдіріп, тəуелсіздік жолында патша отаршыларына қарсы бірлесе күресті. Ұйғырлар көне дəуірден-ақ диқаншы, бағбан, бақшашы боп, егіншілік пен бау-бақша кəсібінің айтулы шеберлері атанған. Бидай, арпа, жүгері, бұршақ дақылын, картоп, бадыран екті, суы мол жерде күріш те өсірді...

	Ұлттық тағам түрлері əр алуан, əрі олар жұртшылыққа кеңінен танымал. Ұйғырлар тоғач, қатлима, поткал, сəнза секілді нан тағамын қастерлейді. Кеспе тағамына суюқ аш, шова, лəгмэн, мəнджұрə аш, халинаш, қою тағамға палау, манта, чешурə, шəвлə, гуруч аш, һолуқ нан, самса, омач, гошнан, пəрə жатады. Қазақтармен қоян-қолтық араласу арқасында ауқаттылар ғана емес, қарапайым еңбек адамдары да ет тағамын жиірек жарататын болды. Қазақтардан құрт, ірімшік жасауды, қуырдақ пісіруді үйренді. Ұйғыр – шəй құмар халық, шəйдің көк чай, син чай деген түрі бар. Ал қаймақ, сүт, сарымай, тұз араластырып, нан турап қайнатқан əткəн чай – ұйғырдың сүйікті асы. Мейманға «алдирисаң аш етəй, алдиримисаң чай етəй» (асықсаңыз, ас пісірейін, асықпасаңыз, шəй демдейін) деуі де осыны аңғартса керек. Көне дəуірден-ақ қолөнері дамыған. Қолөнерінен, əсіресе, етікші, тігінші, бас киім тігуші, темір ұстасы, тас қалаушы, балташы, ағаш ұстасы, зергер, қаңылтыршы, т.б. бұйым жасайтын шеберлерді атауға болады. Ұйғырларда аспаз, наубайшы, шаштараз, сабын қайнатушы, май шайқағыш мамандары жиі ұшырасады.

	Ұйғырлар руға бөлінбейді, жеті ата дегенді де ескермейді. Туыс адамдардың тіпті немерелес ағасы мен қарындасының қосылуы сияқты өсер ұрпақ үшін өте зиянды əрекет, əсіресе Ферғана ұйғырларында таяу уақытқа дейін құпталып келді. Қыз алып қашу сирек. Құда түсушілер келерде қыз əкесі ағайын-туыстарын жинап, мəслиһат чай ұйымдастырады. Онда селиқ (үйлену тойының шығыны) мөлшері анықталады. Күйеу бала қалыңдық шешесіне ана сүті, ана еңбегі мен тəрбиесі үшін деп «анилиқ», «аталатық» сыйлық ұсынады. Оның құрамына көйлек, орамал, етік жəне палауы бар қазан кіреді. Үйлену тойы қалыңдық үйінде өтеді...

	Ертесінде қызды кілемге отырғызып, төрт жағынан ұстай көтеріп, əкесінің алдына апарып ақ батасын алдыртады. Сосын қызды арбаға отырғызып, ұзатып салады. Қалындық ата-енесі үйінің алдындағы жағылған алауды үш рет айналып өтеді. Күйеу үйіндегі той біткесін юз ачиш (беташар) болып, келесі күні жас жұбайлар екі жақ туыстарды аралап, сый-сыяпат көреді. Жас келін күн құрғатпай төркініне барып, анасына шашын таратады. Алғашқы баласын ата-анасының үйінде босанып, баланы қырқынан шығарғасын, күйеу жағы ырым-сырымын жасап, сый-сияпатын беріп, келінді үйге апарады.

	Қалыңмал дегенді білмейді. Үйлену тойының шығыны да көрші туыс халықтармен салыстырғанда шағындау. Оның есесіне ерлі-зайыптының ажырасуы да аз болмаған екен. Оның бір басты себебі ата-анасының балаласын тым ерте үйлендіруі болса керек. Əрі ажырасқан əйел күйеуді өзі таңдауға ерікті. Ересек балалар əкесімен қалады. Анасымен кеткен жас нəресте бірер жылдан кейін əкесіне қайтарылатын болған. Əйел төркінінен келген жасауын, күйеуінің берген сыйлығын ғана алуға ерікті. Алайда ажырасу əйелдің кінəсінен деп табылса, ол əйелге ешнəрсе де тимейді. Жастарды отан сүйгіштікке, елдік қасиетін қастер тұтуға, үлкендерді тыңдап, олардың алдынан қия өтпеуге баулу дəстүрі сақталған. Келін ерте тұрып, ауланы тазалап, шайын қойып, дастарқан даярлап, ұйқыдан тұрған ата-енесіне, күйеуінің туыстарына ізет білдіре сəлемдесіп, тəлім-тəрбиеден көргенін танытуға тиісті. Ұйғыр халқының тұрмыс-тіршілігінде қашан да ошақтың ырысы мен құтына баса назар аударылып келген. Əйел жыныстағылар бүкіл ер-азаматтармен «сіз» деп қана тіл қатуға тиіс.

	Шығыс зерттеушілері ұйғырлардың əн-жырға əуестігін, олардың музыкалық дарынын жоғары бағалаған. Ұйғыр халқының тұрмыс-тіршілігінде музыка мен би өнерінің алатын орны айрықша зор. Жеке де, топ құрып та, қыз бен жігіт қосылып та билейді. Той-томалақ, мереке, əр алуан бас қосудың ешбірі де сазды музыкасыз, бисіз, əн-жырсыз өтілген емес.

	Музыка аспабына аса бай халық. Оларға ішекті аспабы ғиджəк, дутар, он үш шекті ситар, тəмбир, равап, шəнзə, йəнджин, чан, калун; үрлемелі аспабы ной, канай, сунəй, қошнəй; кернейлі аспабы дап, награ, тевилваз; ұрмалы аспабы думбақ, сапайи, чакчак, кошук, джан жатады. Ұйғырлар тартымды əңгімені, өткір мысқылды, тапқыр сықақты бағалай білетін, бос уақытын көңілді өткізетін, арақ-шараппен əуестігі жоқ, думаншыл халық. Жиын-тойға жиналғандар жеке топқа бөлініп, əр махалла өз ортасынан ділмар, тапқырлықпен тұспалдап сын-сықақ айтуға икемі бар адам шығарып, чакчакчилар айтысын (əзіл-оспақ айтысы) өткізеді...

	Ұйғырдың рухани өмірі мен мəдениеті, ұлттық ойын түрі мен той-мерекесі, тұрмыс-тіршілігі мен болмыс-бітімі лиро-эпостық жырлары өзбектермен бірдей десе де болғандай.

	Ислам дінінің дендеп енуімен XI ғасырдан бастап араб жазуын тұтынған ұйғырлардың көнеден келе жатқан жазба əдебиеті бар...

	Халық ауыз əдебиеті əсіресе, поэзия дамыған. Қалмақ басқыншыларына қарсы азаттық күрес тақырыбына арналған «Назугум» лирикалық поэмасы, газел месхевилер (лирикалық жырлар) – халықтың сүйіп тыңдайтын музыкалық шығармасы. Орта Шығыс халықтарының біразына ортақ ‘’Таһир вə Зохра», «Юсуф вə Əхмед», «Юсуф вə Злиха», «Қозы Көрпеш» ғашықтық жырларының ұйғырша нұсқауларында, ертегілер мен күлдіргі əңгімелерде өскен орта мен ғибраты мол əдет-ғұрпына деген игі сезім отан сүйгіштік ұғымымен астасып жатқандай. XI ғасырдағы Қытай ғалымы Ван-Ен-Те, XIV ғасырдағы итальяндық Марко Поло, казақ ғалымы Шоқан Уəлиханов ұйғыр халқының көп ғасырлық тарихы тудырған аса бай фольклорлық мұрасын жоғары бағалап, жылы лебіз білдірген...

	Ұйғырлар – мұсылман сунниттер. Алайда Фергана мен Жетісуға қоныс аударғанға дейін олар аса діндар болмаған деседі. Тіпті тиіп-қашып спирттік ішімдік ішулеріне де тыйым салынбаған екен. Əйелдер пəрəнжі жамылмапты. Халық емшілерінің, бахши мен периханның, науқастың бойынан жын мен періні қуып шығуы сияқты ем-домынан, əруаққа табыну ғұрпынан шаман дінінің белгілері байқалады. Қазіргі таңдағы ұйғырлардың діни сезім-нанымы Орта Азия халықтарымен толықтай ортақ...

	Қазақстан республикасы Ғылым академиясының академигі Əбдуəли Тұғанбайұлы Қайдаровтың ұйғыр тілін зерттеуге қосқан үлесі айтарлықтай. Ғалымның ұйғыр тілінің стилистикасы, синтаксисі, лексикасы мен лексикографиясы, диалектологиясы мен теориясына арналған зерттеу еңбектерін түркологтар жоғары бағалады...

	Қазақстан Республикасы халықтарының арасында өсім жағынан ұйғырлар бірінші орында тұр. Небəрі отыз жылда, 1959-1989 жылдар аралығында республикамыздағы ұйғырлар саны 59 мыңнан 185 мыңға, демек 313%-ке өскен. Қазақстан ұйғырлары жинақы қоныстанған, əрі салт-дəстүрі мен өзіндік мəдениетін сақтаған. Ұйғыр тіліндегі мектеп жыл өткен сайын көбейіп, олардың саны жетпістен асты. Тек оңтүстік астанамыз Алматыда соңғы жылдары ұйғыр тілінде сабақ беретін үш орта мектеп ашылды. 1986 жылдан ұйғыр халқының тілі мен əдебиеті, тарихы мен этнографиясын жан-жақты зерттеуді мақсат тұтатын академиялық ұйғыртану институты көп жыл жұмыс істеп келді. Ұйғырдың республикалық театры бар.

	«Яшлик,», «Газел», «Нава» атты əн-би ансамбльдері, фольклорлық ансамбльдер шетелге де танымал болып үлгерді. Ұйғыр тіліндегі баспасөз дамып келеді. Жыл сайын ұйғыр тілінде жүз мың данамен əр алуан кітап жарық көреді. Республикалық «Иени һаят», «Уйғыр авази» газеттері, үш аудандық газет, бір альманах, «Пəруаз», Арзу» журналдары шығады. 1989 жылы құрылған Республикалық ұйғыр ұлттық мəдени орталығы жыл сайын «ұйғыр тілі мен өнері» күнін үлкен салтанатпен мерекелейді...

	Тариxы ұқсас, тағдырлас екі халық ара жігін ажыратпай, ізгі қарым-қатынасына кірбің түсірмей, əлеуметтік өмір мен күнделікті тұрмыста бірге жасап, біте қайнасып келеді. 30-40 жыл бойы ядролық сынақ жүргізген Семей мен Лоб-Нор полигонынан көріп келген азабы мен қасіреті екі халыққа ортақ...

	1978 жылдан кейін Шығыс Түркістан халқы өмірінде оңды өзгерістер болды. Ұйғыр халқының тарихтан тиесілі үлес салмағы кемімей, оның тілі мен үйлесімді салт-дəстүрі, ұлттық өнері мен мəдениеті дами бергей!





3.5. Өзбекстан




	Өзбекстан республикасы – Орта Азиядағы егеменді ел. Ол солтүстігінде жəне солтүстік-батысында Қазақстанмен, шығысы мен солтүстік шығысында Қырғызстанмен, Тəжікстанмен, оңтүстік батысында Түркіменстанмен, оңтүстігінде Амудария өзені арқылы Ауғанстанмен шектеседі. Солтүстік жағы Арал теңізімен шайылады. Жер көлемі 447,4 мың шаршы шақырым. Халқының саны 24,600 мың адамды құрайды. Негізгі халық өзбектер – 16 млн немесе республика халқының 75,6% құрайды. Өзбек халқының 4 миллионнан астамы Тəжікстан, Қазақстан, Қырғызстан, Түркіменстан елдерінде тұрады. Ауғанстан, ҚХР-да да 1,5 млн. өзбектер тұрады. Республикада өзбектермен бірге орыстар, (6%), тəжіктер (4,8%), қазақтар (4,1%), татарлар (2,4%), қарақалпақтар (2,1%), т.б. ұлт өкілдері тіршілік етеді.

	Тұрғындары негізінен ислам дінін ұстанады. Астанасы – Ташкент қаласында 1,6 млн халық тұрады. 1992 ж. 8 желтоқсанда қабылданған Конституция бойынша Президенттік басқаруға негізделген, зайырлы мемлекет. Жоғары заң шығарушы органы – қос палаталы Мəжіліс пен Сенаттан тұрады. Атқарушы органы – Министрлер кабинеті. Республикаға бір автономиялы республика «Қарақалпақстан» 12 облыс бағынады. Ақша бірлігі – сум. Мемлекеттік тілі – өзбек тілі.

	Өзбектер нəсілі жағынан Ферғана-Памир нəсілі мен Түркі-монғол нəсілдерінің аралығынан пайда болған. Өзбек халқының қалыптасуы ұзаққа созылған күрделі процесс. Хорезмді мекендеген иран тектес ұлыстар отырықшылық өмір кешті. Олар егіншілікпен, ұсталықпен, саудамен айналысты. Бұларға Шыңғыс хан заманында (XIII ғ.) ауып келген монғол-түркі тайпалары келіп қосылды. Олар көбінесе мал бағып, көшпелі өмір сүрді. Олар Қарлұқ, Барлас, Қалтатай, Моғол тайпалары еді. Оларды көшпелі өзбектер деп атады. Ал олар өздерін «түрікпіз» деп атап кеткен. Үшінші топ Дешті-қыпшақтардан ауған өзбек тайпаларының ұрпақтары болатын. Өзбек атауы осы тайпалармен бірге келді. Ежелгі шежіре дəстүрі бойынша «92 баулы өзбек» деп аталуы өзбектердің бірнеше рулардан құралғанын дəлелдесе керек. Бүгінгі өзбек халқының ішінде кездестін: қыпшақ, найман, жалайыр, қаңлы, қызай, қоңырат, маңғыт, дүрмен, қатаған, қырық, сарай, кезелес, қият, құтты, ұйғыр, т.б. тайпалар мен халықтардың атаулары осыны дəлелдейді.

	Өзбектердің этнографиялық қалыптасуына (əсіресе Хорезмде) оғыздар да қатынасты. XVI ғ. Бұхар хандығы, Хиуа хандығы, XVIII ғ. басында Қоқан хандығының құрылуы өзбектердің ұлт ретінде қалыптасуына белгілі əсерін тигізді. Дегенмен, Өзбек мемлекетінің негізін қалауға XIV ғ. екінші жартысында Əмір Темірдің Мауренахр жерінде орналасқан қуатты империясы негіз болды. Оның астанасы – Самарқанд қаласы сол кездегі батыс пен шығысты жалғастыратын ірі сауда орталығы еді. Əмір Темір Өзбек мемлекетінің үстемдігін əлемге паш етті. Ол бүкіл Орта Азия, Кавказ елдерін билеп, өздерінің өнерімен де, жауынгерлігімен де əлемді таңдандырды. XVI ғ. басында Мұхаммед Шайбанидің басшылығымен көшпелі өзбектер жергілікті тұрғындармен бірігіп Өзбек хандығын құрды. Сөйтіп, олар 3,5 ғасыр бойы іргелі ел болды. Кейін Өзбек хандығы, Бұхар, Хиуа, Қоқан хандықтары болып бөлініп өмір сүрді. XIX ғ. 60-70 жылдары Ресей империясы үш хандықты бірдей басып алып, отар ел етті.

	Ресей патшасының отарлау саясатынан кейін билікті кеңестік Ресей жалғастырды. Сөйтіп Ресей мемлекетінің отарында Орта Азия елдері, оның ішінде Өзбекстан республикасы бір жарым ғасыр өмір сүрді. Ақыры 1992 ж. ТМД елдерімен бірге Өзбекстан елі де егемендікке ие болды.

	Басқа түркі халықтарынан өзбектердің бір ерекшелігі – олардың этнологиялық жағынан əртүрлі құрама халық болып келуінде. Ертеректе «сарт» деп аталған ұлыс тəжіктерге ұқсас. Олардың арғы тегі Иран тектес болып келеді. Ал өзбек аталған тайпа ежелгі Қыпшақ тайпасына жатады. Қазақтар «өзбек өз ағам» деп бертінгі Ташкент, Самарқанд өзбектерін атаған. Олардың шығу тегі Ташкент, Сыр бойларын жағалаған өзбектерге жақын. Қарлұқ, Қаматай, Барлас тайпаларында да еуропоидтық элемент басымырақ. Ал XIX ғасырға дейін жартылай көшпелі болып келген қыпшақ, қоңырат, маңғыт, құрама аталған тайпаларда еуропеоидтық пен монголоидтық элемент тең түседі. Хорезм өзбектері ат жақты, сопақ бетті европоидтық нəсілді түрікмендерге ұқсас болып келеді. Осы белгілерге қарап өзбектерді құрама ұлт деуге болады.

	Өзбектердің көпшілігі отырықшы өмірді бастан кешірген бау-бақша, егін, жеміс егіп, сауда-саттықпен күн кешкен халықтар.

	Түркі тілінің қарлұқ бұтағына жататын өзбек тілі – көне жазба тілдердің бірі. Өзбектің халықтық тілі мен жазба əдеби тілі XIV-XV ғ.ғ. қалыптасқан. Көне жазба өзбек тілі саналатын шағатай тілі. Шағатай тілді əдебиеттің негізін қалаушы Əлішер Науаи болды. Өзбек халқының құрамына кірген тайпалар мен ұлыстар XIV-XV ғ.ғ шағатай тілінде сөйлеп жазба əдебиетін жасады. Сондықтан өзбек тілі шағатай тілінің негізінде құралған мемлекеттік тіл болды. Өзбек тілінің басты үш ерекшелігі бар. Біріншіден, өзбек тілі оғыз диалектісі мен қыпшақ диалектісінің біріккен қосындысынан құралған. Екіншіден, өзбектің əдеби тіліне негіз етіп алынған қарлұқ диалектісі ұйғыр тіліне өте жақын. Үшіншіден, өзбек тілі архаизм сөздерден біртіндеп тазартылған. Сондықтан да өзбектің əдеби тілі – Ташкент-Ферғана немесе қарлұқ диалектісіне негізделген деген қорытынды шығаруға болады. Өзбектер 1927 ж. дейін араб жазуын, 1927-1938 ж.ж. аралығында латын алфавитін пайдаланды. 1939 ж. орыс əліпбиіне көшті. Ал егемендік алғаннан бері 1996 ж. бастап қайта латын алфавитіне көшірілді. Қосымша əріптерге э, ң, ғ, х жатады. Өзбектің əдеби тіліне сингармонизм (əріптердің жазу кезінде өзгеруі) заңы жатады. Сөз арасындағы дыбыс үндестігі өз əсерін жоғалтып алған. Өзбек тілі Өзбекстан республикасының мемлекеттік тілі ретінде қоғамдық өмірдің барлық саласында кеңінен қолданылады. Ол республика көлеміндегі ұлтаралық тілге айналды. Өзбекстанда қазіргі кезде тіл тазалығы, ұлттық тілдік мəдениетті көтеру үшін терминология төңірегінде түбегейлі тірліктер атқарылып жатыр.

	Фольклорлық жырдың барлық түрі халық ауыз əдебиетінен бастау алған, көрші халықтар əдебиетінің ықпалымен қалыптасқан өзбек əдебиетінің көп ғасырлық тарихы бар. Өзбек фольклорында Алпамыс, Таһри-Зухра, Ашық пен Гелиб т.б. тарихи оқиғаларға арналған дастандар ерекше орын алады. Осы өлкенің мемлекет қайраткері Əлішер Науаидің (1441-1501) шығармалары бүгінгі өзбек əдебиетіне негіз болды. XIX ғ. Мұқимин, Х. Ниязи, С. Айни, А.Қадири, XX ғ. Ғ. Гулам, Айбек, Х. Əлімжанов, А. Қаһар, К. Яшен, Уйғын, т.б. ақын-жазушылар шығармалары өзбек əдебиетінің дамуына зор үлес қосып, оны биік белеске көтерді.

	Ерте заманнан Өзбекстан оазистерінде көп салалы суармалы егіншілік дамыған. «Сулы жер, нулы жер» деп ұғатын өзбек халқы ертеден-ақ канал қазып, арық тартып, су қоймасын салды. Оларда суды қауым болып пайдаланудың ежелден қалыптасқан тəртібі бар. Оны мираб бошы, ориқ-өксоқал, туганчи басқарады. Суармалы жердің 60-70% мақта егісі, қалған жерге кендір, кенеп, темекі, күріш, жүгері, жеміс-жидек, көкөніс, арпа, бидай өсіреді. Жемістің түр-түрі бар. Əсіресе жүзімнің ақ кишмиш, қара кишмиш, қатта құрған, султегин деген сорттары үлкен сұранысқа ие. Көк өрік (курага), изюм, абрикос, шабдал Ресейге т.б. елдерге шығарылады. Ертеде мал шаруашылығымен əлді-ауқатты адамдар айналысқан. Жалшы ұстап, малын бақтырған. Əрбір дихан өз қармағындағы жерді үшке бөліп, егістік жер, бау-бақша жері, мақта-мата егетін жер деп бөлген. Өзбектің мақта-матасы əлемге əйгілі. Мақта өнімінің түрлілігі жөнінде АҚШ пен Қытайдан кейін үшінші орынды Өзбекстан иемденеді. Жібек құртынан əлемде Қытай мен Жапониядан кейінгі орынға ие. Республика территориясы үшке бөлінеді. Оның 62% жайылмалы шөлді атырап, 20% тау мен тау бөктері, 18% суармалы жер. Қоңырат, қарлұқ тайпалары негізінен қой өсіреді. Қойдың пірін – Чопан ата деп, қойшы-шабандарды құрметті мамандық санайды. Еті мен жүніне қоса майлы да сіңімді деп ешкіні көбірек өсіреді. Көлік ретінде есекті көбірек пайдаланады.

	Өзбекстанның энергетикалық қуаты мол, жер қойнауы толған қазына. Əсіресе мұнай мен газ республика экономикасы үшін байлық көзі болып саналады. Бұхара, Хива – газды, Ферғана мен Сухандария мұнайлы-газды өлке. Ангрен, Шаргун – қадірлі аймақ болып саналады. Өзбек жері 5 ірі мұнайлы-газды аймаққа бөлінеді. Өзбекстанда мұнай өңдеу, машина жасау зауыттары, химия кəсіпорны, мақта тоқу мен тамақ өнеркəсібі бар.

	Өзбектің ұлттық тағамы əр алуан, əрі көршілес халықтарға кеңінен танымал. Басты қорегі – бидай мен арпа наны, тандыр нан, патир, тоқаш, хаттама. Нанды қасиетті санап, оған ерекше құрметпен қарау əр өзбектің қанына сіңген. Жерге түскен нан қоқымын теріп алуға өзбек балаларын жастайынан баулиды. Өзбектің дастарханынан жеміс-жидек үзілмейді. Алуан түрлі көкөністі өзбектер кеңінен пайдаланады. Ет тағамы тым қымбат болғандықтан, ертеректе отырықшы өзбек сирек қолданған. Олар қой етін көбірек пайдаланады. Өзбектердің ең сүйікті асы палау. Палауды өсімдік майына қуырып дайындайды. Етті сүрлемейді. Су майға шала қуырып «консервациялап», малдың қарнына немесе меске салып сақтайды.

	Еңбектің үлкен түрі сауда-саттық. Жеміс-жидекті базарға апарып сатады. Олар халыққа қызмет етудің үлгісін көрсете білетін, ебін білген халық. Базардағы əр сауда қатарының өз аты бар. Мысалы, аттор – ұсақ-түйек сататын қатар, нанон – астық, өрік-мейіз сататын орын, мериндор бір күндік жұмыс істеушілер базары, т.б. Делдалшы қызметі оларда жиі қолданылады. Олар сонымен екі жақты келтіріп те пайда табады. Савдагер, дукондар деп ең ауқатты саудагерлерді атайды.

	Өзбектер өз ұрпағын қолынан іс келетін өнерлі жан етіп тəрбилеуге баса көңіл бөледі. Оларда ерте заманнан қолөнерінің аулан түрі дамыған. Ағаш шебері, арба, қайық, бесік, ер тұрман жасау, үй-ішілік, тұрмыстық бұйымдар жасау, тері илеу, себет тоқу, кілем тоқу, төсеніш жасау, киіз басу, мақтадан алаша тоқу, тігіншілік, құмырашы, қышшы, көзеші, етікші, наубайшы, темір ұстасы, ыдыс-аяқ жасау, қаңылтыршы, сүрек, балта, құлып, қанжар жасау кəсібі, зергерлік кəсіп түрлері, т.б. жүздеген кəсіппен айналысады. Халық сенімі бойынша əр өнердің пірі болады.

	Өзбектің мекен-жайы сырттан ешкім көре алмайтындай биік дуалмен қоршалған, есік пен терезе ішкі ауладан шығарылады. Үйдің əйелдер ғана болатын бөлігі ичқари деп аталады. Гашқари – ерлер бөлмесі. Мекен-жайдың үй, дағлиз, ойвон, меймонхана аталатын бөліктері бар. Олар суық түскенде ғана үйде болып, жылдың көп мерзімін аулада өткізеді. Сол аулада тамақтанады, ұйықтайды. Аула көлеңкелі, үнемі таза болады.

	Дешті-Қыпшақ өзбектерінің там үймен қатар жаздыгүні мекендейтін киіз үйлері де болған.

	Көше бойларында махалла, ақсақалдар кеңесі, элиташы мен муйсафидтер басқарған. Олардың жəрдемшілері пойқор (ер адамдарды басқарушы) қалғаны кадим (əйел адам) деп аталған. Бұндай басқару ел іші аралық даулы мəселелердің бəрін шешуге қолайлы болған.

	Үйленген ұлдарын отау шығарып, бір аула ішінде бұрынғы салынған үйде жандарында ұстаған. Өзбектерде əлденеше жанұя бір аула ішіндегі үй-жайда тұра береді. Мұндағы көзделетін мақсат – əр ата-ана өз балаларын ауызбірлікке, ынтымаққа, ұйымшылдыққа, үлкеннің сөзін екі етпеуге, бір-біріне көмектесуге баулу.

	Өзбектер көнеден келе жатқан дəстүрі бар халық. Ұлттық музыкасы көрші ұйғыр, тəжік музыка өнерімен сарындас. Абдрахман Джами трактатасы, Шашмакам – Алты бұхар мукамы – өзбек пен тəжік халықтарының ортақ мұрасы. Əн мен сазда халық өмірінің əр кездегі тіршілік-тынысы сезілгендей. Əр адам жиын-тойда, шілдеханада, сүндет тойында, ораза кезіндегі түңгі базарда, наурыз мейрамында музыкант-сазгерлер, əнші мен бишілер отырыстың сəнін келтіреді. Шайханада еңбек əндері, сықақ əндер де шырқалады. Үйлену тойында яр-яр (жар-жар) айтылады. Ерлер əн айтып, ұл балалар дойраның сүйемелдеуімен би билейді. Дутар сазына қосылып шырқалатын əсем əуенді өзбек əндері əсерлі сезімге бөлейді. Өзбек музыкасы фольклорлық дəстүрге де бай. Дастан эпостық шығармалар лаһарбұл бимен қосылып орындалатын шығармалар əр түрлі əн жанры, ялла – бұл хормен орындалатын əн түрлері. Өзбек əндері басқа көршілес халықтар секілді бір дауыспен айтылады.

	Өзбек эстрадасының жетістігі «Бахор» би ансамблі, «Ялла» əн ансамблі дүние жүзінің түкпір-түкпіріне тарады. Олар халықаралық фестиваль лауреаттары.

	Таңдаулы классикалық би түрі негізінде өзбек биінің ұлттық мектебі туып қалыптасты. Бидің жаңа түрлерін табуда көптеген ізденістер жүргізілуде.

	Ұлттық тəрбие ана тілін қастерлей білуден бастау алады. Ұлттық тілдің тазалығына шаң жұқтырмай қадір тұту, мол білім мен жоғары мəдениеттің, ұстамдылық пен кісіліктің белгісі деп түсінеді өзбектер. Тағы бір қасиет – отансүйгіштік. Əдет-ғұрыпты толыққанды етіп, дін мен ұлттық өнерді бойға сіңіру өзбек халқының басты қасиеті. Қанына тартпаған басқа ұлттың да көсегесін көгертпейді деп бекер айтпаған. Көнеден келе жатқан игі істердің бірі өзара көмек. Өзбектер егіс орағы, қырман басу сияқты қаурыт науқан кезінде бір-біріне қолұшын беруге бейім тұрады. Қора салу, егін орағы кездерінде Хошар (асар) ұйымдастырады. Елдіктің аманаты – бірлескен еңбекте деп ұққан өзбек ағайындар өз ұрпағын бірінші кезекте еңбекке баулуды көздейді. «Епті адамның жұмысы да епті», «Адам мінезі еңбекте ғана шынығады» дейді халық даналығы. Əр өзбек есігінің алдын, ауласын майысқан жүзімдікке, бау-бақшаға малындырып қояды.

	Өзбек аса балажан халық. Анасыз бала жоқ, баласыз қоғам жоқ.

	«Əйел – аналық ұяның, үйдің тірегі. Қашан да ошақтың ырысы мен құты, елдің ұйытқысы, құт-береке бастауы деп көп балалы əйелді құрмет тұтады. Қазан төңкерісінен кейінгі кезде өзбек халқының саны төрт еседен астам өсті. Егер XX ғ. басында өзбектер туысқан халықтар арасында түрік, қазақ, əзербайжан, татар, ұйғырлардан кейінгі алтыншы орынды иемденсе, бүгінде олар саны жағынан екінші орында тұр. Өзбекстанды көп балалы батыр аналар отаны деп атауы тегін емес. «Көп қорқытады, терең батырады» дегендей, халқы өскен елдің құдіретті болары анық. Көп санды халықтар арасында жұтылып кетпес үшін бала туылуының жоғары деңгейде болуы қажет. Балалы үй базар десек те, Өзбектан базары тарқамайтын ел.

	Өзбек – дұрыс демала білетін думаншыл халық. Жиын тойларда əр махалла жеке қауымдастыққа бірігіп, сын-сынаққа икемі бар ділмар, тапқыр өнерпаздар топтасып əзіл-қалжың жарысын өткізеді. Əр топ өз сықақшысын ду күлкімен көтермелеп отырады. Ит таластырып, қораз, бөдене ұрыстырып, қошқар сүзістіріп тамашалауды қызық көреді. Көктемде ер адамдар бірі қалмай сейіл құруға қатысады. Əйелдер бұл кезде шайхана мен асханада думандатып көңіл көтереді. Қыз балалар алтыбақан ойнап, əн салады, би билейді. Палуандар күресі мен жұдырықтасу жарысы, ат жарысы, көкпар тартысы секілді ұлттық спорт ойындары жастарды шынықтырып, батылдыққа, күштілікке, шыдамдылыққа, төзімділікке, мергендікке, жылдамдыққа, ептілікке баулиды. Арқан керіп жүгірушілердің, акробаттардың өнерін тамашалайды. Ауқаттылар бүркіт, қаршыға, тазы итпен, мылтықпен аңға шығып, түлкі, сайғақ, қоян, архар, тау ешкі, құс аулайды.

	Өзбек – ислам дініне берілген халық. Олар мұсылман суниттері. Ислам халықтың дүние танымы мен тұрмыс-тіршілігінде, мəдени өмірінде, отбасындағы сыйластық пен адамдар арасындағы қарым-қатынаста маңызды рөл атқарады. Ораза айты, Құрбан айты мен Наурызды, мавлат күнін мейрам түрінде салтанатпен тойлайды. Жұрт базарда, шайханада көңіл көтереді. Əр жанұя бір-бірін құдайы шайға шақырысады. Күндіз науқан тамамдалған соң, жас жігіттер «жура» аталатын топқа бөлініп, қонаққа шақырады. Оны «журалар бошы» басқарады. Үлкендердің мұндай бас қосуын «гəп» дейді. Олар екеуара оңаша сөйлесуді де «гəптесу» деп атайды.

	Өзбектердегі жанұялық мереке – сүндет тойы. Онда қыз-келіншектер бұрала билеп, сызыла əн салып, жиналған қауымға қызмет етеді. Тағы бір топ əйелдер бетін жібекпен жапқан дəмді тағам салған табақтарды көтеріп көпшілікке қызмет етеді. Бар шығынын қыз төркіні көтеріп алатын бесік тойы мен шілдехана жасайды. Оған əйелдер ғана қатынасады.

	Өзбектерде ізеттілік, тəрбие көргендік, үлкеннің алдын кесіп өтпеу т.б. əдептілік əдеттер берік сақталған. «Сыпайы, сыпайының түгел ұпайы» дейді халық даналығы. Сыпайылықтың белгісі өзара «сіз», «біз» десіп қана сəлемдеседі. Бірге туысқан өзбектер бір-бірін өз аттарымен атамай, ізет сақтап, ағасын – ака, інісін – ука, əпкесін – апа, қарындасын – сингли, жеңгесін – янга, келінін – келин, жездесін – нотча, язна деп қана атайды. Нағашы, жиен болып бөлінеді. Нағашыларын – «тога» деп атайды, ал əпке-сіңілілерін «хола» деп, əке жағынан ер адамды «анаки», ал əйел адамды «амма» деп атайды. Ет жақын туысы – нағашы жұрты. «Нағашы аға жеті əкеге татиды» деген сөз бар. Қазақтар адам өмірін мүшел жаспен белгілесе, өзбектер адам жасын төрт категорияға бөледі. Ол балалық шақ, бозбалалық шақ, кəмелетке толып есею, егде тарту. Мұндай өтпелі шақтарды арнайы атап өту, əр кезеңдегі атқарған қызметін, жауапкершілігін еске алудың тəлім-тəрбиелік мəні зор.

	Ерлер басына өрнекті тақия киеді, əйелдер орамалсыз жүрмейді. Олар сақал шыға бастаған кезден шашын ұстарамен алып отырады. Əйелдері тұңғыш баласын тапқанға дейін шаштарын көп бұрым ғып өреді. Одан кейін екі бұрым ғып жібереді. Əр қыз жасау ретінде өзіне кілемше тоқиды. 1930 ж. дейін əйел жыныстылар жаппай пəрəнжы жамылып, бет-аузын бөгде адамдарға көрсетпеген.

	Əке – үлкен шаңырақ иесі. Əке балаларын үйлендіреді. Жеке отау болып бөлінген ұлдары да əке қарауында жұмыс істейді. Отбасының мұрагері – ұл бала. Қыз бала əкеден қалған мұрадан ұл баладан екі есе кем үлес алады. Ол құда түсу ғұрпы мен қалыңмал алудан байқалады. Қалыңмал көбінесе киім-кешек, той шығыны салық түрінде өтеледі. Соған қарай қалыңдыққа жасау жасалады. Əсіресе қайшы құда болу, қалыңдық айырбасына бару, балдызына үйлену əдеті сақталған. Өкінішке орай туған бөлелердің, бірге туған ағалы-інілілердің балаларын қосу, немерелес туыстардың үйлену əдеті жиі кездеседі. Шариғат қосқан екен немерені, емшектес болмаса болды, жақсыны жатқа жібермейміз деген тілектен туған. Жас отау иесіне мұрындық ене (ұлдың шешесі) ақыл-кеңес айтып, қамқорлық жасайды.

	Өзбектер ерекше елгезек жандар. Иба мен ибадатты жастай олардың сүйегіне сіңірген, үлкенмен иіліп кішімен сызылып қана сөйлесетін кішіпейіл, меймандос, қонақшыл халық. Мəселен ұлы ойшыл Əлішер Науаи туыстас халықтар достығын шынайы жырлап кеткен. Өзбек, қазақ халықтарының достық тамыры тереңде жатыр. Екі халық арасында мың жылдан бері келе жатқан, береке достық үзілмеген. Қазақтар «Өзбек өз ағам» десе өзбектер қазақты «Қанатым, қамқор бауырым» деп есептейді. Сондықтан аралас елді мекенде өзбектен досы немесе туысы жоқ қазақты табу қиын. Қазақтар секілді өзбектер де тапқыр əзіл-оспақты, бірқақпай қағытпа қалжыңды, ұтымды əңгімені, көркем сөзді бағалай білген білген. Туысқан өзбек, қазақ халықтарының достығын нығайтуға, өзара рухани кемелденуіне қосқан зор үлесін ескеріп, белгілі өзбек жазушысы Насыр Фазыловқа 1994 ж. ҚР Президентінің «Бейбітшілік пен рухани татулық сыйлығы» берілді.

	1989 ж. санақ бойынша Өзбекстанда 809 мың қазақ мекендеген. Алайда, ертеректе Өзбекстанға сіңген көпшілік қазақ өзбек болып жазылып кеткен. Шын мəнісінде Өзбекстанда 1 млн. 500 мың қазақ бар. Өзбек, қазақ халықтары арасында бұрын шекара болмаған. Мəселен, Ташкент пен Ангрен аңғарындағы ең көп санды халық қазақ пен құрама өзбектер тұрғандықтан шекара белгісі дау-дамай тудырған-ды. Құрамалардың сөйлеу тілі қазақша да, кəсібі мен тұрмыс-тіршілігі өзбекке ұқсас.

	Ежелден армандап келген еңсесі биік тəуелсіздікке ие болған өзбек, қазақ халықтары бүгінгі жауапты шақта бір жағадан бас, бір жеңнен қол шығарып, арасынан қыл өтпеген дəстүрлі достығын дəріптеп, тонның ішкі буындай бірігіп, бір тілек, бір ниетте бірлесе өмір сүруді қалаған. Ол бірыңғай кеңістіктегі екі халықтың ежелгі тілегі мен арманы.





3.6. Қарақалпақстан




	Қарақалпақ тілі қазақ, ноғай тілдерімен бірге түркі тілдерінің қыпшақ-ноғай тармағын құрайды. Оларды көрші халықтар кейде қалпақ, қарақалпақ деп те атайды. Халықаралық халық санағы бойынша 1991 ж. қарақалпақ халқының жалпы саны 500 мыңдай адам екен. Олардың 93% Өзбекстан республикасының құрамындағы Қарақалпақ автономиялы республикасын мекендейді. Қазіргі кезде Бұхара облысында – 6 мың, Ферғана аңғарында 4704, Хорземде 523, Түркіменстанда – 2546, Ауғанстанда 2500 қарақалпақ бар. 1989 ж. халық санағының қортындысы бойынша қарақалпақтардың 94% өз тілін ана тілім деп санаған. Қарақалпақтың антропологиялық типі Орта Азиялық көне еуропалық нəсіл мен кейінірек келген монғол тектес нəсілдің араласуы нəтижесінде пайда болған. Көне дəуірде Амударияның Аралға құяр сағасын мекендеген сақ-массагет тайпалары, VI ғ. бастап келе бастаған оғыз, печенег, т.б. түркі ұлыстары қыпшақ тайпасымен бірігіп, араласып кеткен. Зерттеушілердің пікірінше, қарақалпақтардың арғы тегі біздің жыл санауымызға дейін-ақ Арыс жағалауынан бастап, Жайық пен Еділ өзендерінің аралығын, Солтүстік Кавказ бен Дешті Қыпшақ даласына дейінгі ұлан-байтақ кеңістікте көшіп қонған тайпалар. Көне жазба деректерге қарағанда, осы атырапты мекендеген қыпшақ тайпасының арасында да қара бөрікті, қара папах, парсы шежіресінде құлағы саяқ, еуропа жылнамасында черные кибуки деп аталатындар болған. Зерттеушілер бір ғана ұлыстың осылайша əрқалай аталуын о баста көп санды болған халықтар тағдыр дүрмегімен шілдей бытырып, дүниенің əр түкпіріне тарыдай шашылып, сан бөлшекке бөлініп кетуінің салдары деп есептейді. IX-X ғ.ғ. бері сан мəрте шабылып, сан мəрте үдере көшкен қарақалпақ халқының азғана бөлігінің ата мекені Тұран жеріне, Түркістанға қайтып оралған. «Көп санды халық ыдыраса, аз санды халыққа жем болады» деген қарақалпақ халқының мақалы, осындай тағдыр тəлкегін меңзегендей. XIV-XVғ.ғ. қарақалпақ этногенезінің қалыптасуына олардың ноғайлармен байланысы елеулі əсер етті. 1611-42 ж.ж. Бұхар ханы Иманқұлдың Сырдария бойына жасаған жорығы кезінде қарақалпақтар қазақтармен бірге бас қоса отырып қарсы тұрды. Ата қонысына оралған қарақалпақтың бұдан кейін де басынан үлкен қиын-қыстау кезеңдері, тар жол, тайғақ кешуі аз болмады. Əсіресе XVIII ғ. қарақалпақ халқының саяси өмірі аса трагедиялы оқиғаға толы болды. 1723 ж. Жоңғар қалмақтарының жойқын шабуылынан ақтабан шұбырындыға ұшыраған қазақтармен қосыла қарақалпақтар да Орта Азияның ішкі аудандарына, Ресей шекарасына ауа көшті. Кіші жүз қазақтарымен күш біріктіріп, қалмақтарды Жайық пен Ембі бойынан ығыстырды. Жоңғар шапқыншылығынан кейін халық «Жоғарғы», «Төменгі» делініп екіге бөлінді. Жоғарғы қарақалпақ Сырдария бойымен өрлеп, Ташкент жаққа көшкен. Сырдарияның Аралға құяр сағасына орналасқан. Төменгі қарақалпақ Кіші жүз қазақтарымен қосылып, 1731 ж. Ресей патшасына бағынды. Ұдайы үдере көшкен қарақалпақтар тек XIX ғ. екінші жартысында Хиуа хандығына бағынып, Амударияның төменгі сағасына түпкілікті орналасты. Сырдарияның батыс атрабына құятын Жаңадария бойын мекендеп мал шаруашылығымен, ішінара егіншілікті, балық аулауды кəсіп еткен жартылай көшпелі қарақалпақ халқы Хиуа хандығының тынымсыз шабуылына ұшырап, 1811 ж. Амударияның сағасына көшіп тынды. Олардың жарты миллионнан аспауының себебі бір ұйымға біріге алмауынан деуге болады. Тіпті 1873 ж. кейін де едəуір уақыт қарақалпақ халқы екіге ажырап тұруға мəжбүр болды. Олардың бір бөлігі Ресейге бағынса, қалған екінші бөлігі Хиуа хандығының құрамында қалып қойды. Осының салдарынан халықтың едəуір бөлігі өзінің этникалық дербестігін сақтай алмады. Мəселен, Хорезм алқабындағы бүгінгі өзбек ұлтына жататын маңғыттар мен аралдық қарақалпақтардың этникалық шығу тегі, мəдениеті мен тарихы, тілі жағынан қарақалпақтарға тым жақын. Орыс əскері Хиуа хандығын күшпен бағындырғанда қарақалпақтардың мекені де Ресейдің отарына айналды. Отарлық езгі артта қалған өндіріс күшінің өсіп дамуына, халықтың экономикалық, əлеуметтік жағдайының жақсаруына кесе көлденең болды. 1924 ж. Қазақстан құрамында Қарақалпақ автономиялы облысы құрылды. 1932 ж. Қарақалпақ автономиялы республика статусын алды. 1936 ж. Қарақалпақ автономиялы республикасы Өзбек ССР-нің құрамына енді. Мемлекеттік статусқа ие болуымен байланысты қарақалпақтың ұлт болып қалыптасуы аяқталды.

	Қарақалпақ жеріне славян тектес қоныс аударушылар дəл қазақ даласына келгендей қаптап қоныстанған жоқ. Бұл жағдай қарақалпақ халқының ата мекенінде толығымен сақталып қалуына, сөйтіп сан жағынан өсуіне, тілі мен дінінің, салт-дəстүрі мен ұлттық өнерінің одан əрі дамуына қолайлы мүмкіндік туғызуы тиіс еді. Алайда, əр аймақта өмір сүруші түркі тектес халықтардың көрген қиындықтары əр алуан. Қарақалпақ халқы түгелге жуық экологиялық апат аймағын мекендеді. Соның əсерінен баланың туылу мөлшері басқа аймақтардан кем болмаса да, сəбилердің шетінеуі жағынан қарақалпақтар алдыңғы қатарда. Бұл өлкеде адамның орта жасы да төмен. Оның үстіне көршілес көп санды өзбек, түрікмен халықтарымен құдандалы болуы да қарақалпақтың өсуіне кері əсерін тигізді.

	Халық мал шаруашылығымен, балық аулаумен қатар суармалы егіншілікпен айналысып келеді. 1997 ж. мəлімет бойынша қарақалпақтың 87% егіншілікпен айналысса, 10% ғана мал шаруашылығымен айналысты. Ру, қауым болып бірігіп канал қазып, суару жүйесін құрды. Су каналдары тартылған. Егістің жебеушісі – Дихан баба аталды. Мақта, жүгері, бидай, арпа, күріш, тары екті. Əр отбасының бау-бақшасы болды. Көшпелі қарақалпақтар көбінесе қой, жылқы, түйе өсірсе, жартылай көшпелі қарақалпақтар жұмыс көлігі ретінде сиыр, өгіз малын көбірек өсірді. Өзбекстанда ауланған балықтың 90%-ын қарақалпақтар беріп отырды. Алайда Арал апатына байланысты балық аулау кəсібі де үлкен күйзеліске ұшырады. Балықты көбінесе қуырып жейді, балық араластырып даярлайтын тағам түрлеріне қарма, уылдырық нан, қақташ (кептірілген балық) жатады. Қарақалпақтар сүт тағамымен қоса қауын, асқабақты көбірек пайдаланады. «Үш ай сауыным, үш ай қауыным, үш ай қабағым, үш ай шабағым» деген қарақалпақ мақалы осының айғағы. Бұл мақал кедейлер мен орта шаруаларға қатысты айтылған. Ал ауқаттылар жыл бойы ет тағамын үзбей пайдаланады. Ұлттық тағам түрлеріне гоже (көже), жарма, быламық, сүт, гүріш (күріш) штуле (ет аралас пысырылған ботқа) палау, кеспе, бауырсақ, бəрен, сорпа, торақ т.б. сүт тағамдары жатады.

	Қолөнері дамыған «Өнері жоқ кісінің, мазасы жоқ ісінің» дейді қарақалпақ мақалы. Əр ата-ана өз балаларын белгілі бір қолөнеріне, кəсіпке баулыған. Əсіресе темір ұсталары мен ағаш шеберлері құрметті. Ұстаханаға əйел мен бала біткен кірмейді. Жүйке ауруына шалдыққандар ұстаханада түнеп шығады. Ол емнің бір түрі саналған.

	Ағаш шеберінің жебеуші пірі – Садуақас деп атаған. Кейбір темір ұсталары зергерлік өнермен де айналысады. Ағаш шеберлері киіз үй тұрғызып, ер тоқым, арба, қайық, кеме жасайтын болған. Əйелдер тоқыма өнерімен, кілем тоқумен, киіз басумен, текемет жасаумен шұғылданды. Жартылай көшпелі өмір кешкендіктен қарақалпақтың негізгі тұрағы қара үй (киіз үй) мен кесектен соққан там үй болды.

	Қарақалпақ халқының шежіре деректері бойынша қоңырат (қият) ашамайлы, қолдаулы, қостамғалы, бағаналы, қарамойын, мүптен, (жауынгер) аталатын екі арыс елден тұрады. Үш-төрт атадан қосылатын туыстар көше деп аталады. Бір махаллада өзара жинақы қоныстанған, шаруашылық жұмыстарын бірлесіп атқаратын туыстар тұрады. Əр рудың өз биі, өз ұраны, өз таңбасы бар. Бүкіл билік билермен қоса дін иелерінің, ел ақсақалдарының қолына жинақталған. Туыс адамдардың некелесуіне тиым салынған. Сирек жағдайда ғана қос əйел алу дəстүрі бар. Егер əйелі бала көтермесе, онда əйел үстіне əйел алады. Сол сияқты жесір жеңгесіне немесе келініне үйленеді. Қалыңмал төлеу дəстүрі сақталған. Оның мөлшері 60, 70, 80 тіпті 90 туармен (ұрғашы мал) өлшенеді. Сондай-ақ қалың малға алты жақсы жатады. Олар: қос мылтық, бас ат (ер сайманымен мінер ат) тет ат (жас жылқы), бас өгіз (жұмыс көлігі), тет өгіз, сегіз баспақ (сиыр мал). Мұның жалпы саны 28 сиыр болады. Үйлену тойында тойбастар, хаужар (ау-жар), сыңсу, беташар айтылады. Əзіл-қалжың түрінде көпір кəде, арқан кəде (үйге кірерде), кемпір өлді деген ырымдар сақталады. Қалыңмалға шамасы жоқ кісілер қарсы құда болумен бітіседі. Қыз алып қашу ғұрпы бар.

	Ата-аналар кенже ұлының қолында тұрады. Туыстық жақындыққа мəн беріп бөле, бажа, құда бала, құдаша болып сыйласады. «Өзіңді – өзің сыйламай, өзгеден сыяпат күтпе» деп дəстүр сыйлау, ағайын-туысты құрмет тұтуға баса көңіл бөлінген. Қарақалпақта «Қызы абыройсыздың – елі абыройсыз» деген де мақал бар. Ол қыз балаға дұрыс тəрбие беруді көздеуден туған мақал.

	Əйел адамдар ат тергеу дəстүрін сақтайды. Əйел күйеуі мен оның бүкіл туыстарын өз атымен атамай, өзінше жарасымды ат қоюы тиіс. Жастар отырысы (қыз бен жігіттердің бас қосып, ойын ойнауы) сақталған. Жеңгелер қайын сіңлілерінің ең жақын сырласы, ақылшысы. Жиен мен нағашы қарым-қатынасына ерекше мəн беріледі. Жиенді нағашысы барынша еркелетіп, сұрағанын беріп құрметтейді. Көп балалы ана бүкіл ауыл-аймақтың құрметіне бөленеді. «Үйінде ұл-қызы бардың, аспанда жұлдызы бар» деп ұрпақ жалғастығын құрметтейді.

	Қарақалпақ – мұсылман суниттер. Зиялы қауым халықты имандылыққа тəрбиелеуге батыл бетбұрыс жасап отыр. Ұлттық мейрам мен ойындарға Құрбан хаит, Ораза хаит, сүндет той, бəйге (ат жарыс), ылақ (көкпар), гүрес (күрес), дəруыз жатады. Өлгендерге ас беру, жеті, қырқы, жүзі, жылы беріледі. Жыл бойы садақа беріледі. Қарақалпақтар сөз өнеріне ден қойған халық. Ойын-тойларда масқарапыз (күлдіргі айтыс) өткізіледі. Қыз бен жігіттің сұрақ пен тапқыр жауабы өткізіледі. Оны қыз бен жігіт айтысы деп атайды. Лаққылар жарысы өтеді. Лаққы деп шешендер, тапқырлық жарыс, əзіл-қалжыңдарды айтады.

	Қарақалпақ – ауыз əдебиетіне бай халық. Фольклорлық жинақтар «Қарақалпақ ауыз əдебиеті үлгісі» 20 том жинақ шықты. Онда Орта Азия халықтарына ортақ «Қобыланды», «Алпамыс», «Ашық ғарип» жырларымен қатар «Қырық қыз», «Шадеяр батыр» жырлары бар.

	«Қырық қыз» атты батырлық эпосы XVIII ғ. Жиен жырау Тоғайұлы 5 күн жырлаған аса күрделі патриоттық жыр.

	XIX ғ. Əжінияз, Бордақ секілді қарақалпақ əдебиетінің классиктері, Күнқожа, Ибраимұлы, Омар Өтеш, Құлмұрат, Сыдық Игаир т.б. ақын-жыршылардың өнерлері халыққа кең тараған. Кеңес дəуірінде А. Бегімов, Ж. Аймырзаев, Т. Қайыпбергеновтер қарақалпақ прозасын биік шыңға көтерді. Қарақалпақтың сөз өнеріне, тілдің адам өміріндегі рөліне ерекше мəн беруі, шешендігі мен қанатты сөздерінің молдығы қазақ тілімен үндесіп жатқандай. Қарақалпақ тілі де қазақ тілі секілді өзінің біртектілігімен ерекшеленеді. Қарақалпақ музыка мəдениеті бай халық. Музыкашыларды əнші, жыршы, сазгерлер мен қиссашылар деп бөледі. Музыка аспабы алуан түрлі: дутар, қобыз, ғаржек, балаян, ной, сырнай, дап, шаң қобыз, т.б. Қарақалпақ əнқұмар халық. Елдің рухани өмірі, қоғамдық əлеуметтік жəй-күйі, тұрмыс-тіршілігі, үйлену тойы мен əртүрлі салт-дəстүрлер, жиын-кеңес əн-жырмен көрініс тапқан.

	Қарақалпақтың дербес ел болуы, автономиялы мемлекеттік статусқа ие болуы, ұлттық тіл мен əдебиеттің, мəдениет пен өнердің өркендеуіне игі ықпал етті.

	Қарақалпақ жері – қазақ, өзбек, түрікмен тəрізді терезесі тең, түбі бір түркі тілдес халықтардың ұзақ уақыттық достығының арқасында біртұтастыққа айналып отыр.

	Ассимиляцияның кері əсерінің зардабын тартқан Ферғана, Самарқандқарақалпақтары жыл өткенсайынсан жағынан азая түсуде. Кейінгі жылдары Бұхара, Хорезм, Түркіменстан қарақалпақтарынан да ассимиляцияның кері əсері сезіліп жүр. Экологиялық Арал апаты да халықты қан жылатуда. Ауру түрінің көбеюі демографиялық процеске кері əсерін тигізіп келеді.

	Қажырлы ел сөзге бекем серттескен Қанағатшыл барға разы, жақсы өскен. Қарапайым қазағымдай момын ел, Қолы мырза, бір-бірімен көптескен» деп К.Салықов жырлағандай жоққа да, барға да шыдамды, достыққа берік еңбексүйгіш Қарақалпақ елінің келешегіне үлкен үмітпен қарауға болады.





3.7. Түрікменстан




	Түрікмен тілі түркі тілдерінің оғыз тайпасына жатады. Түрікмендердің бүкіл əлемдік жиынтық саны 6,5 миллион. 1989 ж. санақ бойынша бұрынғы Кеңестер Одағындағы түрікмендердің саны 3 млн. адам болса, соның 98% түрікмен тілін ана тілім деп санайды. Олардың 94% өз республикасын (Түрікменияны) мекендейді. Түрікмен диаспорасы Өзбекстанда, Қарақалпақстан мен Тəжікстанда, Ресейдің Астрахан облысында, Солтүстік Кавказда бар. Алыс-жақын шетелдерде 3 миллионға жуық түрікмен мекендейді. Иран ислам республикасында 800 мыңдай, Иракта 830 мыңдай, Ауғанстанда жарты миллиондай, Түркияда 100 мыңдай, Сирия, Иордания, т.б. араб елдерінде 300 мыңдай түрікмен бар. Антропологиялық жағынан түрікмендер оқшау тұр. Түрікмендердің бойы биіктеу, ат жақты, сопақ бетті болуы оңтүстік Əзербайжандар мен парсыларға ұқсас. Зерттеушілер түрікмендерді европеоидтық нəсілдің Жерорта теңізінің антропологиялық тобына жатқызады.

	Түрікмен деген ат шамамен IX-XI ғ.ғ. белгілі бола бастаған. Олар өздерінің мəдениеті жағынан отырықшы иран-парсы халықтарымен жəне көршілес Хорезм, Хорасан халықтарымен тығыз байланыста өмір сүріп келеді.

	Түрікмендер Ресей империясына бағынар алдында (XIX ғ. аяғында) бүгінгі Түрікменстан территориясына толық иелік етті. Сондай-ақ бүгінгі Иран жəне Ауғанстан елдерінің кейбір аудандарына орналасты. Түрікмендердің бір бөлігі Маңғышлақ үстіртінде тіршілік етті. Осы өлкеде олар қазақтармен бірге көшіп-қона жүріп, ортақ өмір кешті. Түрікмендер орта ғасыр дəуірінен бастап бірнеше ру, тайпаларға бөлініп келді. Олардың ішіндегі ең ірі тайпалары: теке, елеут (полинуттар), əрсары, сарыңдар, салыры, гоклендер, чаврулар, т.б. тайпалық рулық қарым-қатынас олардың арасында үлкен рөл атқарды. XIX ғ. 80-ші жылдарына дейін патриархалдық-рушылдық қоғам үстемдік етті. Бүкіл түрікмендер «таза қанды» төре тұқымы жəне құлдар болып бөлінді. Қоғамның көпшілік халқы аралас қанды төре тұқымынан тұрды. Олар түрікмен жəне моғол, түрікмен жəне қалмақ, түрікмен жəне өзбек тұқымдарының қан араласуынан пайда болған «ақ қандылар» еді. Олардың көпшілігі иран-парсы тілділер болатын. XIX ғ. 60-70-ші жылдары Ресей мемлекетінің құрамына Бұхар əмірлігі, кейін Хиуа хандығы қарады. 1862-1885 ж.ж. Ресей құрамына Оңтүстік Түрікменстан өлкесі бағынды. Оны Закаспий облысы деп атады. 1898 ж. бастап бұл өлке түгелдей Түрікменстан өлкесіне енді. Бұл кезде түрікмендердің көпшілік тайпалары жартылай көшпелі өмір кешті. Суармалы жерлерде ірі қара мал өсірді. Сөйтіп, олар мал шаруашылығы мен егін шаруашылығын қатар өркендетті. Бір отбасы екіге бөлініп, бір тобы мал бағумен, екінші тобы егін егумен айналысты. Егін шаруашылығымен көбінесе халықтың кедей тобы айналысты. Ал ауқатты отбасылары оларға өзіне тиісті жерлерін беріп – егін ектіріп, өнімін өздері алып отырды.

	XIX ғ. ортасына дейін түрікмен даласы əлденеше рет Хиуа, Бұхар, Иран феодалдарының шапқыншылығына ұшырап, халық талау тонауды бастан кешірді. Сонымен бірге түрікмен феодалдарының да өзара талас-тартысынан қара халық азап шекті. Оларды қайыршылық пен қараңғылық тұншықтырды.

	Осы жағдайлардың бəрі түрікмен халқының саяси-қоғамдық, экономикалық жəне мəдени өркениетіне үлкен кедергі болып келді.

	1917 ж. Қазан төңкерісі əсерінен патшалы Ресей тақтан құлады. Ресейдің алыс аймақтары (соның ішінде Түрікменстан да) еркіндікке қол жеткізді. Кеңес үкіметі орнап, бай-манаптардың дүние-мүлкі тəркіленіп, малдары ортақтастырылды. Түрікмен даласында колхозшы шаруалар мен жұмысшы (балықшы, мұнайшылар) топтар бірігіп ауылда да, қалада да Кеңестер ісі қолға алынды. Түрікмен қышлақтары отырықшылық өмірге көшіп, кенттер салынып, мектептер ашылып, түрлі мамандықты меңгеруге мүмкіндік туды. Бірақ олар Кеңестік Ресейдің мақта, мал өсіретін екінші шикізат базасына айналды. Басқару қызметтеріне орыс ұлтының өкілдері мен жергілікті жердің коммунист-белсенділері орналасып басшылыққа ие болды.

	1991 ж. Кеңестік Ресей державасы құлағаннан кейін Кавказ, Балтық жағалауы, Орта Азия мен Қазақстан өз алдына жеке-жеке мемлекет болып бөлінді. Орта Азияны мекендеуші халықтардың тарихи-əлеуметтік, мəдени-экономикалық хал-ахуалы бір-бірімен тығыз байланысты тілі мен діни наным-сенімдері де бір-біріне ұқсас. Түрікмен елі түркі тілдердің оғыз тобына жатады. Түрікмен деген сөз шығу тегі «түркі адамы» деген мағынаны білдіреді.

	«Түркі+мен», «мен түрікпін» деген сөздің мағыналық синонимі. Адай руы түрікмендерде де, қазақтың Кіші жүзінде де бар. Олар IX-X ғ.ғ. Оғыз мемлекетінің құрамына енген жауынгер тайпа болған. Адай сөзі Маңғыстау түбегінде жеке (ада) өмір сүрген еркін жүруді аңсаған адам дегенді білдіреді.

	Адайлар өте жауынгер, ешкімге бағынбай өз беттерімен тіршілік етуші ер тұлғалы тайпа болған. Адайларда «Танысаң Адайыңмын, танымасаң Құдайыңмын!» дейтін аңыз да бар. Қазақстандық адайлар 1940 ж. дейін колхоздастыру кезінде Кеңес үкіметіне бағынбай, Түрікменстанның құмына сіңіп банды болып еркін жүрген. Тек 1940 ж. ғана оларды Кеңес үкіметі ауыздықтап тəртіпке көндірді.

	Жалпы Адайлар жөнінде Махмұд Қашғаридің түркі сөздігінде де айтылған. Ертеде Оғыз мемлекеті құлағаннан кейін Адайлар Қыпшақ əскери одағына кіріп, Батыс Қазақстан өлкесінің Ембі, Ойыл, Сағыз, Жайық жағалауларына жəне оның алыс аймақтарына иелік еткен. Сөйтіп, Алтын орда, Көк орда, Ноғай ордасы хандық тəртібінен кейін XV ғ. Қазақ хандығының құрамына енген.

	Байұлы руының құрамы 12 рудан тұрады. Олардың ішінде Адайдан басқа ірі рулар Таз жəне Алаша деп аталады. Таз руының тармағынан Адайлар шығады. Түрікмен халқының Чаудар руы ішінде Адайлар аты көбірек кездеседі. Сондай-ақ Түркияның Юруктер тайпасы ішінде, Оңтүстік Ауғанстандағы жəне Солтүстік батыс Тəжікстандағы пуштулар арасында да Адай рулары кездеседі. Олар өздерін дурлар деп атаған. Осы тайпадан Ауған патшасы Шах Адраим шыққан. Түрікмендер арасында «Алаша» деген де ру бар. Ендеше «Алаш, алаш болғанда, Алаша хан болғанда» деп басталатын аңыздардың түбі де түркі қазақтар мен түрікмендердің бір қандас екенін дəлелдей түседі.

	XVI-XVIII ғ.ғ. адайлықтар Маңғыстау түбегінің бойында көше жүріп, оңтүстікте түрікмендермен ауылыаралас, қойы қоралас болды. Түрікмендердің бір бөлігі қазақтармен қоян-қолтық аралас-құралас өмір сүрді. Тіпті адай-түрікмендері қазақ пен түрікмен руларының қосындысынан пайда болды деген де аңыз бар. Түрікмендік адайлар Кіші жүздің Шөмекей, Төртқара, Беріш, таз, т.б. руларымен тығыз байланыста болды. Олар көп уақыт Хиуа хандығының қарамағында Қарақалпақстан, Дашауыз, Хорезм облыстарының территориясында бірге өмір сүріп келді. Қазақ-түрікмен байланысы Бұхар хандығы территориясында да іске асып келді. Қазақ-түрікмен халықтарының мəдени өміріндегі байланыс Көрұғлы поэмасынан, Қорқыт ата жырларынан да көрініс тапқан. Бұл оқиғалардың бəрі IX-X ғ.ғ. Оғыз хандығы негізін қалады. Оғыз хандығының дəуірі Əзербайжан, Түрікмен елдері мен Қазақ елінің түп атасы түрік екенін білдіретін бірден-бір айғақ.

	Маңғышлақ түбегі мен Үстірт қыратындағы жəне Балқан тауындағы, Қара Боғаз-Гам түбегіндегі бірыңғай геологиялық құрылыс, қазақ-түрікмен халықтарына ортақ көрініс. Түркі тайпаларының көшпелі өмірі жəне жерге деген жекеменшік иеліктің болмауы бұл жерлерді, ортақ мұра ретінде пайдалануға мүмкіндік туғызды. Сондықтан да Үстірт пен Балқан тауын (Кавказды) қазақтар мен түрікмендер ұзақ уақыт ортақ пайдаланып келді. Ал қазақ пен түрікмендердің фольклорлық шығармаларының кейіпкерлері Алдар көсе, Ерсары батырлар, екі жұртқа ортақ болып келді. Мəселен, Мұрын жырау Ерсары батыр туралы жырында оны Маңғышлақтан Қарақұмға көшіп келіп, сол жерде өсіп-өнді деп жырлайды. Балқан тауындағы (Кавказдағы) бір шың да, осы батырдың атымен аталады. Əбілғазы жырында түрікмендік Ерсары руы Балқан тауын мекендейтін Сарылардан шыққан деп жырлайды.

	Түрікмен əдебиеті эпостық шығармаларға, дастандар мен ертегілерге бай. XVI ғ. жарық көрген 12 жырдан тұратын «Қорқыт ата кітабы» əдеби мұрасы мен «Көрұғлы» эпосында түрікмен халқының ертедегі тұрмыс-тіршілігі діні мен наным-сенімі, эпостық дəстүрлері бейнеленген.

	Түрікмен тілі – Түрікмен республикасының мемлекеттік тілі. Қазіргі түрікмен тілінде ірілі-ұсақты диалектілер мол. Зерттеушілер оларды үш үлкен топқа бөліп қарастырады. Түрікменнің əдеби тіліне Теке диалектісін негіз етіп алған. Оғыз бұтағын құрайтын түрік, əзербайжан тілі қазақтардың түсінуіне анағұрлым жеңіл. Өйткені өзінің тарихи дамуы барысында түрікмен тілі қыпшақ тілдерінің əсеріне ұшырап, оның белгілерін қабылдаған.

	Түрікменнің əдеби тілінің қалыптасуы XVII ғ. Əбілғазы ханның тұсына сай келеді. Осы кезден бастап түрікменнің ауыз екі сөйлеу тілі жазба тілмен байланысты дамыған. XVI-XVIII ғ.ғ. түрікмен жерінде араб жазуы өркендеді. XIX ғ. түрікмен тілінде баспа арқылы кітаптар шығып таратылды. 1913 ж. И. А. Беляевтың тұңғыш «Орыс-түрікмен сөздігі», ал 1915 ж. «Түрікмен тілінің грамматикасы» кітабы шықты.

	Түрікмен жазба мəдениетінде XIX ғ. басына дейін араб алфавиті үстемдік құрып келсе, 1930 ж. бастап латын алфавитіне көшті, ал 1930 ж. бастап кириллицаға көшу ісі қолға алынды. Егемендік алуымен байланысты Түрікменстанда 1996 ж. бастап латын алфавитіне көшу ісі қайта қолға алынды. Ал Иран, Ауған, Түркия мемлекеттеріндегі түрікмендер араб алфавитін қолданады.

	Тілдің дамуына (əсіресе жазба мəдениеттің) миссионерлердің əсері күшті болды. Қазан төңкерісіне дейін Түрікменстан жерінде жасанды «Орта Азияның шағатай» тілі өркендеді. Бұл тілді Хиуа, Бұхар өлкесінен, тіпті əріректе (X ғ.) Арабстаннан ауып келген қожалар таратушы болды. Ал XX ғ. басында Ресей миссионерлері орыс тілі (алфавиті) мен христиан дінін таратуға, араб мектептерімен қатар қалаларда орыс немесе аралас тілді мектептер ашуға мүдделі болды.

	Түрікмен тіліндегі сөздік қорына мəн берсек, оның басым бөлігінде арабтың, иранның сөздері көбірек кездеседі. 70 жылдық кеңестік дəуірде орыстандыру саясатының күшті əсері болды да, термин сөздердің көпшілігін орыс тілі арқылы енген интернационалдық термин жаулап алды. Ол экономика, тұрмыстық техника, саясатпен байланысты орыс тілінен ауысып, түрікмен тілінің лексикасынан қомақты орын алды. Мəселен, колхоз, совхоз, коммунизм, социализм, идеология т.б. сөздер.

	Украинаның көрнекті шығыстанушысы, ғалым А. Крамскойдың пікірі бойынша түркі тілдерінің ішінде түрікмен тіліне жақын тіл əзербайжан жəне түрік тілдері болып келеді.

	Теке руының диалектісі бойынша түрікмен тілінде барар, келер деген сөздер бар. Сондай-ақ, осы шақтағы етістіктер alyan (берущий) beчуоn (дающий) деген формада жиі қолданылады. Ал етістіктің өткен шағы формасында алан – алушы, бетен – беруші болып келеді. Түрікменнің қалалық отбасында орта есеппен 3-4 бала, ал ауыл-селода 5-6 баладан болады.

	Бүгінгі түрікмендер отбасында сол халықтың сан ғасырлық ұлттық əдет-ғұрпы сақталған. Ол халыққа тəн ізгілік, мейірімділік, əр адамның басынан тек жақсы мінез-құлықты күту болып саналады. Олар бір-бірінің ішкі өміріне қоян-қолтық араласып кетіп, бір-бірімен белсенді қарым-қатынас жасайды. Көрші-қолаңға көмектесіп тұруды қалайды. Оларға өзімшілдік (эгоизм) деген жат. Керісінше басқалардың қуанышына да, қайғысына да ортақ болып, бірге бөліскісі келіп тұрады. Соның нəтижесінде түрікмендер арасындағы басқа ұлт өкілдері өзін жалғызбын деп сезбейді. Бұл бүгінгі нарық жағдайында адамдардың бір-бірімен жақын қарым-қатынас орнатуға оң ықпал ететін этникалық іс-əрекет. Басқаша айтқанда, бүгінгі батыстық эгоистік қарым-қатынастан сақтанудың тиімді жолы деуге болады.

	Түрікмен халқында ежелден тəн қасиет достықты, жайдарылықты, бейбітшілікті, қонақжайлықты марапаттау болып келеді.

	Бүгінгі қалаларда кірпіштен салынған зəулім үйлердің жанында 4-6 қанатты киіз үйлер тігулі тұрады. Ол үй иесінің жазғы үйі ретінде пайдаланылады. Сондай-ақ киіз үй түрікменнің күндіз əуе айналар ыстығынан, түнгі құмның суығынан қорғайды. Ағаш пен киіз қосындысынан құралған киіз үй бірқалыпты температураны ұстауға қолайлы.

	Киіз үйдің ішкі мүліктерінің бəрі киізден, жүннен, бояу мен терілерден тұрады. Олар: ұлттық ою-өрнектермен əшекейленген болып келеді.

	Түрікмен өлкесінде түрлі ашық бояулармен өрнектеу өнері кең дамыған. Өсімдіктерден жəне табиғи тұнбалардан түрлі бояулар жасау, оны қолөнерінде кеңінен қолдану кең жайылған.

	Түрікмендер көбінесе қызыл түсті жақсы көреді. Жас қыздардың, бойжеткендердің киімдерін түрлі ою-өрнек салып тігеді. Олардың түсінігі бойынша қызыл түстің магиялық қасиеті бар. Ол түрлі жауыздықтардан сақтайды деген наным-сенім мол. Сонымен бірге қызыл түсті маталар тұрмыста қолдануда төзімділік танытады. Қызыл түс қуаныштың, бақыттылықтың бегісі болып саналады.

	Түрікмендерде қариялар қызыл түске, қоңыр түсті жібектерді қосып кестелеп, одан көйлек, камзол тігетін болған. Көк жəне жасыл түсті бояу өндіру технологиясы жетілдіріліп, анардың қабығынан немесе шайдың жапырағынан алатын болған. Түрікмен тоқымашылары 18 түрлі бояудың түрлерін қолданады. Неғұрлым бояу түрлері көбірек қолданылса, соғұрлым тоқыма өнерінің əдемілігі арта түскен. Тоқыма өнерінде олар крахмалды, тас көмірдің күлін де қолданған. Олар затқа əрі мықтылық, əрі əсемдік көрік береді. Маталардың судырына да ерекше мəн берген. Шағидың (кетени) алуан түрлерін жасап шығарған. Шағи көбінесе əйелдердің көйлегі мен орамалдарына қолданылған. Шағи шапанды еркектер де, əйелдер де киетін болған. Түрлі жіптен тоқып балалар киімдерін, түскиіз, төсек жапқыштар жасаған. Кетениден (шағидан) жасалған көйлек жас əйелдердің сəнге киетін киімі ретінде күні бүгінге дейін күнделікті тұрмыста кеңінен қолданылуда. Оны киген əйел сұлуланып, қуанышқа бөленеді.

	Кетеден тоқылған кестелі көйлекті қолдан тоқып жасайды. Ол өте қиын, күрделі еңбек жұмсауды қажет етеді. Оны ескі бұл тоқитын «тора» атты қол станогімен тоқиды. Көйлектің жағасына, жеңіне, етегіне түрлі өрнек салады. Кейде үш бұрышты шəлі тоқиды. Оның ұзындығы үш метрге дейін болады. Ою өрнектер қызыл, көк жəне ақ түсті суреттерден тұрады. Өрнек салып тоқылған шəлі қымбат тұрады. Тоқымашы-шеберлер өрнектің түзу шығуы үшін айнаға қарап отырып тоқиды.

	Сондай-ақ тақиялар да тоқиды. Тақияларға өрнек салу Орта Азия елдерінде біздің заманымыздың VIII ғ. бері пайдаланылып келе жатқан өнер. Тақия тігу де үлкен шеберлікті қажет ететін мамандық. Орта Азия елдеріндегі халықтардың тақиясы өрнекпен ерекшеленіп көзге түседі. Мəселен, өзбек тақиясын тəжік немесе түрікмен тақиясынан ою-өрнектеріне қарап ажыратуға болады. Тақия дөңгелек, төрт немесе алты бұрышты, биік немесе аласа болып келеді. Тақия біріншіден, басты қатты ыстықтан қорғаса, екіншіден, əр елдің ұлттық ерекшеліктерін білдіреді. Үшіншіден, бас киім басты сыртқы магиялық күштерден сақтайды деген сенім де болған. Мұсылмандардың бас киімді қастерлеп, төрге іліп қоюы, оны біреулерге бермеуі – осы діни сенімдерден туған. Тақияны қымбат барқыттан, шұғадан, жібектен немесе сəтеннен, шыттан тіккен. Көбінесе қымбат жəне əдемі кəтени материлынан тігу сəн болған. Түрікмендер тақияны ертеде бөріктің ішінен киген. Байка сияқты матадан ұл мен қызға 40-нан шыққаннан кейін тақия тігіп, баланың басына кигізіп қояды. Еркектер шаштарын алып, тақияны тақыр басына киеді.

	Түрікмендердің құрметті бас киімі қозы, тоқты терісінен (əдетте қаракөл теріден) бөрік тігіп кию сəн болған. Бөріксіз түрікмендерді көрмейсіз.

	Түрікменнің ұлттық костюмінде ұл бала мен қыз баланың киімдері ерекше белгілерімен көзге түседі.

	Қыздар мен бойжеткен қалыңдық бастарына жұмсақ ашық түсті жібектен күміс жібектермен оюлап тіккен тақия киеді. Оның төбесінде кішкене гунбасы4 болады. Гунбасының басына ертеректе құстың қауырсынын қадаған. Ол қызды жамандықтан сақтайды деп ырымдаған. Қыздың басындағы гүлдің суреті оның əдемілігінің жəне пəктігінің куəсі болып саналған. Ал басында мұндай тақиясы жоқ қызды абыройынан айрылған немесе күйеуден қайтып келген қыз ретінде санаған. Қыздар шашын тақияның астынан бұрымын төрт өрім етіп өретін болған. Оның екеуі кеуде (алдыңғы жақтан) ал екеуі артқы жақтан көрінген.

	Қыз күйеуге тигеннен кейін де өзінің қыз күніндегі киімін киіп тоздырған. Бірақ оның киімдерінің кейбір белгілері (мысалы, қызыл тақия кимеу, қыз күніндегідей бұрымын төрт өрім етіп өрмеу) сақталған. Қыздар тұрмысқа шықаннан кейін тақияны тастап, той кезінде басына «балсасай5» (орамалды) тартып жүретін болған. Қыздардың бас киімін келін болып түскенде ауыстырудың белгілі мəні бар. Бұл рəсім салтанатты той кезінде, көңілді жағдайда, ойын-сауық үстінде іске асырылады. Қалыңдықты екі жақ болып тартысып, жеңген жағы (əдетте жігіт жағы жеңеді) қалыңдықтың басына ала жіптен тоқылған ноқтаны6 (құлынның басына кигізетін жүгенді) кигізеді. Күйеу жігіт оның бауынан үш рет тартады да, (ол келіншек енді күйеуге бағынышты дегені) тақияны түсіріп, жаулықты басына салады. (жаулықты үлкен жеңгесі кигізеді). Қыздың жанына еріп келген жолдас қыздары тақияны алғызбауға тырысады. Бұл жерде де жеңгелер жеңіске ие болады да, қалыңдықтың басына үлкен ақ орамал тартады. Оны əдетте көп бала тапқан құрметті ана кигізеді. Ал тақияны қыздың сіңлісіне ырымдап береді. Бұл ырымдарда көзделетін мақсат қыз баланың ана болуы, үлкенді сыйлауы, ұрпақ жалғастырушы екенін білдіру.

	Тақия тігу көп еңбектенуді, өнер шеберлігін көрсетуді қажет етеді. Оны кейде екі шебер қатар еңбектеніп тіксе, екіншісі өрнектеп кестелейді. Кестелер де белгілі мақсат-мүддені білдіруге арналуы тиіс. Тақия өрнектері сан ғасыр өтсе де күні бүгінге дейін сақталып келе жатқан ұлттық өнер туындысы. Бірақ ою-өрнекті тігу технологиясы əртүрлі болып келеді. Бұны өнердің ұлттық шеберлігі деуге болады. Ерлер тақиясы, əйелдер тақиясына қарағанда қарапайымдылығымен, бірізділігімен көзге түседі. Ол еркектердің салиқалы, байсалды болуын көздеуден туған. Тақияны айнала өрнектеген көлденең сызықтар ол түрікмен жігіттерін бірлікшіл болуға үндейді. Сөйтіп, оларды жауға белсенді соққы беруге шақырады. Бас киімдегі өрнектердің мазмұны бай, бақытты, қуанышты, көп балалы болуды білдіреді. Осы ойдың бəрі кесте тілімен берілген. Түрікменнің əр ру, тайпаларының өзіне тəн стиль (қолтаңба) талғамы, ой толғаныстары ою-өрнектермен берілген. Түрікмен шеберлері (қолөнер шеберлері) киім-кешектерді көбінесе күміспен көмкеруге баса көңіл бөлген. Алтынды сирек қолданған. Біріншіден күміс қолдануға икемді, майысқақ металл, екіншіден жарқыраған пəктіктің, адалдықтың символы болып саналады.

	Соғыста түрікмен қыздары ерлермен бірге қолына қылыш алып, найза алып елін жаудан қорғаған. Қылыштауда еркектердің басын дулығасы мен қалқан қорғаса, əйелдер дулыға орнына күнделікті тұрмыста киетін басында үкісі бар гулбаны7 киіп қорғаған. Қыздар кеудесіне қалқан, қолына темір білезікті шынтаққа дейін киген. Қыздар мен жігіттердің соғыста киетін сауыттары күмістен жасалғандықтан, онша ауыр емес, 3-5 кг. дейін салмағы болған. Оның үстіне күміс қалқан жараланған адамға антисептикалық қызмет еткен. Соғыста қатты терлегенде адам денесінен шығатын зиянды химиялық заттарды залалсыздандырып отыруға да күмістің пайдасы болған. Мұндай күміс қалқандарды зергерлер асқан шеберлікпен жасап, асықпай істеген. Бір қалқанды істеуге жарты жылдан бір жылға дейін уақыт кететін болған.

	Түрікмендерде əшекей заттарды жасауда белгілі ырымдар көзделген. Мысалы, ақ жəне қара сымдарды айқастырып бұрау жаман көзден сақтайды деп ырымдаған. Сондай-ақ күміске алтынды жалату немесе қойдың тоң май мен балды араластырып беру арқылы жастардың өмірі сəтті жəне тəтті болады деп ырымдаған. Күні бүгінге дейін жас жұбайлар неке сарайына барғанда қалыңдық пен күйеуге осындай аралас тағамды ұсыну арқылы олардың некелерінің бақытты болуын тілеген. Немесе жас балаға алтын жалатқан күміс түйреуіш ұсынып, олардың тіл-көзден аман болуын тілеген. (əсіресе жаңа еңбектеп жүрген нəрестелерге кеудеше кигізіп, соған түйреуішті түйреген). Аналар жас балаға бубенчик тартқызып, сол арқылы оның қайда баратынын анықтайтын болған.

	Түрікмендер арғымақ атты ерекше құрметтеген. Оны туған бауырынан кем санамай, соғыста жанын сақтайтын құдірет санаған. Ертоқымға піл сүйегін қыстыру арқылы аттың жарықта жеңіске жетуін тілеген.

	Түрікмендер ішекті ұлттық аспап дутарда ойнап күй тартқан. Гундук атты музыкалық аспапта əдемі дауысты созып айтатын жыр орындауға ерекше мəн берген. Амударияның орта ағысында шығатын най-қамыстан гундукты даярлап оған ішек тағады. Дутар жасаушы ұста тек ағаш шебері ғана емес, оның даусын да қалыпқа келтіретін музыкант болуы керек.

	1995 ж. Алматы облысында тұңғыш түрікмен халқының мəдени орталығы құрылды. Бұл орталықтың мақсаты Қазақстандағы түрікмен мəдениетін жандандыру, екі елдің мəдени байланысын күшейту, Қазақстандағы түрікмен диаспорасының мүддесі үшін қызмет ету болды. 1998 ж. Алматы облыстық түрікмен мəдени орталығы Маңғыстау облысындағы мəдени орталықпен, ал 2004 ж. Қостанай мəдени орталығымен байланысқа түсті. Алматы облысының əкімдігінің қолдауымен 1997 ж. ақпанда мəдени орталық Түрікмен мемлекетінің президенті С. Ниязовпен кездесіп пікірлесті. Екі елдің мəдени делегациясы «Елім-ай Түрікменстан» бірлестігімен мəдени байланысты үзбей жасап тұру үшін шарт жасасты. Мəдени орталықтың төрайымы Аннакулова Гүлнар Атабайқызы 2001 ж. ҚР Президенті Н. Ə. Назарбаевтың қолынан «Достық» орденін алды. Сондай-ақ 1996 ж. Түрікменстан Президенті С. Ниязов «Отанды сүйгені үшін» медалімен марапатталды. Мəдени орталықтардың байланыстары күшейтіліп, радио, теледидардан сөйлеушілер көбейді. Олар əр мəдени орталықтардың істеп жатқан игілікті істері жайында пікір білдірісіп, ел аралық достықты күшейтуге қызмет етті.

	Түрікмен мəдени орталығы баспа ісімен де айналысуда. 2002 ж. қазақ тілінде Мақтымқұланың өлеңдер жинағы аударылып басылды. 2003 ж. «Сорос» қоры есебінен музыка зерттеуші доктор Шахым Гулыевтың түрікмен музыкасы жайында екі кітабы қазақ тіліне аударылып шығарылды. 2002 ж. академик Курбек Аманиязовтың «Маңғыстау Түрікмені» атты альбом 3 тілде (қазақша, түрікменше, орысша) жарық көрді. Музыкалық диск ретінде 2002-2008 ж.ж. түрікмен музыкалық шығармалар Антологиясы шығарылды.

	2004 ж. 31 арнадан «Қазақстандағы 100 халық». Сондай-ақ 2004 ж. Достық телеарнасынан «Қазақстан халықтары», 2008 ж. Мир арнасынан «Орта Азия халықтары тағдыры» бағдарламалары берілді. 2005 ж. 31 наурызда Түрікмен Президентінің «Сатр» балалар үйіне диплом, 3000 доллар сыйлық берілді. Ақпараттық құралдар арқылы Қазақстандағы түрікмендер туралы мақалалар жиі жарияланып тұрады. 2005-2008 ж.ж. Түрікмен мəдени орталығының төрайымы Г.Аннақұлованың жəне Л. Хошаеваныңел президенті Н. Назарбаевтың Қазақстан халықтарына жолдаған құттықтау сөздері теледидардан берілді. «Үш қыз» атты балалардың би тобы ұйымдасты. Түрікмен мемлекетінің суретшісі Шудхур Орадовтың шығармаларынан көрме ұйымдастырылды. Мəдени орталықтың жұмысына Алматы, Маңғыстау, Қостанай, Қарағанды облыстарындағы Кіші Ассамблея өкілдері белсене қатынасып өздерінің іс-тəжірибелері жөнінде пікір алмасып отырады.

	Семья қоғамдаса тіршілік етудің алғашқы формасы ерлі-зайыптылардың некелесіп бірге өмір сүруі қоғамдық заңдармен, оның ішінде діни заңдармен байланысты туып өрбіген. Семьялық қарым-қатынасты реттеуде мемлекеттік заң түрлерімен бірге түрлі діни ережелер де қолданыста қызмет етті. Мəселен зооастризм діні кезінде семьялық-некелік қатынасты дін заңы қатты қолдаған. Алғашқы қоғамдағы адамдар арасында көп некелік қатынастың болуы, кейін жекеменшіктік қарым-қатынаспен байланысты бір некелік қатынастың орнауына экономикалық заңдылық үстемдік етіп келді. Мəселен феодалдық қоғамда ауқатты адамдардың екі-үш немесе одан да көп əйел алуға құқы болды. Ертедегі хандардың жаулап алған елдердің бəрінен ұнаған қыздарды меншіктеп ала беруі бұған дəлел.

	Ерлі-зайыптылардың отбасын құруы – қалың мал беріп əйелді сатып алуға негізделген. Əр əйелге балалары өскен соң жеке мал-мүлік, жер беріп бөлек ауыл етіп шығарып отырған. Көп əйел алудың бұл түрін ғылымда эндогамиялық некелесу деп атайды. Түркі тілдес халықтардың тіршілігі малмен байланысты болғандықтан əр балаға мал, жер бөліп беруге экономикалық-тұрмыстық жағдай қолайлы бола бермеген. Ағайынды екі қыздан туғандар өзара (бөлелер) некелесе берген. Себебі туыстық мұсылмандарда əке жағы бойынша есептелеген. Бұл да дүние-мүліктің басқа тайпа-руға кетіп қалмауын есептеуден туған. Сөйтіп, ана жағынан туыс ерлер бір-бірінің қыздарын ала берген. Жақын адамдардың бір-бірімен некелесуі арабтар арқылы Орта Азия елдеріне тараған. Арабтар бір емшекті ембесе, ерлі-зайыпты бола беруге рұқсат деп уағыздаған. Кедейліктің азабын көбірек тартқан арабтар мұсылман діні бойынша некелесу заңын осылайша өмірге икемдеген. Тіпті Қазан төңкерісіне дейінгі түрікмендер 35-40 жасқа келгенше мал-мүлкі болмағандықтан, үйлене алмай ұзақ уақыт жалданып, мал табудың харекетін жасаған.

	Мұсылман заңы əйелдердің ерлеріне адал, берілген болуын қуаттайды. Ерлі-зайыптылардың арасындағы адалдықты дін жолымен қатаң сақтауды түрікмендер қыз баланың санасына жастайынан сіңірген. Еріне адалдық жасамаған əйелді шариғат заңы бойынша «талақ» етіп, халық алдында масқаралайтын болған. Сондықтан кеңестік дəуірге дейін түрікмен отбасында айырылысу деген болмаған.

	Түрікмендер баланың көп болуын қалаған. Себебі ауыр тұрмысты жеңу үшін семьяда еңбекке жарамды жандардың көп болуын қажетсінген. Отбасында баланың көп болуымен байланысты олардың арасында ауру-сырқау да жиі кездеседі. Ауыр тұрмыс, азық-түліктің, түрлі витаминдердің жетіспеуі бала өлімін көбейтті. 10 жасқа толғанға дейін табиғи електен өтіп, денсаулығы мықтылары ғана қатарға қосылатын болған.

	Жастар кішкентайынан еңбекке шынығып, табиғаттың қатаң құбылыстарына төзе білген. Мал бағуға, аң аулауға, ат құлағында ойнауға, еңбекке, мергендікке бейімделе тəрбиелеген. Жастардың өнерге бейімділігі түрлі жарыстарда (күресте, аударыспақта, көкпарда, атыста) сыналып, көзге түскендерді батыр, мерген деп мадақтайтын болған. Əлеуметтік тұрмыстық, некелік қарым-қатынаста түрлі сынақтардан өтіп шыңдалған азаматтар діни-рухани жағынан да марапатталып, оларға арнап өлең-жыр, мақал-мəтелдер шығарған. Сөйтіп, жастарды əрі еңбекке, əрі тұрмыстық қарым-қатынасқа бейімдей тəрбиелеген.

	Жастайынан əдеп заңы мен шыңдалып өскен жастар отбасында ата-баба рухын, елін-жерін қорғауға əрқашанда дайын болған. Ал жерге ру-тайпа, қоғам болып иелік еткендіктен сол жердің де, ру-тайпаның да иесі ру асқақалдары, сұлтандар болып саналған. Олар өз қарамағындағы елдің де, жердің де, жер бетіндегі орман, су, т.б. байлық атаулының ортақ иесі саналған.

	Түрікмендердің ойын-сауығы ат ойындарынсыз өтпейді. Жарыс, алтын қабақ ату, аң аулау істерінің бəрінде арнайы жаратылып үйретілген аттарды пайдаланған.

	Түрікменнің ат бапкері өз ісіне аса жауапкершілікпен қараған. Олардың бойында атты бағушылық, атқа жақсы отырушылық, ат жаратып баптаушылық, жылқы малының қасиетін мүсініне қарап байқап сынаушылық қасиеттердің бəрі жинақталған. Олар малдың ауруын таба жəне емдей білетін зоотехник-ветеринарлар. Ат сынай білу өнерін түрікмендер жасырын ұстаған. Оған жылқы малын өте жақсы көретін, оны жастайынан бағып-қағып, бақылауға үйренген жастар тəрбиеленген. Ал ат баптау өнері атадан балаға мұра ретінде берілген. Атты баптау оны жемдеумен, азықтандыру ісімен тығыз байланыста іске асырылады. Атты баптаушы əуелі аяңдап, кейін шоқырақ шабыспен үйретеді. Жылқы иесін иіскеп таниды. Иесі жоқ болса кісінеп іздейді. Олардың əдемі мүсінін өлең-жыр, дастандарға, əндерге қосып жырлаған. Арғымақтарға арнап күйшілер күй шығарған. Осындай тамаша жыр Көрұғлының арғымағын суреттеуі немесе «Горқұт ата» (Қорқыт ата) жырында оның астындағы тұлпарын сипаттауынан көруге болады.

	Түрікмен халқының аспаздық өнері де ерекше. Түрікмендер тағамды ықыласпен беріле даярлау арқылы қонағына деген ішкі сезімін білдіреді. Тəтті даярлаған тағам дəмділігімен, асқазанға жұғымдылығымен бірге қонақтың көңіл күйінің көтеріңкі болуына əсер етеді.

	Түрікмендер қонағын бай дастарханмен қарсы ала отырып, құдалық-достықты да, ел билігінің келелі мəселелерін де, бітім-бейбітшілікті де шеше білген.

	Халықтың тағам даярлау асханасы мыңдаған жылдар бойы қалыптасқан дəстүр. Тағам даярлап қонақ күтуде əр халық өзіндік ерекшелігімен көзге түседі.

	Түрікмендер табиғаттың тауы мен тасын, өсімдіктер дүниесін терең зерттеп, əр өсімдіктің өзіндік қасиеттерін бағалай білген. Мəселен тау өсімдіктері мен дала өсімдіктерінің қасиеттерін жақсы білген. Оларды күнделікті өмірде тамақ ретінде де, дəрі ретінде де қолдана біледі.

	Түрікмендер шорпаны баптап пісіреді. Бидайдың немесе арпаның жармасынан тəтті каша жасай алады. Той дастарханына түрлі шөптер мен күріш жəне семіз қой етінен палау жасайды. Етпен самса, пирог, т.б. тағамдарды даярлайды. Олар ауыр еңбектен жəне жорықтардан кейін достарына палау беруді жақсы көрген. Себебі палау адамның күш қайыратын тез орнына келтіреді.

	Түрікмендер құс етінен де түрлі тəтті тағамдар даярлауға шебер. Түрікмендердің аса құрметтейтін десерт тағамы қауыннан жасалған сусындар. Олар қауынды тіліп күнге кептіріп, өріп қыста да сыйлы қонағына береді. Немесе тəтті қауынды қыс ортасына дейін сабанда сақтайды. Сондай-ақ, олар қарбыз, жүзім, анар, өріктерді кептіріп те, шырынын алып та пайдаланады. Түрікмендер асқабақты өте жақсы көреді жəне оны жыл бойы пайдаланады. Одан манты, бəліш жасайды. Сонымен қатар, бұзау етін, саңырауқұлақты, қызыл бұрышты, картопты, қызанақты да баптап пісіріп пайдаланады. Сөйтіп, асты дəмді жəне ерекше хош иісті етіп беруге тырысады. Ғасырлар бойы түрікмендер адамның туып дүниеге келуі (шілдехана, тұсау кесу, атқа міну, мектепке бару т.б.) байланысты жəне үйлену тойы, бірлесіп отауға үй салып беру (оны умай немесе қосын деп атайды), адамның 63-ке пайғамбар жасына келуі, өлікті жөнелту (үші, жетісі, қырқы, жылы, т.б.) бейіт көтеру, ата-бабаларды еске түсіру, т.б. ойын-тоймен қайғылы оқиғаларды ел-жұрт, ағайын-туыс болып бірлесіп өткізеді.

	Түрікмендер өлікті жоқтауды, беташар, тойбастар жырларымен бірге дастандарды ойын-тойларда айтуды, ақсақалдардың өсиет сөздерін еске түсіруді де ұмытпаған.

	Халықтың қуаныш сезімі ұлттық киім үлгілерінен, отбасы ырымдарынан, өмірге деген философиялық ой тұжырымдарынан (мақал-мəтел, терме, толғаулардан) байқалып отырады. Түрікмендерге тəн қасиет – ақкөңілділік, достық кеңпейілділік, бейбіт өмір сүру жəне басқалардың ырымдары мен жол-жора, наным-сенімдеріне төзімділікпен қарау.

	Түрікмендердің жалпы халықтық та, отбасылық та дəстүрлі мейрамдары бар. Көпшілік мейрам дінмен байланысты туындаған. Мəселен, Құрбан айт, Ораза айт, жаңа жылды – Наурызды тойлау мұсылман елдерінің бəріне тəн мейрам. Сонымен бірге отбасылық мейрамдар да бар. Олар баланың дүниеге келген күні, шілдехана тойы, жаңа қонысқа көшу. Теңіз жағасындағы түрікмендер қайық тойын да жасайды. Осы тойларда бақшылардың (бақсылар) жыр айтуы дəстүр саналады. Бақсы немесе жыршылар отбасы өмірінен бастап, қоғамдық-əлеуметтік мəселелердің бəрін өлеңмен жырлап береді.

	Ұлттық ойындар халықтық мейрамдарда, жиын-тойларда марапатталған. Ойын түрлерімен балалар да, үлкендер де айналысқан.

	Жыл мезгіліне байланысты (көшерлік, ерулік, қыстама, т.б.) егін жинау (сабан тойы), төл алу (уыз тойы) т.б. тойлар белгілі маусымдық жұмыс түрлерімен байланысты өткізілген. Сол сияқты сеерлі күн (сəтті күн 7,14 немесе сəрсенбі) селетсіз күндер (жұма күні жорыққа, жолға шықпау) деп аталып өтіп отырған.

	Түркі тілдес халықтарға ортақ ат ойындары көп. Соның ішінде түрікмендердің ерекше құрметтейтін ат ойындары «көкпар», аударыспақ (алды беріш, алтын табақ ату, теңге алу), т.б. Бұл ойындарда төзімділік, күш сынасу, ептілік, т.б. өнерлерді ұштастыруға үйрету көзделген.

	Түрікмендерде бүкітпен, ителгімен аң аулау өнері дамыған. Аңшылар бүркіттің балапанын құз жартастың арасынан алады. Ұяда екі балапан болса, бірін алып, ал біреу болса алмай тастап кетеді. Себебі құстың тұқымының өсуін сақтағандық болып саналады. Балапандардың еркек, ұрғашы екенін (ұрғашының) алақанының жалпақтығынан айырады. Аң аулауға əдетте ұрғашы бүркіт ыңғайлы (қыран) келеді. Жас балапан бүркітті үйретуге жарты жыл кетеді. Бүркітпен аңға таңертең ерте немесе түс қайта, салқын түскенда шығады. Бүркіт күн ыстықта аңға түспейді. Бүркіт аспанға қалықтап, биіктеп көтеріледі де, жердегі аңға бірден шүйлігеді. Аспанда ұсақ құстарды (қаз, үйрек, кекілік, т.б.) тез жəне бірден алады. Бүркіт жерден суыр, түлкі, қарсақ, қасқыр сияқты аңдарға түседі. Бүркіт сағатына 80 шақырым жылдамдықпен ұшады. Бүркіт төзімділігімен бірге, өте бірбеткей, аңға түсуде өте дəлдікті қажет етеді. Бүркіттің басқа аңдардан қоянға түсуі қиындау болады. Себебі қоян інге тез еніп кетуі мүмкін. Тазы аңға өте икемді ит тұқымы. Тазы итпен 8-9 жыл аң аулауға болады. Ал бүркіттің аң аулауы 35-40 жылға дейін созылады.

	Ұлттық дəстүрді сақтауда ерекше проблемалар кездеседі. Ел экономикасын жақсартуға, жұмыссыздықты жоюға бағытталған шаралар үнемі жүйелі түрде іске асырылса, мəдени-экономикалық хал-ахуалдың жақсара түсері сөзсіз.





3.8. Тəжікстан




	Тəжіктер – Тəжікстан республикасының байырғы халқы. Тəжіктердің жалпы саны 10,2 млн. адам (2002) оның 3,5 миллиондайы Тəжікстанда, 1,2 миллиондайы Өзбекстанда, 5,3 миллиондайы Ауғанстанда, ал қалғандары Түрікменстан мен Қазақстанда, Ирак пен Ресейде тұрады. Қазақстанда тұратын 30 мыңдай тəжіктердің басым көпшілігі Оңтүстік Қазақстанда тұрады. Олар Қазақстанға 1950 ж. Ашхабадта болған жер сілкінісінен кейін көшіп келгендер. 1991 ж. егемендікпен байланысты экономикалық жағдайдың қиындауы жүздеген тəжіктердің Қазақстанға көшіп, сауда-саттықпен айналысуына мүмкіндік туғызды.

	Елімізді мекендейтін өзге халықтар сияқты тəжік халқының да өзіндік салт-дəстүрі, əдет-ғұрпы көптеген жылдар бойы дамып, қалыптасып келеді. Əсіресе, мұсылман дініндегі Орта Азия халықтарының тəлім-тəрбиесінің бір-бірімен байланысып жатуы, салт-дəстүрінің үндес болуы – табиғи заңды құбылыс.

	Тəжік халқы негізінен батыс-иран тобына жатады да, памирліктер жəне ягнабтар болып бөлінеді. Мұсылмандардың сүннит дініне кіреді. Тілдері негізінен иран-парсы тілдес болып келеді. Тілдік диалектісі өте басым (ягузлимдік, рушандық, вахандық, ягноттық т.с.с.). Кейде памирлік тəжік янгобтардың сөзін түсінбей қалуы да мүмкін.

	Тəжік тілінде 6 дауысты, 24 дауыссыз фонема (дыбыс) бар. Құрылымы жағынан флективті-аналитикалық тілдер тобына жатады (сөз тұлғаларының жалғау-жұрнақ арқылы өзгеруін флективті деп атайды). Сөздік құрамында араб, орыс жəне өзбек тілдерінен енген сөздер жиі кездеседі.

	Ежелгі жазба ескерткіштері IX ғ. бастау алады. Жазуы IX ғ. 1929 ж. дейін араб əліпбиінде болып келді де, 1930 ж. кириллица жазуына көшті, 1991 ж. егемендік алуымен байланысты қайтадан латын алфавитіне көшті.

	Тəжіктер ерте заманнан суармалы егіншілікпен, бау-бақша өсірумен айналысып келеді. Мал шаруашылығы қосалқы рөл атқарады.

	Тəжік халқының салт-дəстүрлерінің қалыптасуы елдің ежелгі тарихымен, мəдени дамуымен тығыз байланысты. Бұл елде VI-VII ғ.ғ. бастап қолөнері, сəулет өнері қарқынды дамып келеді. Ерте кезден бастап халықтың қолөнері, кəсіптік мамандықтардың бірнеше түрлері пайда болған.

	Қоғамдық өзгерістермен байланысты VII ғ. басында тəжіктерді арабтардың басып алуы, елдің мəдени, əдеби жəне діни даму жақтарына елеулі өзгерістер мен жаңалықтар əкелді. IX-X ғ.ғ. халық көтерілістері мен өзара келіспеушіліктер ұлтаралық ыдырау процесін туғызды. Ол бірнеше ұсақ хандықтарға бөлініп кетті. Бұл жағдай сол кездегі ұлттың қалыптасуына, ұлттық салт-дəстүрлер мен шаруашылық-кəсіптің өркендеуіне кері əсерін тигізді. Жиі-жиі шапқыншылық өмір сарбаздың, қорғанушылық, ерлік, əскери-жауынгерлік мінез-құлық қасиеттерінің қалыптасуына себепкер болды.

	Тəжіктер X ғ. екінші жартысынан бастап, ғылыми-мəдени даму жолына түсе бастады. Алғашқы тəжік классиктері мен философтарының еңбектерімен қоса халықтық ауыз əдебиеті мен классикалық жазба əдебиеті дамып, қолөнер түрлері, сəулет өнері өркендеді.

	Осы кезде тəжік халқының ең алғашқы ауыз əдебиетінің негізі «Авеста» кітабы жарық көрді. Бұл кітапта аңыз, əңгімелер мен ертегілер, өлең-жырлар, мақал-мəтелдер т.б. халықтық шығармалар жинақталып енгізілді. Олар бала тəрбиесінде теңдесі жоқ асыл дүниелер еді. Сондай-ақ Əбілқасым Рудаки (940), Шахил Балқы (936), Əбілқасым Фирдоуси (941-1020) сияқты ұлы классиктердің шығармалары ауыздан-ауызға тарап, халық арасына кең жайыла бастады. Əсіресе тəжік əдебиетінің ұлы ойшыл ақыны Ə.Фирдоусидің «Шаһ-наме» атты еңбегі мен Абу Али ибн-Синаның (980-1037) «Медицинаның каноны» атты энциклопедиялық шығармасы жарық көрді. Бұл еңбектер бүкіл шығыс мəдениеті мен біліміне, əсіресе медицина ғылымына қосылған теңдесі жоқ еңбек болды.

	X-XI ғ.ғ. көркем əдебиет пен ғылымның қарыштап өсуі, елдегі шығармашылықпен айналысушы көптеген таланттарды тəрбиелеп шығарды.

	Ойшыл ақын Насир Хисровтың (1004-1075) оқу-ағарту ісіне байланысты шындық іздеген «Ағарту кітабы», «Бақыт кітабы» балалар мен ата-аналарды оқу-білімге шақырып, өнерге баулуға арналды.

	Тəжік халқының ұлы ақыны, белгілі ғалым Омар Хаям (1040-1123) еңбектерінің жарыққа шығуы əдебиетке, өнерге, математикаға, астрономияға, медицина мен философияға қосылған үлкен үлес болды. Бұл еңбектер елдегі өнердің, білім мен тəлім-тəрбиенің өркендеп жан-жақты дамуына көп əсерін тигізді.

	Ұлы ақындар А. Жами (1414-1492), С. Насафи (1707-1771), А. Бедиль (1644-1721) өз шығармаларында балаларды адамгершілікке, еңбексүйгіштікке, ерлікке тəрбиелейтіндей мəні ауқымды материалдарды қамтыды. Балалар ауыз əдебиетінің үлгілері аңыз əңгімелер, ертегілер, өлең-жырлар, қиссалар, мақал-мəтелдер, т.с.с. ұлттық сана-сезімді жетілдіріп, бала тəрбиелеу дəстүрлерін қалыптастыруға елеулі үлес қосты.

	Өркендеген ғылым мен əдебиет, мəдениет пен өнер бала тəрбиесін жетілдіруге, кəсіптік бағдар беруге ықпал етті.

	Осы кезде діни медреселер мен дінді уағыздайтын адамдар даярлайтын оқу орындары, жеке қолөнер мектептері, архитектура-сəулетшілік мамандықтарға баулитын шеберлер мектебі ашыла бастады. Бұл мамандықтар елдің өміріне жаңаша салт-дəстүр, сəулет-өнерінің жаңа түрлерін енгізді. Осы мұралар атадан балаға ауысып, бүгінге дейін жалғасын тауып, өркендеп дамып келеді.

	Қазан төңкерісіне дейін елде сауатсыздық басым болды. Сол кездердегі деректерге сүйенсек, елдегі 200 адамның тек біреуі ғана сауатты болған. Осыған байланысты елде 4 кластық орыс-түзем бастауыш мектептері ашылып, сауатсыздықпен күрес басталды. Бұл мектептер де елдегі сауатсыздықты жоя алмады. Кейін жоспарлы түрде мектептер ашылып, жалпыға бірдей білім беру ісі жолға қойылды.

	Тəжік əдебиетінің негізін салушы С. Айни тəжік алфавитін жасап, кеңестік өмірді дəріптейтін еңбектер жазып, өз халқының мəдениетін өркендетуге елеулі үлес қосты. Тəжік əдебиеті Пайров Сулеймен, Дж Иракли, А. Дохаи, М. Миршакор, Ə. Л. Ахтуда, М. Турсун-заде. Ф. Ниязи, Г. Абдулла т.б. ақын-жазушылар арқылы танылды. Олар балаларға арнап жазған еңбектерінде ерлік, батырлық, адамгершілік, инабаттылық, достық, жолдастық, адалдық, сүйіспеншілік сияқты адам бойында болуға тиісті игі қасиеттерді арқау етті.

	Тəжікстанда жыл сайын халық аспаптарының «Бұлбұл» (Андалаб) атты байқауы өткізіледі. 1999 ж. «Парасату -99» (Қарлығаш) атты театр фестивалі ұйымдастырылды. Бұл фестивальға Тəжікстандағы 14 театр түгел қатысты. Тəжікстанда халық театрларының жыл сайынғы өтетін байқауда халық əндері мен билер шеберлерінің орындауында бəйге жарияланып отырады. Сондай-ақ Наурыз мейрамында əр ұлттың тағамдары мен қолөнер шеберлерінің байқауы өткізіліп отырады. Мұның бəрі ұлттық өнерге жастарды көптеп қатыстыруды көздеуден туған шаралар.

	Тəжік халқында да бала тəрбиесіне байланысты əдет-ғұрыптардың дамуы бала туған күннен басталады. Жақсы қалыптасқан дəстүрлердің бірі, жас босанған əйелдің үйіне баласы қырқынан шыққанша қонақ келмейді. Бұл бала мен ананың денсаулығын сақтауға, балаларының еркін өсуіне жасалған жағдай. Баланы күн сайын шомылдыру, майлау, сылап-сипау сияқты гигиеналық шараларды анасы атқарады.

	Нəрестенің дүниеге келуіне байланысты шағын шілдехана тойын өткізеді. Молда азан шақырып баланың атын қояды. Соңынан «адал азамат болсын» деп бата беріп, аруақтарға Құран оқиды.

	Бала қырқынан шыққан соң, көршілер мен қарт-əжелерді шақырып «Бесікке салу» рəсімін жасайды. Бесікті жас келіннің анасы жабдықтап əкеледі. (қазақ халқының бесігіне ұқсас талдан жəне ағаштан жасалады). Егер күтіп ұстаса бесік сол үйдің бар баласын, немере, шөберелеріне дейін аяқтандырады. Ырым бойынша бесікті басқа үйге қолдануға болмайды. «Бесікке салу» рəсіміне келген əйелдер бесікті аластап, бүкіл мұсылман халқының баланы бесікке салу ырымдарының бəрін жасап, баланы бесікке бөлейді. Бесіктегі баланың ұйқысы тəтті болсын деп келген қонақтарға науат қант, конфет т.б. тəтті тағамдар таратып береді. Баланы бесікке бөлер алдында жуындырып, шашын, тырнағын алады. Шашын алғанда міндетті түрде «кекіл» қояды. Ол балаға көз тимесін деген ниеттен шыққан ырым. Баланы бесікке бөлеуге қатысқан əйелдерге сый-сияпат көрсетіледі.

	Бала 4-5 жасқа келгенде кекіл шашын алуға арналған «шаш алу» тойы өткізіледі. Бұл той отбасының əл-ауқатына қарай, үлкен немесе кіші той болуы мүмкін. Шаш алған қария кісіні шапан кигізіп сыйлайды. Кейде «шаш алу» тойын «сүндетке отырғызу» тойымен бірге өткізеді. Бала 5-6 жасқа келгенде сүндетке отырғызу ата-ананың мұсылмандық парызы. Сүндетке отырғызылмаған баланы мектепке оқуға жібермейді. Бұл дəстүр міндетті түрде өткізіліп, мұсылман болған ұлға көрімдік шашу беріп, есейіп қалғанын түсіндіреді.

	Тəжік халқында да бала тəрбиесінің негізі отбасынан басталады. Үйдегі ересек балалар кішілерін қамқорлыққа алып, үлгі-өнеге көрсетеді. Əрбір отбасы өздеріне тəн қалыптасқан əдет-ғұрып, ата дəстүрлері бойынша тəрбиеленеді. Əрбір отбасының ұқыптылығы, өнерлілігі, мəдениеттілігі бала арқылы қайталанып отырады деген ұғым қалыптасқан. Барлық ақыл-кеңес, үлгі-өнеге отбасындағы ересек адамдардың іс-əрекеті, нұсқауы бойынша орындалады.

	Тəжік халқының отбасында берілетін тəрбиенің негізгісі еңбек тəрбиесі. Баланы белі қатып, буыны беки бастағаннан бастап еңбек етуге, шаруаға баулиды. Жерді танып білуге, егіншілікке, малды күтіп бағуға, қолөнерінің түрлерін меңгеруге үйретеді. «Адамның қадірі – еңбекте» деген халық мақалы мен А.Рудакидің «Адам өмірден өзі үйренбесе, оған ешбір ұстаз үйрете алмайды» деген қанатты нақыл сөздері дəлел болмақ.

	Тəжіктерде қолөнері ежелден кеңінен тараған, саз балшықтан, қыштан жасалатын ыдыстар мен əсемдік бұйымдар жасау тəсілдері, ағаш шеберлері жасайтын тұрмыстық заттар өте көп. Жəне ол халық арасына кеңінен тараған. Атадан балаға мұра болып келе жатқан қолөнер шеберлерінің мектептері жастарды өнерге үйретуде теңдесі жоқ өнер шеберханалары болып саналады. Отбасында ұлдар мен қыздар тəрбиесіне ерекше көңіл бөлінеді. «Ұлың өссе ұлы жақсымен ауылдас бол, қызың өссе қызы жақсымен ауылдас бол» деген мəтел тəжіктерде де бар. Баланы жастайынан еңбексүйгіштікке, адамгершілікке тəрбиелей отырып, сонымен бірге баланың көп болуын қалайды. Үйдің құт берекесі, байлығы, болашағы бала деп есептейді. Отбасы бірлігінің тұтқасы бала екендігін ұл бала мен қыздарының құлақтарына жастайынан сіңіреді. Баланың өсу, жетілуі барысындағы барлық мерекелерді атап өтіп отырады (мектепке бару, мектеп бітіру, туған күн т.б.).

	Баланың ержетіп отбасын құруы ерекше қуанышпен тойланады. Келін түсіру мен қыз ұзату тойларын өте үлкен, жұрттың есінде қаларлықтай етіп өткізеді. Тəжік халқында екі жастың ажырасуы, отбасының бұзылуы сирек кездесетін құбылыс. Жұбайлар арасында бала болмағанда ғана айырылысады. Келін түсіру үшін алдымен қыз таңдау басталады. Жігіт өзі ұнатқан қызын əке-шешесіне айтады. Əке-шешесі ағайын-туғандарымен ақылдасып, ауылдың ең пысық, сөзге шешен кісісін қыздың үйіне «жаушылыққа» жібереді. Жаушы бар өнерін салып, екі ортаны келістіруге келеді. Содан кейін құда түсу басталады. Құда түсуге ауылға сыйлы ер кісілер келеді. Мал сойылып, ауыл адамдары жиналып, құдалармен қалыңмал, тойға сойыс мал, тиісті сый-сыяпаттар келісіледі. Жігіт жағы қыздың үйінде өтетін тойдың бүкіл шығынын көтеріп алады. Екі жақ барлық құдалық мəселесін шешіп болған соң тойды кім басқарады, қандай қонақтар шақырылады деген мəселелер түгел жоспарланып, екі үйде болатын тойлардың мерзімі белгіленеді. Қыз жағы қыздың жасауын жасап, дайын болған кезде хабар береді. Белгіленген күні жігіт туыстарымен, жолдастарымен тойға келеді. Күйеудің алдынан қайындары мен қайын ағалары шығып күтіп алады. Күйеу жігітке дайындалған үйге кіргізеді. Ол барлық ырымдарын, кəделерін жасап жігіттермен бірге тойдың ойын-сауығына қатынасып, қалыңдықтан бөлек отырады, той жігіттің үйінде жалғасады. Келіннің беті ашылып, некесі қиылады. Неке қиюға қатысқан адамдар астықтың дəнін (бидай, жүгері, т.б.) сабақтаулы инеге тізіп өткізіп отырады. Неке қию алдында жіпке тізілген дəндерді ортадағы ыдысқа салады. Бұл осы үйде бала көп болсын, ырыс мол болсын, үйден бірлік, ыстық ықылас кетпесін деген тілекті білдіру болып саналады. Неке қиюға қатысқандарға тəтті науат, қант, кəмпит таратып береді. Ол екі жастық махаббатары баянды, тату-тəтті болсын деген ырым. Неке қиылып болған соң күйеу мен қалыңдықтың жолына орам-орам мата төселіп, қыз бен қалыңдықты оңаша бөлмеге жіберді. Төселген матаны тойға келген жолдастары мен қонақтар ырымдап бөліп алады. Бұл «əр үйде осындай той болсын!» деген ырым. Той жалғаса береді. Тойда жақсы тілектер айтылып, ұлттық ойындар мен өнер иелері өнерлерін көрсетеді.

	Осы күнге дейін тəжік халқында діни əдет-ғұрыптар қатаң сақталған. Жаңа түскен жас келіндер, əйелдер бастарына орамал салып, бет-аузын бөтен еркектерге көрсетпей көлегейлеп жасырып жүреді. Той, мерекелерге барғанда əйелдер бөлек оңаша отырады. Ер кісінің үстіне əйел адамдар кірмейді. Күйеуін атымен атап дауыстап шақырмайды. Əлі күнге дейін ер адамды атымен атау күнə саналады.

	Тəжік халқының əдет-ғұрпында, тұрмыс-тіршілігінде, ертеден орын алған мейрамның бірі – Наурыз. Наурыз – парсы сөзі қазақша айтқанда «жаңа жыл» деген ұғымды білдіреді. Бұл күн мен түннің теңеліп, қар кетіп, мал төлдеп, жер босаңсып, көктем шыға бастаған кез. Жұрт жақсы киініп, мал сойып, наурыз көже жасап, кəрі-жастың бəрі бірдей қуанатын күн. Халықтың «Наурызда Самарқанның қара тасы да жібиді» деуі жер-ананың, табиғаттың алдында адамзаттың, табыну ісінің куəсі. Наурыз діни мейрам жəне халықтық мереке болып саналады. Наурызда үлкен-кішілер түгелдей бір-бірімен көрісіп, бата-тілектер айтысып, ренжіскендер татуласып, кешірім сұрасып қуанышта өтеді.

	Тəжік халқының діни мейрамдары жыл сайын міндетті түрде аталып өтеді. Қарт кісілермен қоса жастар да ораза ұстап, намаз оқиды. Ораза айт, Құрбан айт сияқты мейрамдарда қайыр-садақа беру, жаназа шығару, өлген адамды жерлеу, ас беру, жетісі, қырқы, жүзі, жылын өткізу сияқты діни салт-дəстүрлер мүлтіксіз орындалады. Адамды соңғы сапарға аттандыру, жерлеу рəсімдері: арыздасу, қоштасу, естірту, көңіл айту, жоқтау, өлгендердің басына белгі қою, ас беру сияқты əдет-ғұрыптарды ұқыптылықпен өз уақытында өткізіп отырады.

	Тəжік халқының үлкен тойлары мен садақаларда ағаш ыдыстар өте жиі қолданылады. Ағаш табақтар мен тостағандар, қасықтар əр үйде міндетті түрде болады.

	Халықта қолөнері жақсы дамыған. Бұл кəсіп атадан балаға беріліп, өзіндік мəртебе алып, дамып келе жатқан өнер түрі. Ағаш ұсталары мен зергерлердің қолынан шыққан қаладағы зəулім сарайлардан бастап, есік-терезелері, үй жиһаздары, əшекейлік бұйымдар ерекше бағаланады. Ағаш ұсталары жасаған əр үйдің кіреберіс дəліздеріндегі ою-өрнектердің көркемдігі, қайталанбайтын əдемілігі көз тартады.

	Тамақ ішетін дөңгелек үстел, орындық, əшекейлі шкаф, сандық, оюлы төсек, бесік асқан шеберлікпен жасалады. Зергерлердің қолынан шыққан алқалар, білезіктер, сақиналар, аяққа киетін ою-өрнекті кебістер мен етіктер бүгінгі күнге дейін халықтың сұранысына ие болып отыр. Қыздың жасауының бəрі қолдан жасалатын болғандықтан, өте қымбатқа түседі. Елде қолөнер шеберлерін аса құрметтейді. Өз қызының немесе келінінің жасауларын қай шебер жасағанын мақтанышпен айтып отырады. Бұл жас ұрпақ тəрбиесіне мол үлес қосатын ата мұра.

	Тəжік халқының қазақтармен достық қарым-қатынастары XV-XVI ғасырларында сонау Ноғайлы-Алтынорда дəуірінен басталған. Ұлттық мəдени араласу, достық қарым-қатынастары бүгінге дейін кеңейіп, етек жайып келеді. Көршілес халықтардың Ұлы Отан соғысы жылдары мен елдегі өзара келіспеушілік жағдайларға байланысты жер ауып келуімен байланыстар бұрынғыдан да кеңейте түсті. Сөйтіп, түркі халықтары бір-бірімен шаруашылық, экономикалық, кəсіптік жағынан ықпал етіп қана қойған жоқ, рухани байланыстардың күшее түсуіне ықпал етіп, өз əсерін тигізді.

	Оңтүстік Қазақстан облысында тəжік тілінде мектептер ашылып, онда тəжік балалары білім алуда. Оқу-əдістемелік құралдар мен оқулықтарды Тəжік республикасынан алдырып, тығыз байланыста жұмыс істеуде.

	Бала тəрбиесі, діні мен салт-дəстүрі, əдет-ғұрпы, кəсібі бір-біріне ұқсас тəжік халқы баланы жастайынан шыншыл, еңбексүйгіш, өнерлі етіп тəрбиелеуді, ел-жұрт, ауыл-аймақ, отбасын қорғауды өзінің мақал-мəтелдерінде, жұмбақ, өлең-жыр, əңгіме ертегілерінде ерекше сөз етіп келеді.

	Тəжік халқының бала тəрбиелеу дəстүрлеріне байланысты ой-пікірлер мен өлең-жырлар, əдеби шығармаларымен елеулі үлес қосып жүрген ақыны Мырза Тұрсын-Заде мен жазушы Р. Джамила ұлтын дəріптейтін қызықты əңгімелер жазса, сазгер З.Шахиди мен суретшілер М. Г. Алинов пен Ю. Барабатырбековтер балаларды əсемдікке баулитын, ел мəдениеті мен салт-дəстүрлерін таныстыратын құнды көркем шығармалар ұсынды.

	Тəжік халқының ұлттық педагогикасының ерекшелігі сол – тəрбие ісін халық таланттары мен өкілдерінің шығармаларында кең қолданады. Бұл өкілдер нағыз халық арасынан шыққан ұстаздар, шеберлер, халықтық зергерлер мен өнер иелері.

	Осы халықтың ұлттық педагогикасының үлгісі ретінде бір топ мақал-мəтелдер мен ұлы ғұламалардың ұлағатты сөздерінен үзінділер бермекпіз.



	Қанша дана болсаң да, даналығыңды іште сақтай біл.

	А.Фердауси



	Адам өмірден өзі үйренбесе Оған ешбір ұстаз үйретпейді.

	А.Рудаки



	Халық мақалдары:

	Адамның қадірі еңбекте.

	Надан достан данышпан дұшпан артық.



	Адамның сөзінен емес, ісінен аңғар.

	Ақылды адам атын мақтайды,

	Ақылсыз адам өзін мақтайды.

	Жолдасың өзіңнен артық болсын.





3.9. Əзербайжандар




	Əзербайжандар – өзіндік бай көне мəдениеті бар, ерте кезден жазу дəстүрі берік орныққан, қолөнері, сауда-саттық дамыған, кең жүректі, кемел ойлы, атақты ғұламалар шыққан көне түркі жұртының бірі. 1989 ж. санақ бойынша бұрынғы Кеңестер Одағындағы əзербайжандар саны – 6,771 мың адам болып, олардың 97,7% өз тілін ана тілім деп таныған. Олар негізінен Əзербайжан республикасында, сондай-ақ Грузия мен Дағыстанда, Қазақстан мен Орта Азияда, Ресей Федерациясында тұрады. Алыс шетелдерде, Иракта, Түркия мен Ауғанстанда да əзербайжандар жинақы қоныстанған. Ресми дерек бойынша, қазіргі таңдағы əзербайжанның бүкілəлемдік жиынтық саны – 16,5 млн. адам (1989). Туыс халықтар арасында сан жағынан үшінші орын алады... XI-XII ғасырлар əзербайжан халқының тілі мен этнографиялық бірлігінің қалыптасуының маңызды кезеңіне жатады. Əзербайжан халқы өз ата қонысын шетелдік басқыншылардан сан ғасыр бойы ерлікпен қорғап келді. Алайда күшті мемлекетке бірікпеген бытыраңқы елге өз тəуелсіздігін сақтап қалу қиынға соқты. Бертін келе əлденеше рет қайталанған Ресей мен Иран арасындағы қақтығыста нашар қаруланған Иран əскері жеңіліске ұшырап, 1813 ж. Гюлистан мен 1828 ж. Туркменчай бітім шарттары бойынша Солтүстік Əзербайжан мен Нахичеван түгелдей Ресейге қарады. Осылайша ел территориясы екіге бөлінді. Иран Əзербайжанының жер көлемі 100 мың шаршы километр. Оның халқының 90% əзербайжандар. Демек, өз ұлтының басым көпшілігін құрайтын Ирандағы əзербайжандар – сол жердің автохтонды халқы. Олар – өз ата-бабасының қонысында мекендеушілер.

	Ауыр ұлттық қанауға душар болған Иран əзербайжаны парсыларға қарсы ғасырлар бойы ұлт-азаттық күресін жүргізіп келді. 1920 жылы сəуір айында Тебриздегі билік ұлт-азаттық қозғалысының басшысы шейх Хиабаниді жақтаушылар қолына көшіп, Иран əзербайжаны Аздистан (аза ел) атанды. Алайда тамыз айында Иран үкіметі əскер төгіп, Хиабани қозғалысын жеңіліске ұшыратты. 1925 жылы үкімет басына келген Реза-шах тұсында Иранда шовинистік пиғыл өршіп кетті. Реза-шах əр алуан мекемеде, қоғамдық орында, оқу орнында əзербайжанша сөйлесуге тыйым салуға тырысып, ассимиляторлық саясат жүргізді. Иран тілдес курд, гилян, лур, мазадарандарды ғана емес, түркі тілдес əзербайжанның да этникалық келбетін, ұлттық ерекшелігін жойып, парсыландыру мақсатын көздеді. 1959 ж. ресми деректе Кеңес Одағында 2,9 млн. əзербайжан болса, Ирандағы əзербайжан саны одан екі еседен астам көп деп болжамдалған. Дей тұрсақ та ассимиляцияның кері əсері зардабын шеккен Иран əзербайжанының сан жағынан өсуі Əзербайжан республикасындағылармен салыстырғанда көп төмен. Бұған қоса Иран əзербайжаны аталатын өлкенің жергілікті тұрғындарының санын дəл атау қиын боп отыр. Кейбір ресми емес деректер бойынша əзербайжандар Иран мемлекеті халқының 20 тіпті 25% делініп жүр. Қалай дегенмен де əзербайжандар саны ұлт республикасындағы санынан анағұрлым артық. Бұған қосымша Иранды саны 3 миллиондай басқа түркі ұлыстары мекендейді. 1945 ж. желтоқсанда əзербайжан демократиялық партиясының бастауымен аса күрделі саяси-əлеуметтік жағдайда зор қиындықпен Иран Əзербайжаны автономиялық өлкесі құрылып, С.Д.Пешевани бастаған ұлттық үкімет ұйымдастырылып, ана тілі мен мəдениетін, өнерін дамыту бағытында шаралар белгілеудің сəті түскен-ді. Алайда арада бірнеше ай өтісімен Иран үкіметі əскер төгіп, ұлттық қозғалысты қатыгездікпен басты. Сан мың əзербайжанды зорлықпен басқа жерге қоныс аудартты. Ел халқының үштен бір бөлігіне жуығы жергілікті түркі тілдес ұлыстар болғанына қарамастан, қазіргі күнге дейін мемлекеттік тіл – парсы тілі ғана. Бүкіл іс қағазы, ресми хаттар, оқу орындарындағы дəріс, телерадио мен бұқаралық баспасөз парсы тілінде ғана жүргізіледі. Түркі тілдері кейбір мектепте мемлекеттік тілге қосымша пəн ретінде ғана оқытылады.

	Бұл айтылғанға керісінше, Қазан төңкерісінен кейін Əзербайжан республикасындағы жергілікті халық сан жағынан да, үлес (пайыз) жағынан да айтарлықтай өсті. Үдемелі қарқынмен жүріп жатқан ассимиляцияның қолайлы əсерінің арқасында республика жеріндегі ұсақ ұлыстардың əзербайжан ұлтымен бірігіп, топталуы байқалады. Мысалы, Кавказ тілі тобына жататын будуг, қрыз, хиналуг секілді аз санды ұлыстар 1959 ж. санақта аталмаған. 1926 ж. саны 77039 талыштар, саны 3700 удиндер де əзербайжан боп кеткен. Рухани мəдениеті мен тұрмыс-салтында əзербайжаннан еш өзгешілігі жоқ курд, лезгин, тат, авар, цехур халықтарының саны да күрт кеміген. 1994 жылға дейін Арменияда 200 мыңнан аса əзербайжан мекендеген. Алайда Таулы Карабах жанжалына байланысты Армениядағы əзербайжандар түгелімен босқынға айналып, өз атамекенінен тысқары жерге қоныс аударуға мəжбүр болды... 1920 ж. Əзербайжан одақтас республика болып жарияланды Кеңес Одағының ыдырауымен 1991 ж. Əзербайжан республикасы тəуелсіз мемлекетке айналды.

	Халық өзін əзербайжан деп, кейде азери деп те айтады. Əзербайжан – грек сөзі. Қазақшаға сөзбе-сөз аударғанда «от сақтаушылар елі» деген мағынаны білдіреді. Əзербайжан этногенезінің құрамына оғыздармен бірге сақ, ғұн, булғар, печенег, қыпшақ, албан тайпасы кірген. Біздің жыл санауымыздың бас кезінде əзербайжан жерінде құрылған мемлекет те Албания аталған. Əзербайжан мен қазақ халқының тарихи байланысы көне дəуірден басталса керек деген болжам бар. Əзербайжан республикасында қазақ атауымен аталатын аудан, қала бар. Əзербайжан тілінің қазақ говоры бар. Айта берсек, ең атақты жоғары бағалы кілемін «қазақ үлгісіндегі кілем» деп атайтынын білеміз. Ғалым Кулиеваның 1927 ж. Баку қаласында басылып шыққан «Кибитки на эйлагах полукочевых турок казахского уезда» деген еңбегінде біздің дəуіріміздің бірінші ғасырында қазақ тайпаларының Каспий теңізінің солтүстік жағалауы арқылы Закавказьеге қоныс аударғанын айтыпты. Автордың пікірінше, киіз үйге байланысты атаудың, үй-мүлік атауларының əзербайжан тілінде айтылмайтын, қазақ тіліндегі сөздер екені – мұның бір айғағындай...

	Сан ғасырлық əдеби дəстүрі бар көне жазбалы əзербайжан тілі – Əзербайжан республикасының мемлекеттік, əрі ұлтаралық тілі. Ол түркі тілінің оңтүстік-батыс тармағына жатады. Түрік тілімен бірге оғыз бұтағының оғыз-селжұқ тобын құрайды. Ертеден бытыраңқы боп, бір орталыққа бағынған мемлекетке бірікпегендіктен, əзербайжан тілінде айырым-өзгешелік, диалекті көп-ақ. Зертеушілер бұл ерекшелікті төрт үлкен жүйеге бөліп зерттейді. Əр диалекті өз ішінен көптеген говорға ажыратылады. Əдеби тіліне Баку диалектісі негіз етіп алынған. Орыс, парсы тілі кең тараған. Ертеректе араб, кириллица жазуын тұтынса, қазіргі жазуы латын графикасына көшті. Көршілес Кавказ тілдері мен кейбір түркі тілдеріндегі секілді əзербайжан тілінде де геминаталар (қосарлы дауыссыздар) қолданылады. Əзербайжан тілі – Əзербайжан республикасының қоғамдық-саяси өмірінің барлық саласында кеңінен қолданылуда.

	Əзербайжан халқының аса бай ауыз əдебиеті нұсқалары, көп жанрлы фольклоры сақталған. Тұрмыс-салт ертегілерінің басты кейіпкерінің Тазша боп келуі, сондай-ақ, Молла Насреддинмен байланысты сатирикалық-юмористік аңыздар əзербайжан фольклорын Орта Азия мен Қазақстан халықтары əдебиетімен таныстырады. Оғыз халықтарына ортақ туынды саналатын «Қорқыт ата кітабі» эпосы, «Ғачағ Наби», «Көрұғлы» мен «Ашық Ғариб», «Дивар ғанлы Аббас», «Құрбандар», «Шах Исмаил» тəрізді ғашықтық жырлары кең тараған... Низамидің адамгершілік тақырыбына арналған «Хамса» (Бестік) деген атпен парсы тілінде жарық көрген шығармасының көптеген шығыс елдері əдебиетінің дамуына игі ықпалын тигізетіні мəлім. Хагани, Низами, Несими сынды ұлы ақындардың қалдырған мұрасын XVI ғ. ұлы ойшыл ақын Мұхамед Физули жалғастырды. «Лейли мен Меджнун» романтикалық поэмасы – Физули шығармасының биік шыңы. Мұнан кейін де ақын-жазушылар халық фольклорының асыл қазынасын бойына сіңіріп, жоғарыда аталған əзербайжан əдебиеті классиктерінің нақыл-өсиетке, ағартушылыққа негізделген туындысынан нəр ала отырып, жаңа шығармалар тудырды...

	Музыка мəдениеті барынша дамыған. Өзіндік өрнегімен ерекшеленетін сан қырлы əзербайжан музыкасының таяу шығыс елдері, əсіресе Орта Азия мен Закавказье халықтары музыкасымен үндес, сарындас тұстары бар. Халықтың көнеден жеткен əн жанрына елдің ауыр тағдырынан туындаған мұңды əндер, қарапайым адам қам-қарекетін жырлайтын еңбек əні, тұрмыс-салт əні, əр алуан жоқтау, лирикалық əндер жатады. «Гүл-башмақ», «Сандық» секілді диалог түрінде орындалатын күлдіргі əндер бар. Сан алуан əн жанрын орындайтын халық əншісін ханенде дейді. Шығыс елдерінің біразына тəн бірнеше бөліктен тұратын вокалдық музыкалық шығарманы муғам дейді. Құрамында тарист, кеманчист, ханенде бар муғамистер ансамблі түрлі əуенге негізделген муғам тесниф, ренг əндерін орындайды. Əзербайжан фольклорының көнеден келе жатқан маңызды бір саласы – саза, бубна, кеманчи аталатын аспаптар сүймелімен жеке адамның сазды музыкамен орындайтын эпостық жыр жəне романтикалық махаббат жыры деп бөлінетін дастандары. Дастанды мəнерлеп сазды музыкамен жырлайтын адам ашуг деп аталады. Ашугтар сондай-ақ лирикалық əн гезеллемені, ақыл-парасат əні устаднамэні, күлдіргі сықақ əн де орындайды, əрі өлең қиыстырады. Ең қызықтысы – ашугтардың сазды ақындық айтысы... Əзербайжан музыкасының ерте заманнан келе жатқан сазгерлер жарысы, əншілер жарысы секілді өзіндік төл ерекшелігімен айқындалатын дəстүрі бар. Топ құрап, маска киіп, көше бойлап, үй-үйді аралап, көңіл көтеретін театрланған ойын-сауық «қос-қоса» деп аталады...

	Əзербайжан жері құнарлы, орман-тоғайлы, шалғын шөпті болғандықтан, ерте кезден-ақ шаруашылығы көп салалы. Əзербайжан – бағзы заманнан жер кəсібін жете меңгерген халық. Ең көп егетін дəнді дақылдары: бидай, күріш, арпа, жүгері, тары. Одан кейінгі басым шаруашылық – бау-бақша мен жүзімдік. Ерте кезден жүзімнен шарап əзірлеген. Үшінші орынды мақта мен субтропиктік цитрус дақылы алады. Жібек құртын өсіру дамыған. Əзербайжан жібегі əлемдік рынокта жоғары бағаланады. Мал шаруашылығы да дамыған. Барлық жерде қой, жылқы өсіреді. Аз санды жартылай көшпелі тайпалар көктемде қойды язлығ аталатын жайылымда, жазда айлағта, қыста ғышлағта бағып келген. Көпшілік отырықшы жұрт ешкі, мүйізді ірі қара, сиыр малының жергілікті Кавказ тұқымы буйвол мен зебр де өсіреді. Таулы, тау етегіндегі ауданда омарташылық дамыған. Ертеректе орман-тоғайда аң жыртылып айрылатын. Аңды тазы итпен, қыран құс салып та аулаған.

	Ұлттық тағамның түр-түрі бар. Нан тағамы басым жаратылады. Нанның отызға жуық түрі пісіріледі. Қой етін ұнатады. Шала қуырып, май құйып, аузы мықты жабылған құмырада сақтайтын қой етін говурма дейді. Етке пияз, сарымсақ қосып тұздап та сақтайды. Оны басдырма дейді. Басдырмадан кəуап пісіреді. Ұлттық ет тағамы түрінде бозбаш, пишти, келем долмасы, люле кебаб жатады. Палаудың неше түрін пісіреді. Құс етінен чығыртма аталатын тағам даярлайды. Жемістің түр-түрін кептіріп тағамға жаратады, бекмез-дошаб аталатын сироп əзірлейді. Жеміс-жидекке жүзім шырынын құйып қайнатып, джем түріндегі ирчал даярлайды.

	Көне мұраға ыждаһаттықпен қарап, тарихи жəдігерлікті бүгінгі рухани қажетіне жарату дəстүрге айналған. Ерте заманнан бейнелеу өнері, миниатюралық өнер, мейілінше əдемі де нəзік істелеген сурет, əр алуан кескіндеме, көркемдеу мен мүсіндік бейне өнері мықтап дамыған. Көнеден жеткен архитектуралық құрылыс орта ғасырлық сəулетшілік, сəндік өнері көз тартады. Закавказьедегі ең ертедегі тұрғын үй ғарадамнан (қара там) бастап əр жердің жер, табиғат жағдайына сəйкес тастан, кірпіштен, ағаштан, қамыстан тағы басқадан тұрғызған алуан баспана кездеседі. Малшы тайпалар адачығ, мюхюра аталатын жиналмалы мекен тұрғызады. Ең көп салынатын үй имарет делінеді. Ленкоранда талыш аталатын үй де салынады. Əзербайжан халқының кəсібі сан алуан. Шикізаттың молдығы қолөнерінің дамуына игі ықпал етті. Ұсталық пен зергерлік, мыстан ыдыс, қыш құмыра жасау, тері өңдеу мен қамысшылық, тоқымашылық, киіз, текемет басу, ағашқа, сүйекке, тас пен металға əсемдеп ою түсіру, таза жібек өндіру, киім-кешек тігу мықтап дамыған. Кілем тоқудан ТМД елдерінде көрнекті орын алады.

	Тұрмыс тіршілігінде бертін уақытқа дейін сорорат пен левират сақталды. Атап айтқанда, жесір қалған əйелді төркініне немесе жатқа жібермес үшін, əмеңгерлік дəстүрімен қайнысы немесе қайынағасының бірі алады. Бай, əлді-ауқаттылар арасында екі-үш əйелділер кездесетін. Сондай-ақ, əйелі қайтыс болған еркек екінші рет үйлену тойын жасап, артық шығынға ұшырамас үшін, балаларын өгейсітпес үшін, əрі қимас жақыны боп кеткен қайын жұртымен туыстық қатынасын үзіп алмас үшін, өз балдызына, қайынбикесіне үйленетін. Бұған екі жақ та ұмтылып, қызды көндіріп, жарастыруға тырысады. «Балдызы жоқтың əйелі өлсе, нағыз сормаңдай сол болар» деген əзербайжан мақалы осыны меңзегендей. Қалыңдықты жігіттің анасы немесе əпкесі, қарындасы таңдайды. Сосын жігіттің əкесі мен атасы құптаса, бірнеше əйел барып ресми емес құда түсіп қайтады. Содан кейін ғана əкесі екі-үш ақсақалды ертіп, ресми құдалық кəдесін жасайды. Қыз туыстары құда түсушілерді барынша сыйлап, асты-үстіне түсіп күтеді. Отырыс соңында ақсақалдардың ара ағайындығымен қалыңмал мөлшері анықталады. Некеге отыру үш сатыдан тұрады: белге (алдын ала келісім), нишан (некелестіру), той кончасы (үйлену тойы). Əр сатының өз тарту-таралғысы болады. Атап айтқанда, башлық (қалыңмал төлемі), йол пулу (жол қаражаты), аталығ пулу (əкеге арналғаны), сюд пулу (ананың ақ сүті).

	Үйлену тойы əдетте шаруашылық жұмысы тəмамдалып, абыр-сабыр басылған күз айында өтеді. Жүздеген адамды күтуге лайықтап тойхана аталатын уақытша баспана тұрғызады. Қонақтар шама-шарқына қарай той иесіне ақшалай көмек ұсынады. Бұл ырымды немер немесе дүшедге деп атайды. Жиналғандар көңілін аулау мақсатымен əзіл-сықаққа, сазды музыка мен биге, əн-жырға той-думанда баса көңіл бөлінеді. Үйлену тойында өтетін хан-хана аталатын ойын бойынша хан сайланып, ол əр алуан бұйрық, жарлығымен жұртты қыран күлкіге батырады. «Кафтарқос», «Марал ойыны» аталатын театрланған қойылым көрсетіледі. «Зерхана» аталатын қойылымда жас жігіттер белдесіп салмақ көтерісіп, басқа да жарыс ұйымдастырып, неше алуан өнер көрсетіп, өздерінің сегіз қырлы, бір сырлы, ел мақтаған, қыз жақтаған жан екенін танытуға тиіс. Қалыңдық отырған күйменің алдын кес-кестеп жібермей, күйеу жағынан сый-сыяпат күту ырымы бар. Неке бөлмесін қалыңдықтың жеңгетайы жиыстырып, жас отау иелерінің төсегін салып, қыздың беті шіркеусіз болса, таңертеңгісін күйеуден сый-сыяпат күтеді. Бұл қуанышты хабарды басқалары да екі жақ құдаларға жеткізіп, ата-енеден тиісті кəдесін алады. Қыздың пəк емес, қолды болуы сүйекке таңба түсіретін масқара қылық саналады. Қыруар той шығынын ауырсынып, күйеу өз дастарханының жəрдемімен қалыңдығын алып қашып та үйленетін болған. Бұл кейде қыздың ата-анасының еркімен істелінеді. Мұсылман елдерінде туыстық ынтымаққа үлкен мəн берілетіні белгілі. Алайда сыйластықтың жөні осы екен деп, эндогамдық үйлену салтына жол беру, демек, өз туысына үйлену өсер ұрпаққа залалын тигізіп, өкінішке ұрындырмақ. Жалпы, христиан дінін тұтынатын елдерде өз туысына үйлену өте сирек. Мысалы, христиан дінін тұтынатын армян, грузин халықтарында 4-5 атаға дейін үйленуге тыйым салынса, мұсылман дінді əзербайжандарда емшектес болмаса болды деп, немерелес бауырлар да үйлене береді. Ажырасу сирек. Перзент көрмеу – əр отбасы үшін ең ауыр бақытсыздық. Ажырасу үшін ері куəгердің көзінше əйеліне үш рет «сен талақсың» деп айтса, жеткілікті болған. Əйелдердің ерінен өз еркімен ажырасуы қиынырақ еді. Ол үшін əйелі еріне: - «Менің кебінімді (жасау, дүние-мүлік) түгел өзіңе қалдыр да, басыма еркіндік бер», – деуі керек. Демек, əйелге бар жағдайды жасап, айтқанын қаз-қалпында орындайды.

	Ұл туғанда күн туар дегендей, жаугершіліктен көз ашпаған əзербайжанағайындардаұлтапқан ананыүйішіментуған-туысқандар түгелдей құрметке бөлейді. Қыз туылса, «Уайымдамаңдар, əлі де балаларың болады, құдай қаласа, ұл да туылар» дегенді құттықтау сөзге қосып айтады. Өлген адамды түнетпей, мұсылманша жөн-жоралғы жасап, сол күні-ақ жерлеуге тырысады. Үшін, жетісін, қырқын, жылын атап өтеді...

	Ақсақалдар туыстық жақындығын ескеріп, жетім қалған балаларды асырап алып тəрбиелейтін қамқоршы белгілейді. Ақсақалдар ақыл-кеңесімен жеке отбасы ғана емес, бүкіл ауыл-аймақ болып есептеседі. Олар кешкі намазға мешітке жиналып, алда тұрған келелі мəселені шешіседі. Əйелдер мен бала-шағаға қатысты мəселені қарарда ең сыйлы деген бірнеше кейуана – ана арнайы шақырумен ғана ақсақалдар алқасына қатыса алады. Əке мен ата сөзін аяқ асты қалдырмай, толықтай тыңдау – көнеден жеткен игі дəстүр. Қыз бала əжесі мен апасына (анасына) қоса əпкесінің де айтқан ақыл-кеңесіне ден қоюы тиіс. Келіндері ата-енемі мен еріне толықтай бағынышты. Əйел баласының өз бетімен қыдырып кетуі, рұқсатсыз төркініне, көрші-қолаңға баруы, жырқылдап күлуі, дауыстап сөйлеуі, аяғын сəнмен баспай, тасырлатып жүруі əдепсіздік саналады. Ұл баланы 7-8 жастан бастап атасы мен əкесі секілді ағасы да еңбекке дағдыландырып, ер мінезді болуға баулып, діни тəрбие бере бастайды. Ұл бала қыздан гөрі екі есе көп мұраға ие болмақ. Оджағ (ошақ) – отбасы, əулет, тұқым-тұқиян мағынасын білдіретін сөз. Ана сүтімен, нанмен, тұзбен, ошақпен қарғанып-сілену – ант ішудің ең ауыр түрі.

	Əзербайжанның үштен бір бөлігі – мұсылман-суниттер де, қалғаны – мұсылман-шийтер. Діннен айырылған дүлейлік деп ұғатын халық имандылық тəрбиесін басты мақсаттың бірінен санайды. Навруз байрамды табиғат ананың жаңару, түлеу мейрамы ретінде бүкіл халық боп тойлайды. Суға, тасқа, орманға табыну сілемі сақталған. Халық емшісін хеким немесе тебиб деп атайды. Олар күн сəулесімен, теңіз суы ваннасымен, ыстық құммен, жеміс-жидек, шөп, əралуан қайнатыммен ауру емдейді. Дəллек – хирургиялық тəсілмен сауықтыратын емші. Олар сынған, шыққан жерді орнына салатын сынықшылар.

	Əзербайжан мен Қазақстан халықтарының қарым-қатынасы дамып келеді. Біздің республикалар үкімет басшыларының кездесуі ел мен елді, туыс пен туысты қауыштырған, екі елдің келешегі мен қуаты берік ынтымақтастығын танытқан салтанатты мерекеге айналуда. Əзербайжан халқының құрамында бірнеше субэтникалық топ бар.





3.10. Түркия




	Түркі тілінде сөйлейтін халықтардың үлкен тобының, ең көп саласы – түріктер. Олар түркі тілдес халықтардың, оғыз тобына жатады. Түріктердің бүкілəлемдік жиынтық саны 55 миллиондай (1995). Бұл салыстырып айтқанда бүкіл түркі жұртының үштен біріне жуығы. Түрік халқының қоныстануы да барынша кең. Кіші Азияда, Араб елдерінде, Кавказ бен Орта Азияда, Қазақстанда, Австралияда, Оңтүстік Америкада – бір сөзбен айтқанда, бес алып құрлықтың бесеуінде де түріктер баршылық. Олар мұнда жұмыс іздеп келіп, уақытша тұрып жатқандар. Түріктер Кипр мен Грекияда, Болгария мен Югославияда да кездеседі. Румыния мен Албанияда да бар. XX ғ. бас кезіне дейін түріктер Балқан елдерінде өте-мөте көп болған. Алайда Балқандағы түріктер дискриминациялық саясаттан көп зардап шекті. Бұған Болгариядағы түріктерді қуғындау толық айғақ болады. Əміршілік жүйе тұсында Болгарияны мекендеуші түрік халқына қарсы бағытталған шовинистік2 пиғыл өршіп кетті. Миллионға жуық түрік азаматтары өз тілінде білім ала алмағаны былай тұрсын, тіпті үй-ішінде де түрікше сөйлеуге тыйым салынды.

	Əміршілдік өктем жүйенің озбырлығын тартқан ұлыстың бірі – месхет (ахысқа) түріктері болды. Осман түріктерінің ата қонысы Мескерия – Жаукерия өңірін 1829 ж. Ресей жаулап алып, жергілікті халықтың өз елімен арасын үзіп тастады. Қазақстандағы месхет түріктерінің қоғамы шығарған «Возвращение» газетінің мəліметі бойынша 1989 ж. Грузияның Түркиямен шекаралас бес ауданын мекендеген месхет түріктерінің жігіттерін майданға сыпырып əкеткен. Майданға аттанған 40 мың түріктің 26 мыңы шейіт болды. 7 адам Кеңестер Одағының Батыры атанды. Мыңдаған адам КСРО-ның орден, медальдарымен марапатталды. Осындай жанқиярлық ерлікке қарамастан, НКВД жендеттері тылда еңбек етіп жүрген 139 мың месхет түріктерін бала-шаға, кемпір-шал, əскер жанұясы демей түгелдей зорлықпен қызыл вагонға тиеп, 1944 ж. суық күз айында Кіші Азияға, Қазақстанға жер аударды. Олардың 17 мыңы жолда суықтан, аштықтан, ауру-сырқаудан мерт болды. Сөйтіп тұтас бір халық сан ғасыр бойы тарихи Отанынан қуылып, ұлттық ата мекенін жоғалтып отыр.

	Түрік халқының тарихына қатысты мол мəліметті араб, иран, грузин, əсіресе армян деректерінен табуға болады. Түріктердің этникалық құрамы негізінен, екі топтан құралған. Олардың бастысы – сельжуктер шапқыншылығы тұсында, дəлірек айтқанда XI ғ. 40 жылдарынан бастап ежелгі Тұран жерінен Орта Азия, одан кейін Иран арқылы Кіші Азияға қоныс аударған түркі тайпалары. Уз, печенег, қыпшақ тайпалары Қара теңіздің Солтүстігі, Балқан арқылы Анатолия жеріне өткен. Екіншісі – Кіші Азияның жергілікті тұрғын халқы. Осылайша түрік этногенезінің қалыптасуына қарлұқ, қыпшақ, гигиль, ұйғыр, құман, хазар тайпаларының, араб, курд, рум халықтарының да қатысы болған. Сельджук мемлекетінің құрамына кірген көшпелі түрік тайпалары шаруашылыққа қолайлы, сулы-нулы жерге орналасқаннан кейін көрші халықтармен мəдени, рухани, экономикалық байланысын нығайтып, біртіндеп өздері де отырықшы тұрмысқа көшті. Одан кейін де XI-XIII ғ.ғ. жойқын монғол шапқыншылығынан зардап шеккен түрік тайпалары сонау қиыр шеттегі Орта Азиядан Анатолия жеріне ауық-ауық қоныс аударумен болды.

	XVI ғ. аталған тайпалар бір этникалық тайпаға бірігіп түрік халқы қалыптасты. Қазіргі түрік халқының құрамында бірнеше этнографиялық топ сақталған. Анатолияның оңтүстік-батысын саны жағынан жарты миллиондай көшпелі хорюк түріктері мекендейді. Олар мал шаруашылығымен айналысады. Олар жеке-жеке тайпаларға бөлінді. Антропологиялық жағынан түріктер европеоидтік нəсілдің балқан-кавказ тілінің балқан тобына жатады. Түрік ағайындар арасында Еуропаның солтүстік өңіріне тəн көгілдір көзді, ақсары өңдісі де, қалың шашты қаба сақал қараторысы да кездеседі.

	Əскери-феодалдық түрік мемлекеті XIV ғ. Кіші Азия жерінде ұйымдасқан. Бұл феодалдық хандық өзінің ең алғашқы князінің атымен Осман мемлекеті деп аталды.

	Түрік мемлекеті XVIII ғ. бастап Еуропа мемлекеттерімен Англия, Франция, Италия секілді отаршыл державалардың, əсіресе Ресей империясының3 өздерінен гөрі əлдеқайда мықты қаруланған əскерімен ауыр күрес жүргізіп келді. XX ғ. басында шетелдік шапқыншылық өзінің шарықтау шегіне жетіп, түрік халқының тəуелсіздіне қауіп төндірді. Антанта елдері интервенция ұйымдастырып, Грекияны Түркияға айдап салды. Алайда намысшыл да жауынгер, қаһарман түрік халқы асқан ерлік көрсетіп басқыншыларға қарсы тұра білді. 1918-1923 ж.ж. түрік халқы Англия, Франция, Италия жəне Грекияның біріккен күшіне қарсы өз Отанын ерлікпен қорғады. Көрнекті əскери қайраткер, генерал атағы мен патша лауазымына ие болған «Халық республикасы» партиясын ұйымдастырушы Мұстафа Кемаль осы күрестің қолбасшысына айналды. Шетелдік интервенция4 мен реакцияшыл сұлтандық өкіметке қарсы бағытталған азаттық соғысы кемалшылар революциясы деп аталды. Басқыншылар толықтай жеңіліске ұшырап, елдің тəуелсіздігі сақталып қалды. Түрік елінің өміріне зор өзгеріс енгізген елдің тұңғыш президенті Мұстафа Кемалға паша лауазымы, маршал атағы, сондай-ақ гази (жеңіскер) құрметті атағы қоса берілді. Кейін 1934 ж. ұлттық жиналыс меджилисте Кемалға Ататүрік (түрік атасы) деген фамилия берілді.

	Ататүрік құқық пен мəдениет, экономика мен тұрмыс саласында реформа жүргізіп, бірсыпыра прогресшіл5 шараны жүзеге асырды. Түркияны тəуелсіз етуге ұмтылды. Икемді де, көреген саясат жүргізіп, түркі тілдес ұлыстары көп Кеңестер Одағымен достық, туыстық қарым-қатынас орнатуға тырысты. 1921 ж. РСФСР мен Түркия арасында достық пен ынтымақтастық шартына қол қойылды. Өкінішке орай кейін КСРО панисламизм6, пантуркизм7 дегенді желеу етіп Түркия елімен достық қарым-қатынасқа кесе-көлденең тұрды. 50-60 жыл бойы Түркия үкіметінің саясатын бұрмалап, оны реакцияшыл, керітартпа бағыт деп, туыс халықтарды жақындатпау саясатын ұстап келді.

	Түрік елінің сегізінші президенті Тұрғыт Озалды Ататүрік ісін алға апарушы, Ататүріктен кейінгі ірі қоғам қайраткері санайды. Сондай-ақ Тұрғыт Озал өзінің паңдығы мен кеңпейілділігі, басқарудың авторитарлық тəсілін ұстанбағаны үшін сұлтан аталып кетті. 1960 жылдың ортасына дейін түрік халқы елдегі жұмыссыздықтан көп зардап шекті. Еңбек адамының жағдайы тым ауыр болды. Өз ісіне жетік саясаткер нарықтық экономикаға негізделген реформалар арқылы азғана уақыт ішінде елін тақырдан алып шықты. Елдің қоғамдық, əлеуметтік бет келбетін танығысыз етіп өзгертті. Шетелге жіберілген түрік жұмысшылары елдің валюталық қорын молайтуға, ел қазынасын байытуға үлес қосты. Сонымен бірге батыс елдерінде ғасырлар бойы қалыптасқан еңбек тəртібі мен тəжірибесін əкеліп, əр алуан мамандықты игеріп, өз еліне қайта оралып, шетелдегі өндіріс қарқынын күшейтті. Ауыл шаруашылығында да түбегейлі өзгерістер енгізілді. Осы саясатты дұрыс іске асырушы Тұрғыт Озалды шетелдіктер «Түркиядағы экономикалық ғажайыптар атасы» деп атады.

	Түрік тілі (ескі осман тілі) көне жазба тілі. Ол түрікмен, əзербайжан, гагауз тілдерімен бірге түрікмендердің оңтүстік-батыс тобының оғыз бұтағын құрайды. Ол Кипр мен Түркия республикасының тілі. Олардың жазба ескерткіштері XIII ғ. саяды. Түрік тілінің басты ерекшелігі – оның ауызекі тілдік айырмашылығының, ірілі-ұсақты диалектісінің молдығы.

	...Ұзақ жылдар тюркографтар назарынан тыс қалып келген Балқан түбегі түріктерінің тілі тек 1960 ж. басында ғана шетелдік ғалымдардың зерттеулеріне іліге бастады. 1941-1945 жылдарға дейін Грузияның оңтүстік-батыс бөлігін мекендеген месхет түріктерінің тілінде де осыған ұқсас өзіндік ерекшеліктер бар.

	Ататүрік бастамасымен «Түрік лингвистикалық қоғамы» құрылды. Қоғамның мақсаты түрік тілін жетілдіру, оны жаппай оқып үйрену деп белгіленді. Ең алдымен араб жазуын латын əліпбиіне ауыстырды. Іле-шала түрік тілін кірме сөздерден тазартты. Əсіресе араб, иран тілдерінің элементінен жаппай тазарту жүре бастады. Реформаторлар таза түрік сөздерінен – түрік тілдерін іздестірді. Сондай-ақ көнерген сөздерді жаңарту арқылы орхон, ұйғыр т.б. көне жазба ескерткіштерден іздестірді. Кейбір сөздерді жаңадан тапты. Мысалы, орыс тіліндегі самолет сөзін ұшақ деп өзгертті. Мектеп оқулықтарын оқымақ деп өзгертті. Революцияны – деврим деп, мемлекетті – улус деп, шаһарды кент деп атау ұсынылды. Баспа орындары түрік сөзінің жаңаша сөздігін шығарды. Халықтың өз сөзіндей болып кеткен кейбір араб-иран сөздерін орынды-орынсыз алмастыра берудің тиімсіздігін өмірдің өзі көрсетті. Мұндай жасанды жаргонды қарапайым халық түсіне бермейтін халге жетті. Туыс тілдерден мүлде алшақтап кетпес үшін харф, китаб, хюкюмет, фикир, адалет, дін, худа (құдай), намаз секілді жалпы халыққа түсінікті кейбір сөздер өзгеріссіз қалдырылды.

	Бүкіл зиялы қауым əдеби тілді тез арада жаппай үйреніп кетті. Қиыншылығы да аз болмады. Аға буын кірме сөздерден тазарған əдеби тілді еркін түсінуге қиналды. Əлемнің көп бөлігіне ежелден танымал түрік əдебиетінің озық үлгілері туысқан халықтар тіліне аударылмай келгені, сөйтіп əдеби байланыстың біраз жыл үзіліске ұшырағаны белгілі болды.

	XV-XVII ғ.ғ. Месиха, Мерхи Хатун, Махмуд Бахи, Омар Нефи, Жүсіп Нəби, т.б. түрік поэзиясының көрнекті өкілдері кейінгі XX ғ. ақын-жазушылары Назым Хикмет, Азиз Несин, Яшар Камал, Камел Тахир шығармалары шетел тілдеріне аударылды. Оларды бүкіл Орта Азия елдері сүйіп оқитын болды.

	Бодандықтың ащы дəмін татпаған, қуғын-сүргінге ұшырамаған түрік халқының мəдениеті мен өнері, театры мен киносы туралы зерттеу еңбектері шыға бастады. Түрік музыка өнері барынша дамыды. Сықақ əні мани, лирикалық əндер тюрю Орта Азия мен қазақ халықтарының музыкасымен əуендес, сабақтас болып келеді.

	Түрік музыкасында хиджаз, зенеуле, курды, гулистан секілді мақамдар көп. Түрік халқы саз аспаптарының түрі жағынан аса бай. Ішекті аспаптары мейдан, сарай сазы, чеку, добура, дыңғыра, чабут, гумуз, тар, рузба, т.б. болып келеді.

	Би музыкасының тынысы болып келетін үрмелі, ұрмалы аспаптары: робаб, бозық, уд, кевар, дюдюк, зурна, давул, т.б. бар.

	Түркия республика болып жарияланғаннан кейін Стамбул, Анкара, Имир консерваториялары, сондай-ақ Анкара опера театры ашылып, кəсіби музыка мəдениеті өркендеді. Еуропа халықтары əсерімен сарайлық əскери оркестр, филармониялық қоғам, аспапты симфониялық оркестр, вокалдық концерт ұжымы жұмыс істеп, би өнері дамыды. Түрік тілінің нəзік иірімдері адамға ерекше əсер беріп, сезіміне қозғау салады.

	Түріктер көп салалы шаруашылықпен, егіншілкпен, мал шаруашылығымен, қолөнерімен айналысады. Жер жағдайы мен климатына қарай ауыл шаруашылғы үш аймаққа бөлінеді. Біріншісі – субтропикалық Жерорта теңізі жағалауы. Мұнда мақта, темекі, бидай, арпа, тары, жүзім, инжир, зəйтун, цитрус жемістері, жеміс-жидек түрлері өседі. Екінші – солтүстіктегі Қара теңізге жақын орманды алқап. Мұнда дəнді дақылдардан жүгері, техникалық өсімдіктерден темекі, цитрус пен жаңғақ көп өседі. Бұл өлкеде мал шаруашылығы қосалқы шаруашылық түрі болып есептеледі. Үшінші – ауа-райы құрғақ, континенталды Шығыс Анатолияда мал шаруашылығы басымырақ. Əсіресе қой, ешкі, ангор ешкісі көбірек өсіріледі. Тек өзен мен көл жағалауларында суармалы егінмен айналысады. Түркияның барлық жерінде көкөніс мол өсіріледі. Түркия үш жағынан теңізбен қоршалған. Жағалаулық аудандарда балық аулайды. Сондай-ақ бал арасын ұстау, жібек құртын өсіру, еменнің жаңғағын жинау ісімен айналысады.

	...Дəстүрлі қолөнер түріне тоқыма мен жіп иіру, тері өңдеу ісі жатады. Кілем тоқу өнері ұрпақтан-ұрпаққа беріліп келеді. Халықаралық көрмеде түрік кілемі жоғары бағаланады. Қой жүнінен, ангор ешкінің жүнінен, жібектен тоқылатын кілемнің ұшақ, гардес, кула, кайсери, корамын, кония деп аталатын алуан түрі бар.

	Түркияның көп аудандарында отын тапшылығы байқалады. Тандр бөлменің ортасына орналасады. Тандрда нан пісіреді. Ауа райы жылы аудандарда тандр орнына тұтқасы бар үш аяқты темір пеш – мангал пайдаланылады.

	Түрік ауылы əдетте үлкен емес, шағындау. Əрбір елді мекенде мешіт, кофехана (кофейня) қонақхана (мейрамхана), линофиль ордасы (жолаушылар тынығатын мекен-жай) болады. Үйді кірпіштен, саманнан, тастан қалап салады. Шамасы келетіндер екі қабатты үй-жай тұрғызады. Ауқаттылар əйелдерге, ерлерге жеке-жеке семьялық харем деп аталатын бөлмелер салады. Клибе деп ағаштан жасалған үйді айтады.

	Еңбек бөлінісі түріктерде қатаң сақталған. Ерлер сырт жұмысымен айналысады. Егіс даласындағы, бау-бақшадағы, жүзімдіктегі жұмыстар ерлер мойнында. Малға қарау, сыртпен байланыс та ер адамдардың жұмысы. Ал əйел үй ішіндегі тіршілікпен шұғылданады. Науқан кезінде ерлерге көмектеседі. Еңбек тəрбиесі дұрыс жолға қойылған. 13 жасқа толғанша қыз бала бағу, ас пісіру, кір жуу, жіп иіру, тоқыма, тігіншілік істерін атқарады.

	Халықтың негізгі қорегі – нан тағамы. Нанның екі түрі: бидай наны мен жүгері наны пісіріледі. Тоқаш түрлеріне лаваш, хамурсыз юфка, тезлеме жатады. Ең дəмді нан тағамы: жұмыртқа мен тоң май араластырып пісірілген чурек. Ет пен ұннан, сүт пен көкөністен даярланған ұлттық тағамдары бүгінде шетелге кең тараған. Ет тағамдары: палау, хавурма, кебаб, донер-кебаб, шашлық, хастырма, суджук, тавеук жатады. Түрік ағайындар жылқы етін жемейді. Олар қой етін ұнатады. Оның бағасы да қымбат болады. Сиыр еті мен құс еті одан гөрі арзандау. Түріктер – егіншілікпен көбірек айналысқандықтан сүт тағамы мен көкөністі көбірек қолданады. Жыл бойы түріктердің дастарханынан көкөніс үзілмейді.

	Олардың бұрыннан келе жатқан сүйікті сусыны – шербет кофе. Кофенің екі түрі пайдаланылады. Шекерлі хакве, шекерсіз хакве. Күні бойы жұмыстан шаршап қайтқанда тынығатын орын – кейф. Онда кофе ішіп, əңгіме-сұхбат құрады. Кейін келе шай көп қолданылатын болды. Түрік – шайқұмар халық. Əрі кофе сырт елден тасылса, шай өз жерлерінде өсіріледі. Шайды бір мезгіл тамақтан соң ішеді. Шай ішу түріктердің күнделікті əдеті. Қала көшелерінің əр бұрышында чайхана қызмет етеді.

	Түріктер – мұсылман-суниттер... 1989 жылдан бері Түркияда бастауыш сыныпта дін сабағы өтіліп келеді. Ауылдық жерлерде рамазан айында үлкен-кішінің бəрі отыз күн Ораза ұстайды. Түркияда біраз қазақ балалары тегін діни дəріс алуда. 1992 ж. Ораза айында 20 шақты, 1993 ж. 30 шақты имам түріктер келіп, республиканың түкпір-түкпіріндегі мешіттерге көмек көрсетті.

	Түркістан қаласындағы Қожа Ахмет Иассауидың мұражайын, Қызылқұм ауданында əзірет Сұлтан Арыстанбабтың мавзолейін, Отырардағы мұражайды жөндеп, қалпына келтіру, безендіру жұмысына білікті мамандар мен шеберлерді оқытып даярлау ісіне көмек берді. 1993 ж. Түркияда Қожа Ахмет Иассауи қоры ұйымдастырылды. Алматыдағы мешіт құрылысына да жəрдемін тигізді. Рухани тазарудың бір қайнар көзі – ислам діні. Түркі жұртының діншілдігі, жастардың инабатты тəлім-тəрбиесі сыпайылық пен кішіпейілдік.

	Көптеген шығыс халықтары секілді түріктер де туыстық жақындықты əке жағынан есептейді. Руға бөліну ерте кезден-ақ өз əсерін жоғалтып алғанымен үш-төрт атадан қосылатын əулеттер кейде Надир ұлдары, Əлімшери (Əли ұрпақтары) дегенге ұқсас атау дəстүрі бар. Ұл баланың санасына жастайынан-ақ «Сен еркек кіндіктісің, əйел жынысынан өзіңнің артықшылығыңды сезініп, ұдайы есте сақтауың керек» дегенді жеткізіп отырады. Əйтсе де бұл басымдық еркек атаулының өз əпке-қарындастарына қамқор бола білуінен, қорғап-қолдауынан көрініс табуға тиіс. Жасы кішінің үлкенді тыңдауы, оның айтқанын қалтқысыз орындауы, əйел баласының ерлер алдында ізет сақтауы міндет.

	Ертеректе азаматтардың лауазымы мен қызметіне, тұрмыс жағдайы мен қоғамда алатын орнына қарай паша хазретири бей, шади, əфенди, аға, ханум деп атау дəстүрі болса, енді кемалшылардың қолдауымен бай (мырза), баян (əйелге қарата) деген жаңа ізет атаулары ұсынылды. Қазірде халық ұғымында бей, мырза, əфенди, т.б. атаулар əл-ауқатымен қоса ақыл-парасатымен сый-құрметке ие болған жандарға арнала айтылады. Жасы кішілерге қарата жаным, гөзим, кузум деген секілді еркелететін, əрі ізет білдіретін атаулар жиі қолданылады. Жастар өзінен үлкен ер азаматтың, əйелдің атын атамай, ізет атауымен, жанамалай сөйлеп өзінің нəзіктік сезімін, тəрбиелілігін білдірген. Ұлдың ересегін, іні-қарындастары, аға немесе ағабай деп əпкесін абла деп сыпайылық таныта атау қалыптасқан. Нағашы ағасын дайы деп, нағашы тəтесін гейзе деп атау, ізет саналады. Əке жағынан туыстарын əмдіке, хала деп атау дəстүрі бар. Əке-шешесімен қоса атасы мен əжесі үлкен шаңырақ хане деп аталынады. Ұл баланың дүниеге келуі ата-ана үшін үлкен қуаныш. Əркім өз шама-шарқынша той-томалағын өткізеді. Бес жастан сүндетке отырғызады. Бұл отбасы өміріндегі зор қуаныш саналып, сүндет тойын өткізеді.

	Түрік – күрес өнерін жетік меңгерген халық. Атақты түрік палуандарының даңқы əлемге əйгілі. Ұл баланы жастайынан күрес өнеріне баулиды. Күрес өнеріне арнап аламан мереке өткізеді. Найза шаншып өнер көрсететін ат спорты, көктемгі егіс жұмысы біткен кезде – қосым мейрамын ұлттық спорт түрінен жарыс өткізеді. Құда түсердегі, үйлену тойларындағы ырым-сырымдарда да өзгешелік баршылық. Қыздың келісім бермеуі – жігіт үшін үлкен намыс. Сондықтан жігіт əуелі қызға алма жіберіп, оның ойын алдын ала біледі. Қыз келіскен жағдайда жігітке жауап ретінде бір орамал беріп жібереді.

	Балаларын үйлендіру толықтай əкенің еркінде. Ұлдың əкесі ауылдың екі-үш сыйлы азаматтарын ертіп, қыз əкесіне жолығып, дастархан басында келген жұмысын айтады. Үй иесі мақұлдап тұрса да сыр бермегенсіп, бірден келісе салмайды. «Қызым тым жас» дегенді айтады. Жігіт жағы үшінші рет келгенде ғана үй иесі келісімін беріп, құдаларға сый-сыяпат көрсетіп, дастархан жайып, палау, халва, шервет қойып қалың мал мəселесін əңгімелесіп тарқасады. Үйлену тойына дейін қыз бен жігіт бір-біріне сыйлық жіберісіп тұрады. Жігіт жүзік, сақина, орамал, халва жібереді. Қалыңдық жүзікті саусағына салып, нашқанлы (некесі қиылған) аталады. Той басталарда қалыңдықтың қол-аяғы қынаға боялады да, хналы атанады. Жігіт айна мен тəтті сыйлайды. Айна қалыңдықтың дидарын көрудің белгісі. Тəтті оның келешек өмірінің тəттілік белгісі.

	Палуан күресі, ат жарысы, т.б. ұлт ойындары өтеді. Қалыңмал төлеуге жағдайы жоқ кедей жігіт қызды алып қашады. Бұл жігіт өміріне қауіп төндіретін қатерлі əрекет. Ауыл ақсақалдары араға жүріп, екі жақ табысқан жағдайда ғана келісім болады. Кейде ата-аналар қарсы құда болып, ағасы немесе інісіне өзінің қарындасын үйлендіреді. Мұндай жағдайда қалыңмал қажет болмай қалады. Өкінішке орай, түріктерде ағайын адамдардың үйленуі жиі ақыл-есі кем нəрестені дүниеге əкеледі. Бұл медицинада дəлелденген жағдай. Кейде кедей жігіт күш күйеу (күшік күйеу деп те атайды) немесе еңбегімен қалыңмалды өтеп барып үйленеді. Қалың мал толық өтелгенше жігіт қызға жоламайды. Қалалы жерде үйлену тойы осы заманғы дəстүрге сəйкес ішімдіксіз өтеді. Жұрт көзінше жігіт пен қыздың сүйісуі өте ұят жағдай болып саналады.

	Дегенмен, түріктердің үйлену рəсімінде өзіндік ерекшеліктер бар. Мəселен, күйеу жігіт жолдасымен келгенде қыздың жеңгелері би билеп, нан, тұзбен табаққа салған жеміспен қарсы алады. Күйеуді жолдасымен баспалдақ арқылы төбеге шығарып жібереді де, баспалдақты тығып қояды да, жастар үйде күтеді. Күйеу жігіт жолдасымен үй төбесінен аяқ-қолын жараламай аман-есен түсіп, есік қағып үйге рұқсатпен би билеп сəлем бере кіреді. Жас қыздар ыдысқа салған өрік-мейізді төбесіне қойып, күйеу жігітті айналып билейді. Күйеу жігіт қыздарға сыйлыққа ақша, орамал беруі керек. Мұнан кейін үлкендердің рұқсаты бойынша күйеу жігіт жолдасымен бірге қалыңдықтың жанына отырып тамақ ішеді. Жастар өлең айтып, би билеп, музыканттар дутар, турба тартып өнер жарыстырады. Той тарқар кезінде (қыз кетерде) əке-шешесімен, ағайын-туыстарымен қоштасу жыры айтылады. Қалыңдық жігіттің аулына жолдас қызымен келіп, үлкендерден рұқсат сұрайды. Рұқсат берер алдында есік алдына қазан төңкеріп қояды да, қалыңдықтың қолына анардың суын береді. Қалыңдық үйге кірерде қазанға оң аяғын тигізеді. Ол «отыңмен ойнап, қазаныңмен қайнауға шыдаймын» деген анттың белгісі. Анардың суы құйылған ыдысқа қолын малып екі босаға мен маңдайына жағады. Ол «өміріміз осы анардың суындай тəтті, баянды болсын» деген тілекті білдіру.

	Күйеу жолдас келінді үй толы үлкендерге өлеңмен таныстырып, қолына локет пышақты алып, күйеу мен қалыңдықты айнала билей жүріп, «Келіннің тілін кесейін бе? Басын кесейін бе?» деп көпшіліктен сұрайды. Отырған халық «тілін кес, тілін кес» деп шулайды. Осы кезде күйеу жолдас қыздың басына қабат-қабат етіп салған 3-4 орамалдың үшін пышақпен кеседі. Бұл жас келіншектің тілі шықпасын, үлкен-кішіге сыйлы болсын дегенді білдіру.

	Келін өзі ханум атанғанша ата-енесіне ғана емес, сол ауылдың үлкен-кішісінің бəріне қызметімен, еңбегімен жағатын еңбексүйгіш, кішіпейіл, инабатты болуы керек. Əйел адам егде тартып, балаларын үйлендіргенде ғана еркіндік алып «ханум» атанады. Бүгінде бойжеткен қыздан бастап əйелдердің бəріне ізетті отау ретінде «ханум» атауы қолданыла береді. «Əр халықтың ұлттық бейнесін сақтап, оны өз тілінде, дінінде, əдет-ғұрпында тəрбиелеп, адамгершілікке, ізгілікке, имандылыққа, еңбекке, парасаттылыққа, адалдыққа, т.б. бар жақсылық қасиеттерге баули тəрбиелеу ежелгі ел дəстүрі саналған. Осы дəстүрді берік ұстаған түрік ағайындар да өз қыздарының ар-намысына шаң жуытпауға тырысқан. Қалыңдық пен күйеудің алғашқы өткізген түнінен кейін, енесі келінінің арын сақтап келгенін білдіруі тиіс. Олай болмаған жағдайда дау-дамай өршіп кетеді. Қалыңдықтың əке-шешесіне «Сіздің қызыңызды тышқан кеміріп кеткен екен» деп əшкерелеу ата-ананың бетіне үлкен салық, өмір бойы ұмытылмас ұят.

	Бұрынырақта күйеуі əйелімен кез-келген уақытта айрылыса алатын болған. Ол үшін «Сенің басың бос, еріктісің» деп екі куəгердің көзінше ері үш рет қайталаса болғаны. Бірақ қыруар қалыңмал төлегендіктен, əйелінен айырылысу өте сирек ұшырасқан. Айырылысқан əйелді күйеуі қайта алуы үшін əйел қалаған кəрі шалға «тұрмысқа шығып» онымен бірер күн тұрып айрылысып барып, қайтадан өз күйеуіне тиюге ерікті болған.

	Ислам дінінің шарты бойынша төрт əйел алуға дейін еркектер ерікті саналған. Онда да алған əйелдерін киіндіріп, ішіндіруге шамасы келетіндер ғана ерікті болған. Кемалистер «көп əйел алуға тыйым салғанымен, ауыл тұрғындары арасында бірлі-жарым ауқаттылардың (имамның қолдауымен) екі, сирек жағдайда үш əйелге дейін үйленуіне ерік берілген.

	Алайда бірінші алған бəйбішесі ғана заңды əйелі ретінде тұрады да, басқасы үй ішіндегі қызметші əйел ретінде тұрып жатады. Қос əйел алуға өзіне-өзі сенімді, денсаулығы дұрыс, тұрмыс жағдайы тəуір, мінез-құлқы орнықты, адамгершілік бейнесі келісті адамдар ғана бара алады деп саналған. Жалпы неке бұзудың жолына Түркияда тосқауыл қойылған. Ататүрік əйел теңдігін сақтауға ерекше көңіл бөлген. Үйлену жасын ерлер үшін 16, əйелдер үшін 15 жас деп белгілеген. Ататүрік əйел құқығын қорғауға көп күш жұмсады. Соның нəтижесінде түрік əйелдері арасынан дəрігер, мұғалім, сот, адвокат, журналист, жазушы, профессор-ғалым, парламент депутаты болғандар бар.

	Түрік əйелдері пече, чаршаф деп аталатын жамылғымен оранып, аузы-мұрнын жауып жүретін болған. Қазір түрік əйелдерінен атақты əншілер, балериналар, əртістер шықты. Дегенмен, ауылдық жерлерде əлі де болса əйел баласы келе жатқан ер адамның жолын кесіп өтпейді, басып озбайды, бөтен еркекке бір нəрселер жайлы өздігінен тіл қатпайды. Тіпті ірі қалаларда да орынсыз жырқылдап күлген, құшақтасқан əйел баласы болмайды. Шетелдік туристерге «Танымайтын əйелді биге шақырмаңыз, əзіл айтып тіл қатпаңыз. Түріктер мұны əдепсіз қылық деп санайды» деген сияқты еркертулерді үнемі айтып отырады. «Еркектің ер мінезді болуы, үй-ішінің қам-қарекет жолында тынбай еңбектенуі, əйел адамның инабаттылығы мен нəзіктігі, тəртіптілігі əр отбасының береке бірлігінің негізі» дегенді түріктер естен шығармас заң санайды. Еуропалық мəдениет пен тұрмыс-тіршілікке еліктеу күштірек сезілетін Стамбул, Анкара, Измир секілді үлкен қалаларда əйелдер өздерін анағұрлым еркін ұстайды. Бұл еркіндік жастарды əралуан қылмысқа, əдепсіздікке итермелемес пе екен деген қауіп білдірушілер де жоқ емес.

	Вендетта9 (қанды кек, қанға қанмен жауап беру) дəстүрі сақталған. Оны түрікше қан гютеме деп атайды. Жеке бір əулет үшін, тіпті бүтіндей бір ауыл-аймақ үшін қыруар қайғы-қасірет тудырған бұл қатыгездік əрекет, əсіресе Шығыс Анталияда кең тараған. Түріктің кангютемесі кешірім дегенді білмейді. Яғни құн талап ету деген жоқ. Тек кінəлі жақ өз қыздарының бірін кек алушы жаққа беріп қана қанды кекті тоқтату сирек болса да кездеседі. Түріктер ғасырлар бойы ұлттық дəстүр дағдысын, елдік салтын, тірлік қалпын бұзбай, бүлдірмей сақтап келе жатқан жасампаз халық.

	Түрік халқының игі дəстүрлерінің бірі – экологиялық тəртіпті сақтау болып саналады. Түріктер бұлақ көзін қасиет тұтып, оған ешкімді жақын келтірмейді. Төңірегіндегі тал-теректерді кестірмей таза сақтайды. Бұлақ маңына мал суармайды. Ешкім жуынып-шайынбайды. Бұлақ суы саз балшықтан жасалған труба арқылы елді мекендердегі гошме деп аталатын суатқа жеткізіледі. Ауыз суға тапшылық көріп жатқан Израиль мемлекетінің бұлақ суын танкирмен Түркиядан тасуы тегін болмаса керек.

	Түрік халқы қонақжай халық. Есігінен бас сұққан адамға жоқ дегенде бір пиала айран немесе кофе ұсынбай жібермейді. Сырттан барған адамға түріктердің ізеттілігі бірден байқалады. Көшеде, дүкенде, театрда, қала көліктерінде, тіпті кезекте тұрғанда болсын абайсызда танысын аңғармай қалса, сəл нəрсеге бола қиылып, кешірім сұрап өтініп жатады.

	Ал шетелдікке деген қатыгездік пен жеккөрініш сезім, сенбеушілік ғасырлар бойы мұсылман халықтарын қанап, басып-жаншып келген отаршыл державалармен соғыста қорланып қалған деген болжам айтылады. Олар өте намысшыл, алайда өзімшіл, өркөкірек деуге болмайды. Шетелдіктердің түрік тілін үйренуге деген ынтасын, əдет-ғұрпына деген құрметін іштей талап етеді. Шетелдіктермен қарым-қатынасында барлық іс-əрекетімен, бет-бейнесімен, əңгіме сұхбатымен мені сыйласаң, тілімді сүйіп, халқымды қадірле дегенді аңғартқандай. Оңтүстік тұрғындарына тəн жарқылдаған ойын-күлкі, шаттанған көңіл күйін бет пішінімен аңғартуы, жұлқынып қолын сермеп сөйлеуі, сөзуарлық оларға тəн емес. Түрік мақалы «Мың сөзден бір өнерлі ісің артық» дейді. Түріктер өздерінің ыстық темпераментін, қызуқандылығын қажет жағдайда, айтыс пен дау-дамайда, ұрыс-жанжалда, төбелес шыққанда ғана сездіріп қояды. Түрік адамдарының жалқау, икемсіз, орашолақ, керенау еместігіне Батыс Еуропалықтардың көзі əлдеқашан жеткен. Бір ғана Германияда түріктердің жарты миллиондай жұмысшысы бар. Еңбекқорлығы мен еңбекке ынталылығы, жоғары еңбек өнімділігіне қол жеткізгені үшін түріктерге неміс халқы құрметпен қарайды.

	Мінез-құлқы жағынан туыс халықтарға ұқсастығымен қоса, түрік халықтарында өзіндік ерекшелігі де байқалады. Ешқашан отарлық езгінің азабын тартпағандықтан оларда жағымпаздық, екіжүзділік, жалған мінезділік, көлгірсулік, құлдық психология жоқ. Олардан намыс деген сөзді жиі естисің. «Малым жанымның садағасы, жаным арымның садағасы» деген сөзді олар бір сəт естен шығармайды. Табиғи болмысында ар-намысты, адамгершілік сезімді жоғары ұстайды. Сөзге сараң, тұйық бос мылжыңнан гөрі іс-əрекетті жоғары бағалайды. Пайдакүнемдік пен дүниеқоңыздыққа жаны қас боп тəрбиеленуде. Тұйық, бұйығы көрінген түріктер аз сөйлегенімен, саз сөйлейді. Көркем де дəмді сөйлейді. Өткір мысқылды, əдемі əзіл-қалжыңды бағалай біледі. Ходжа Насрединнің күлдіргі əңгімелерін ұнатады.

	Түрік рухы күшті халық. Шетелдік ғалымдар түрік халқының бітім болмысын, ұлттық бейнесін сипаттағанда бірінші орынға батырлық пен өжеттік қасиетті, ар-намыс пен отаншылдық қасиетті қояды. Сондай-ақ бұл халықта үй-ішіне, ағайынға үйірлік, жақын тартушылық, қанағатшылдық, шыдамдылық, төзімділік, үлкенге, білімдіге құрмет, жомарттық пен кеңпейілділік, ізгі ниеттілік, достыққа беріктік, кішіпейілділік сияқты мінез-құлық тəн.

	Түріктер Ресей отаршылдығынан қуғын-сүргін көрген өз қандастарымен діні бір халықтарға іш тартып бауырмалдық көрсетуге əрқашанда дайын екендігін таныта білген халық. Оған дəлел Солтүстік Кавказдағы таулықтар Ресейден қуғын көргенде оларға қамқоршы бола білген. Əсіресе «Барлық түрік баласы бауырың» дегенді ұран ғып ұстап, Ресейден қашқан мұсылмандардың бəріне пана болған. Отызыншы жылдары қазақтар Гоминдан үкіметінен қуғын-сүргін көргенде он мыңдаған қазақтарға да пана болған осы түріктер болатын. Үндістан, Пəкістан арқылы 6 мың километр қашықтық азапты бастан кешіп, арып, ашып келген қазақтарды бір жыл қонақүйден тегін орын берген. Мекен жай салып алуына көмектескен. Қытай қазақтарының ұрпақтары түрік ағайындардың бұл жақсылығын мəңгі жыр ғып үлкен алғыс сезіммен айтып отырады. Түрік халқының бауырмалдығын, бүкіл түркі жұртының, мұсылман қауымының береке бірлігіне кепіл боларлық бұл достықты бауырлас халықтар еш уақытта ұмытпақ емес. Тағдыр тауқыметімен 1949 ж. Грузиядан жер ауған 10 мыңдаған месхетин түріктеріне Қазақстан халқы зор бауырмалдық танытып, достық құшағын жая қарсы алды. Оларға үй, киім-кешек беріп пана болды. Ауыз үйлі қазақтар қыс ішінде бір бөлмесін месхетин түріктеріне босатып берді. Қазірде

	Қазақстанның оңтүстік облыстарында (Алматы, Жамбыл, Оңтүстік Қазақстан облыстарында) 200 мыңдай месхетин түріктері тұрады. Кейбір түрік отбасы қыз алысып, қыз берісіп қазақтармен құда-жекжат, туыс болып араласып кетті. Қазақстанда түрік тілінде білім беретін орта мектептер мен лицейлер ашылып, түрік ағайындар да қазақтардың кешегі Ұлы

	Отан соғысы жылдарындағы бауырмалдық достық құшағын ыстық ықыласпен ұмытпай еске алып отырады.



	Қазақстан жəне Орта Азия, Əзербайжан, түркі халықтарының ұлттық салт-дəстүрлері жайында сұрау-тапсырмалар



	1. Қазақ халқының саяси-экономикалық, шаруашылық-кəсіптік ерекшеліктері.

	2. Қазақ халқының сыртқы жаулардан қорғанудағы ерліктері, ел қорғау ісіндегі батырлар мен ақын-жыраулардың рөлі.

	3. Қазақ халқының күнделікті тұрмыс-тіршілігіндегі қол өнер түрлері, өнерді дамытудағы қолөнер істерінің тəлімдік мəні.

	4. Қазақ халқының музыкалық аспаптары, музыка мəдениетінің, архитектуралық өнер туындыларының тəлімдік мəні.

	5. Қазақ халқының бала тəрбиелеу дəстүрі. Ұл бала мен қыз бала тəрбиесінің ерекшеліктері.

	6. Ұйғыр халқының ұрпақ тəрбиелеу дəстүрлері. (ұл бала мен қыз бала тəрбиесі).

	7. Ұйғырлардың ұлттық тағамдары.

	8. Ұйғыр халқының үйлену рəсімдері.

	9. Қырғыз халқының шығу тарихы.

	10. Қырғыздың «Манас» жырының халықтық салт-дəстүрлермен байланысты туындауы.

	11. Қырғыздардың жауынгерлік дəстүрлері.

	12. Өзбек халқының пайда болу тарихы.

	13. Өзбектердің ұлттық мəдениетінің өнер түрлеріндегі, ауыз əдебиетіндегі көріністері.

	14. Өзбек ұлтының тарихи-мəдени тұрмыс түрлерінің əлемдік мəдениеттен алатын орны.

	15. Қарақалпақ елінің тарихы, шаруашылық кəсібі.

	16. Түрікмен халқының шаруашылық кəсібі.

	17. Көне түрікмен мəдениет тарихы.

	18. Түрікмен елінің шаруашылық кəсібі.

	19. Түрікмендердің эпостық жырлары ондағы ерліктердің сипаты.

	20. Көне Иран-тəжік мəдениетінің пайда болуы.

	21. Фирдоуси, Шамси, Ибн Сина, Омар Хаям шығармаларының тəлімдік мəні.

	22. Əзербайжан елінің шаруашылық кəсібі, ұлттық мəдениеттің өркендеуі.

	23. Əзербайжан халқының қолөнері.

	24. Көне түркі мəдениетінің көрінісі.

	25. Көне түркі жұртының шаруашылық кəсібі, мəдени-тұрмыстық ерекшелігі.

	26. Түркілердің Отаншылдық-патриоттық сезімдері жəне олардың əдебиеттен көрініс табуы.



	Пайдаланылатын əдебиеттер



	1. Абайдың дүниетанымы мен философиясы. Алматы. «Ғылым», 1995.

	2. Аймауытов Ж. Педагогическое руководство (уч.пособие). Оренбург. Госкомиздат. 1929.

	3. Аймауытов Ж. Психология. Алматы: «Рауан», 1995.

	4. Аймауытов Ж. Жан жүйесі жəне өнертану. М., 1926.

	5. Ахметов Ш. Народные традиции воспитания детей у казахов. Алматы, 1966.

	6. Əлімбаев М. Халық қапысыз тəлімгер. Алматы: «Рауан», 1994.

	7. Байтұрсынов А. Ақ жол. (Өлең мен мақалалары). Алматы: «Жалын», 1991.

	8. Бержанов Қ.Б., Мусин С. Педагогика тарихы. Алматы: «Мектеп», 1971.

	9. Бартольд В.В. Тюрки. Алматы: «Жалын», 1998.

	10. Вяткин М. Из истории Казахстана. М., 1969.

	11. Габдуллин М. Қазақ халқының ауыз əдебиеті. Алматы: «Мектеп», 1974.

	12. Гашимов А.Ш. Азербайджанская народная педагогика. Баку, 1974.

	13. Диваев Ə. Тарту. Алматы: «Ана тілі», 1992.

	14. Досмұхамедов Х. Аламан. Алматы: «Ана тілі», 1991.

	15. Дулати М.Х. Көне дəуір мұралары. Алматы: ҚМКЭБ, 1960.

	16. Дулатов М. История происхождения казахов и киргизов. Оренбург, 1925.

	17. Жолдасбеков М. Асыл арналар. Алматы: «Жазушы», 1986.

	18. Измайлов А.Э. Ұлттық педагогика. Орта Азия мен Қазақстандағы педагогикалық көзқарас. М., 1991.

	19. Крупник В.С. Крымские татары. (Нов.вр.№12. 1989).

	20. Кушекбаев Н. Проблемы изучения народной педагогики в Казахстане. Ордженекидзе, 1971.

	21. Қалиев С. Халық педагогикасының ауыз əдебиетіндегі көрінісі. Алматы: «Мектеп». 1987.

	22. Қалиев С. XV-XIX ғ.ғ. ақын-жыраулар поэзиясындағы педагогикалық ойлар. Алматы: «Рауан», 1990.

	23. Қалиев С., Аюбай К. Еуропа ғалымдарының қазақ мəдениеті туралы ойлары. Алматы. 1992.

	24. Қалиев С., Оразбаев М., Смаилова М. Қазақтың салт-дəстүрлері. Алматы: «Рауан», 1994.

	25. Кенжеахметұлы С. Қазақтың салт-дəстүрлері мен əдет-ғұрпы. Алматы «Ана тілі». 1994.

	26. Мағауин М. Қазақ тарихының əліппесі. Алматы «Қазақстан», 1995.

	27. Мұқанов С. Халық мұрасы. Алматы: «Казахстан», 1974.

	28. Мұқанов М. Қазақ жерінің тарихы. Алматы: «Қазақстан», 1994.

	29. Нілібаев А. Абайдың педагогикалық көзқарастары. Журн. Халық мұғалімі, 1946. №1-2.

	30. Нұсқабаев Ж., Əбілдаұлы Ұ. Инабат. Алматы: «Рауан», 1995.

	31. Орманов Т. «Манас» эпосындағы əскери-патриоттық тəрбие. Фрунзе, 1971.

	32. Орта Азия мен Қазақстанның ұлы ғалымдары. Алматы: «Казием», 1964.

	33. Оразбекова К. Отбасы тəрбиесінің ұлттық психологиясы.

	«Қазақстан мұғалімі» газеті. 17 сəуір, 1989.

	34. Прлиев К. Бүгінгі Ашхабадтағы халық педагогикасы. Ашхабад. 1988.

	35. Радлов В.В. Алтын сандық. Алматы: «Ана тілі», 1993.

	36. Сагындыков Е. Қазақтың ұлттық ойындары. Алматы: «Рауан», 1992.

	37. Садықов Б., Сариев И., Отарбаев А. Ақ дастархан. Алматы: «Қайнар». 1991.

	38. Сейдімбек А. Қазақ əлемі. Алматы: «Санат», 1997.

	39. Сембаев Ə.Г. Қазақстан мектептерінің тарихы. «Мектеп», 1971.

	40. Табылдиев Ə. Қазақтың халық педагогикасы жəне тəрбие. Алматы: Қазақ университеті. 1991.

	41. Таникеев М. Мир народного спорта. Алматы: «Санат», 1998.

	42. Тюроник В. Тюрки-месхетинцы. Новое время. 1989. №12.





	Ресей халықтары





4.1. Этностық құрылым




	Ресей көп ұлтты мемлекет. Əлемдегі 2000 халықтың 150-ден астамы Ресей жерінде тұрып өмір сүріп жатыр. 1989 ж. халық санағы бойынша, халық саны 200-ден астам адамды құрайтын халықтардың 116-сы Ресей территориясында тұрады. Ресейде тұрушы халықтар саны XVIII ғ. бастап бір жүйеге келтірілді. И. К. Кириловтың кітабы бойынша Ресей мемлекетінде (1727) мекен етуші халықтарға ерекше мəн бере бастаған. Содан 10 жыл өткеннен кейін В. Н. Татищевтің «Ресей тарихы мен географиясы» атты еңбегі жарық көрді. Онда «Бұрын осы өңірде өмір сүрген халықтар бүгінде қалай өмір сүріп жатыр, ертедегі осы өңірде өмір сүрген халықтар бүгінде қалай аталады жəне қайда қоныстанған?» деген мəселелер сөз болған. Ал М. В. Ломоносовтың «Ертедегі Ресейдің тарихы» (1776) атты еңбегінде «Ресей территориясында тіршілік етуші халықтар тарихы жөнінде əңгіме қозғайды. Ескі славян халықтарының сандары мен тармақтарына талдау жасалады. Ежелгі фин-угор тайпаларының шығу тарихына тоқталады. «Демография» (Народонаселение) деген термин бірінші рет XIX ғ. А. Гилярдің еңбегінен көрініс тапты.

	Осы өлкеде тіршілік еткен халықтар туралы мəліметтер XVIII ғ. батыс елдерінің саяхатшылары: Паллас, Г. Малина, Миллер, Ленский, Крашенников, т.б. еңбектерінен көрініс тапқан. XVIII ғ. екінші жартысында Ресей мемлекетінде өмір сүруші халықтар жөніндегі мəліметтер мен суреттер орыс жəне неміс тілдерінде жарық көре бастады. Мəселен, 1776 ж. баспа арқылы жарық көрген «Ресейде тіршілік етуші халықтардың тұрмыстық дəстүрлері, киім үлгілері мен діни наным-сенімдері т.б. əдептері» деген атпен көрініс тапты. Осы энциклопедиялық еңбекте əр этностық топтардың жалпы санынан басқа мəліметтердің бəрі берілген. Ал Ресейдегі бар халық саны 1897 ж. жүргізілген санақ бойынша берілуге тиіс болатын. Бүкілресейлік халық санағы жүргенге дейін ондай нақты мəліметтерге мүмкіндік болмады. Ал бүкілресейлік халықтар санын 10 жыл өткеннен кейін ғана жариялауға мүмкіндік туды. Себебі ол кезде Ресей халықтарын ұлтына қарай айқындаудың қиындығы себепті, халықтарды жекеше ұлттық ерекшеліктеріне қарай нəсілдік белгілері бойынша айқындауға талпыныс жасалды. Нəсіліне қарай былайша топтап берді.



	– славяндықтар;

	- литва-латыштар;

	- роман тұқымдылар;

	– герман тұқымдылар;

	- картвельдіктер;

	- черкестіктер;

	- шешендер;

	– лезгиндер;

	- финдер;

	- түркі-татарлар;

	- моңғол-буряттар;

	– Қиыр Шығыс халықтары;

	- Солтүстіктегі тайпалар.

	Қорыта келгенде XIX ғ. аяғында Ресейде өмір сүріп тіршілік етуші 128,9 млн халықтардың 100 миллионға жуық (Финляндияны қоспағанда) индоевропалық тілдерде сөйлеушілер болды. Ал Алтай, Орал халықтарының тілдері 14%, Ресейде тұрушы орыстар – 5,5 млн. (немесе 41%), ал таза славян тілінде сөйлеуші халықтар – 83,9 млн (66,8%) адам болды.

	XX ғ. бірінші жартысы ұлттық бірлесу процесінің қарқынды жүруімен ерекшеленді. Мəселен, белорустар бұрын, бірыңғай өркендеген ұлттық мəдениеті бар ел болуды армандаған болса, 1936 ж. дейін Белорусияның Гомель, Витебск, Могилевск облыстары Ресейге беріліп келсе, Ресей мен Белоруссия арасында тілдік мəдени байланыс жойылып, бірыңғай болып көрсетіліп келді. Сондай-ақ Алтай өлкесіндегі этникалық топтардың «бірігуі байқалмай келді. Сол сияқты Кеңестік дəуірде өткізілген халық санағы бойынша бұрмаланып халықтардың саны айқындалмай бірде 100 десе, бірде 200 деп көрсетілді.

	Ресей халықтарының тілдік ерекшеліктері де соңғы жылдарға дейін айқындалмай бұрмаланып келді. Тек соңғы 5 жылда ғана Ресейде тұрушы ұлттар саны нақтыланып, 1989 ж. санақ қорытындысы бойынша ғана біртабан шындыққа қол жеткізді.

	Ресейдегі 1989 ж. соңғы санақ қортындысы мынаны көрсетті:



	І. Индоевропалық туыстық

	1.1. Славяндық топтарға:

	Орыстар, Белорустар, Чехтар, Словакиялықтар, Украиндықтар, Поляктар, Сербтер, Болғарлар.

	2. Балтықтық (литвалық) тобына кіретіндер: Литвалықтар, Латыштар

	3. Герман тобына кіретіндер: Немістер, шведтер, европалық еврейлер.

	4. Роман тобына кіретіндер: Молдавандар, румындар.

	5. Грек тобына кіретіндер: гректер

	6. Иран тобына кіретіндер: тəжіктер, курдтар, голыштар, парсылар, ассириялықтар, белтжуктер, осетиндер, таттар (таулық еврейлер).

	7. Индиялық топқа кіретіндер: Сығандар

	8. Армяндық топқа кіретіндер: армяндар



	ІІ. Оралдық туыстық топтарға

	1. Фин тобына кіретіндер: финдер, эстондар, карелдер, комипирмалықтар, удмурттар, марилар, венгрлер, самилар, венсылар, мордвалықтар.

	2. Угорлық топқа кіретіндер: хансылар, мансылар.

	3. Самодилік топқа кіретіндер: нанцылар, энцылар, сельдуктар, нграсандықтар.



	ІІІ. Алтай туыстылар:

	3.1. Түріктік тілдік топтар: булгарлық топшалар: чуваштар.

	3.2. Оғыздық топшаларға: түркімендер, əзербайжандар.

	3.3. Қыпшақтық топтарға: татарлар (қырым, поволжеліктер), башқұрлар, қарақалпақтар, қырымшақтар (қырым еврейлері), гагауыздар, түріктер (месхетиндіктер), қазақтар, қарайымдар.

	3.4. Қарлұқтық топшаларға: өзбектер.

	3.5. Ұйғыр топшаларына: ұйғырлар, тувалықтар, қырғыздар, домандықтар, якуттер, тофалар, алтайлықтар, хакастар.

	4.2. Моңғолдық тілдік топтағылар: буряттар, қалмықтар.

	4.3. Тунгус-маньчжурлық топтағылар: эвенкілер, шорлар, эвендер, ульчылар, орочтар, негидалдықтар, долгандар, нанайцылар, орохилер, удэгейлер.



	IV. Кавказдық туыстық (семьялық) топтар:

	1. Картвельдік топтар: грузиндер (аджарларды қоса есептегенде).

	2. Адыгей-Абхаздық топтағылар; абхаздықтар, черкестер, абазиндер, адыгейлер, кабардиндер, шапсугтер.

	3. Нахтық топтағылар: шешендер, ингуштер, ахиндік шешендер, (абхазцылар).

	4. Дағыстандық топтағылар: Аварлар, цахурлар, удиндер, табасарлар, даргиндер, лезгиндер, лактар, агулдар, рутулықтар (оларға 30-ға тарта халық кіреді).

	5. Түріктік топтарға: қарашайлар, ноғайлар, құмықтар, балқарлар.

	V. Чукотка-камчаттық (семья) туыстық топтар: чукчалар, ительмендіктер, коряктар.

	VI. Эскимостық-алеуттық туыстық топ: эскимостар, алеуттар

	VII. Қытайлық-тибеттік (семьялық) туыстық топ: қытайлар, дунгандар.

	VIII. Юкагирлар;

	IX. Нихвилер;

	X. Кеттер;

	XI. Жапондар;

	XII. Айнілер;

	XIII. Корейлер.

	Ресей халықтарының ұлттық құрамы жөніндегі материал соңғы рет 1994 ж. əдебиетердегі анықтамалықтар бойынша берілді. Бірақ онда бүкіл халық санағының 1989 ж. мəліметі пайдаланылды. Оны 6-кестеден көруге болады.



	6- кесте

	Ресей халықтарының сандық көрсеткіші





	Ескерту: этностардың кестеде көрсетілген мəліметтерге 1 мың көлеміндегі адам саны енді.



	Бұл статистикалық көрсеткіште этностар санының шартты көрсеткіші алынды. Себебі 11 жылда адам саны көп өзгеріске ұшырады. Ол бір елден екінші елге халықтың көшіп қонуымен байланысты болды. Сонымен бірге славян, угро-фин халықтарында бала туудың азаюы, ал Кавказ халықтарында көбеюі себеп болды. Жалпы мұсылман елдерінде баланың туудың, христиан елдеріне қарағанда көп болуы заңды құбылыс. Ал Солтүстік жəне Қиыр Шығыс елдерінде баланың дүниеге келуі өте баяу. Оның айқын айғағы ретінде юкагирлардың санының азайып кетуі нақты көрсеткіш. Мəселен, олардың жалпы саны 1926 ж. 2000 адам болса, 1989 ж. санақта ол көрсеткіш 800-ге түскен. Ал олардың 100-дейі ғана ана тілінде сөйлей алады. 1989 ж. санақ мəліметі бойынша юкагирлардың балалары тек орысша сөйлейді.

	Саян өлкесінің қақ ортасында турушы тофарлар жер бетінен құрып кете жаздаған. Бүгінде олардың 500-дейі ғана өмір сүреді. Олар ана тілдерін сақтай алмаған. Жастар кейбір тұрмыстық қолданудағы аздаған сөздерді ғана тілде қолданады. Аңыз, ертегілерді тофылар бір-біріне тек орыс тілі арқылы жеткізеді.

	Осындай жағдайды конандарлық əулеттер де бастан кешірген. Кеңестік кезде Алеуттердің тілдік екі диалектісі бірігіп кейін мүлде жоғалып тынды. Сөйтіп жергілікті халықтар бір-бірімен бірыңғай орыс тілінде түсінетін болды.

	Бүгінде Сібірдегі ең үлкен баспа – Магадан баспасы кітаптарын коряк, чукот, эвенкі тілдерінде шығарады. Бірақ осы елдердің атақты жазушылары: Чукчаның жазушысы – Ю. Рытхэу, Нивх, В. Санги, мансилік Ю. Шестаков өз шығармаларын орыс тілінде ғана жазады. Кейін оны өздері ана тіліне аударады.

	1989 ж. бастап бұл өңірден жүздеген мың немістер мен еврейлер өз тұрақтарын тастап Ресейге көшіп кетті. Эмигранттар арасында əзербайжандық, армяндық, грузиндік осетиндер жəне орыстар бар. Олар Орта Азия, Закавказье елдері мен Қазақстаннан көшіп келгендер.

	Халықтардың жаппай қоныс аударуы жергілікті халықтың психикасына əсер етпей қойған емес. Б. Т. Лихачев өзінің «Философиялық тəрбие» атты еңбегінде халықтардың жаппай сапырылысуын «экологиялық таза ауаның бұзылуы жəне оның кері əсері» деп қарады. Ол осы еңбегінде терминдік сөздерді ұсына келіп, адамның рухани жанын, жеке бөліп алып қарайтын психикалық үдеріс емес. Ол сөлсіз материалдық-идеялық механизммен тікелей байланысты. Адамның жаны сапалық жағынан (жаңа) өзіндік жеке материалдық-идеялық құбылыс. Ол ішкі органикалық үдерістің өзара əрекеттесуіне негізделген биологиялық тұтас құбылыс, организмнің биологиялық этногенетикалық бірлігі, оның сыртқы психологиялық, энергетикалық жəне физикалық эмоционалдық-психикалық жағдайына бейімделе тіршілік ететін күрделі құбылыс. Бүгінде адамның жаны – оның физикалық, энергетикалық саналы жəне санасыз психофизиологиялық жəне рухани күшіне негізделген» дейді. Б. Т. Лихачевтің сөзімен айтсақ, тірі организм бойындағы күштердің сыртқа шығуына мүмкіндік туғызатын, ішкі жəне сыртқы күштердің бірлігінде əрекет етуші индивидтік ерекшелік бар. Бұл бірлік адамның іс-əрекетінің, қасиет қабілетінің сыртқа шығуына абсолюттік жағдай туғызатын, сөйтіп жеке бастық қабілет пен қасиеттің айқын көрініс табуына мүмкіндік туғызатын феномендік құбылыс.

	Экологиялық таза ауада тіршілік ету – дені сау адамға тəн құбылыс. Ол үшін экологиялық əлеуметтік таза орта қажет. Осыдан кейін адамның өзі тіршілік ететін туған ортасының жаратылысын зерттеу қажеттігі туындайды. Ал ол туған ортаның жаратылысын зерттеп білуге итермелейді. Ол үшін адамға туған жердің тарихын, əдебиетін, ұлттық мəдениеті мен тұрмысын, діни əдет-ғұрып дəстүрлерін зерттеп білу қажет. Себебі ол сол ортаның экологиялық аура тазалығын, рухани тазалығын қажет етеді. Ал экологиялық тазалық этностық аура тазалығымен тікелей байланыста жəне ол міндетті түрде бір-бірімен рухани бірлікте тіршілік етеді. Сонымен бірге сол жерде тіршілік етуші басқа халықтардың этномəдениетінің бірге дамып қалыптасуына əсер ететін негізгі фактор.

	Ал адамдарға кері əсер ететін псевдоаура туғызатын құбылыстар, бүгінгі өркениеттің дамуына да кері əсер етеді. Ол экоаураға қысым туғызып, адамдардың дұрыс ойлап, дұрыс əрекет етуіне кедергі туғызады, сөйтіп рухани жəне əлеуметтік-материалдық өмірін қиындатады жəне құндылық атаулыға басқаша көзбен қарауға бейімдейді. Ол көпшілік балалардың дүниетану көзқарасына өзгеріс туғызып, жергілікті ұлт мəдениеті мен əлемдік мəдениет жөніндегі ұғымдарын тоздырып, биосаясаттандырады. Сөйтіп олардың өмірге комерциялық көзбен қарауын тудырады.

	Б. Т. Лихачевтің пікірінше, адамдардың экоауралық моральдық көзқарастары мүлде өзгеріп күйреуге ұшыратады, ал ол қоғамда ұлтаралық араздықты туғызады, тіпті қоғамдық-саяси өзгеріске əкеліп соғуы мүмкін. Ондай теріс ой-пікірлердің, психологиялық жаралардың асқынуы ғажап емес. Ол адамдардың өз тамырынан ондаған жылдар бойына ажырауынан, рухани жетімсіреуден пайда болатын құбылыс.

	Мəселен, репрессияға ұшыраған халықтар өзінің ұлттық тілін, мəдениетін, ұлттық ережелерін жоғалтты. Мысалы, ингуштер шоғырланған жерлерде ұлттық театры жоқ, ана тілінде арнаулы орта жəне жоғары оқу орындары жұмыс істемейді, өндіріс орындарында бұл ұлт өкілдері жоққа таяу. Халықтың 70% жұмыс орнымен қамтамасыз етілмеген. Сондықтан жер жүзін «шабашник» болып кезіп кеткен. Осының бəрі халықтардың теңдігіне нұқсан келтіретін, көзге айқын көрінетін құбылыс.





4.1.1 Халықтарды қайта қоныстандыру жəне əлемдік миграциялық құбылыс




	Индоевропалық туыстық (семья)



	Индоевропалық семьяның құрамына енетін славян тобының ішіндегі ең саны көп халық орыстар. Орыстар Ресей халықтарының ішіндегі ең көп халық жəне олар жер көлемі жағынан ең үлкен территорияға ие болғандар. Орыс этносының құрылымы жергілікті бүкіл угор халқын құрайды да, Мещерлік Сібір ойпатын содан Киевтік орыс даласын түгел қамтиды.

	Ол Вяржалық (нормандық) жоғарғы қоғамдық ортаны қамтып, нормандық семьялық топты құрайды.

	Бұл жаңа династиялы Рюрикович династиясындағы бүкіл славян мəдениетінің «ұлы орыс» дəуірін қамтитын кезең. Кезінде орыс территориясының Солтүстік Ақ теңіз бен Баренц теңізінің жағалауынан Тынық мұхитқа дейінгі аралықты Кавказ тауының етегіне дейінгі жерді алып жатты. Сөйтіп, орыстар басқа халықтар территориясына түгел дерлік иелік етті. Ол халықтарды өзінің переселендік қозғалысына айналдырды.

	Таяу уақыт ішінде ресми ғылым жүйесі бойынша орыс халқы Ресейдегі ең жас этнос болып саналды. Ал оның тарихы, көбірек зерттелген, тарихи жазбалармен, археологиялық материалдармен, антропологиялық білім ретінде бекітілген болатын.

	Ал бүгінде оны шындықпен адал мойындауға тура келеді. Себебі Кеңестік дəуір кезінде көптеген бағыт бойынша идеологиялық ұстанымдарды басшылыққа алуға тура келді. Бұл «тарихтың құрсауынан шығуға ұмтылыс жасауға мүмкіндік бермей, «ұлтшылдық» деп бағаланып келді немесе ғылыми тұжырым емес деген қорытынды шығарылды.

	XIX ғ. ашқан жаңалықтың, əсіресе, XX ғасырдағы адамзат баласының мəдени дамуын біз бүгінде алғашқы заман мəдениетінің сəбилік шағы деп бағалап, қателіктерге ұшырап келдік. Бүгінде осы тарихи шындықтан ауытқушыларға өзгеріс жасауға, əсіресе, орыс халқының мəдени өмірінің қалыптасуына басқаша көзбен қарауға, жəйі келсе С. Айвазянның «Ресей тарихына армяндық көзбен қарау» атты 1997 ж. Москвада шыққан еңбегіне ғылыми жаңа гипотеза деп қарауға тура келіп отыр.

	Лчашок кешенінің археологиялық жаңалығына сүйене отырып, Севан көлінің жалаңаш түбіне қарасақ орыс тілі мен Индияның «Вед» тіліндегі ұқсастықты байқауға болады. Онда Сурен Айвазян өте өткір жаңалық ашқанға ұқсайды. Ондағы жасырын сыр Индияның оңтүстік-батысында біздің жыл санау дəуірімізден бұрынғы ІІ ғ. басындағы алғашқы І мыңжылдығында орыстардың Арарат ауданы аймағында өмір сүруі баяндалады. Оған мысал ретінде сол кездегі кейбір орыс сөздерінің «Ригвед» тіліне ұқсастығын байқауға болады.

	Веда – білімге құштарлық

	Агни – огонь (от)

	Бхата – бог, (құдай)

	Яга – ягненок (коза)

	Небхаса – небеса (аспан) ваю – взять, развивать и др.

	Плавикас – плавец (малтушы)

	Бұл ұқсастықты дəлелдеуді қажет етпейтін тек түсініктемені қажет ететін факт. Бірақ тарихшылар бұл ұқсастыққа мəн бермей келді. Ол тек лингвистикалық түрдегі ұқсастық болып қала берді. Арицылар материалдық мəдениетке (бұл байланыстылыққа) жете мəн бермей келді. Ал ол арилердің құпиясын ашуға кілт болатыны сөзсіз.

	Көптеген көне мəдениетті зерттеушілер (Ж. М. Морган, И. Тейлер, Г. В. Чайлд, С. К. Дикшит, т.б.) айқындағандай, Арилардың Отаны бүгінгі армьян тауларының қойнауынан көрініс табуда. Ал ол олардың көне мəдени байлықтарынан хабар беретін археологиялық шындық болып саналады. Арилер мəдениетінің інжу-маржаны – Вед тіліндегі «Ригведтер», «Сельведтер», «Яджураведтер», т.б. көне мəдениеттер көрінісі болып саналады. Көне жазуды зерттеушілер арилықтар мен көне орыс мəдениетінің ұқсастығы бар деп қарайды.

	Пластикалық медицинаның шебері профессор Аджагарян ячиндік көне тұрғындардың бейнелік кешешін (ол Сиван көлінің түбінен табылған) көрсеткендей, «ертеде сол жерде проторустар да, армяндар да бірге тұрып, бірге өмір сүрген» дейді.

	Көне бейіттерге қойылған тарихи ескерткіштер: дөңгелектер, əшекейлер, символдық белгілер, құралдар, белдіктер астрономиялық экспонаттар толығымен біздің жыл санауымызға дейінгі 2 мыңыншы жылдықтың орта кезіндегі тарихи мұра екенін дəлелдейді. Ол жөнінде 1929 ж. В. В. Бунак, т.б. археолог-антропологтар көне темір дəуірінің көрсеткіші деп дəлелдеген болатын. Бұл гипотезалық болжамды Лчашендік мəдени кешеннің материалдары толық растайды. Көне орыс мəдениеті көне индоевропалық этномəдениеттің көрінісі екенін дəлелдесе керек. Олар біздің жыл санау дəуірімізден бұрынғы ІІІ-ІІ ғасырлардағы Армян тауларындағы, Оңтүстік Кавказдағы, Дон, Кубань бойындағы мəдени мұралар. Олар сол замандағы Египет, Персия, Индия мəдениеті мен орыс, славян, скиф, алан, сармат мəдениеттері бірлігінің көрінісі болып саналады.

	Закавказияда біздің жыл санау дəуірімізден бұрынғы XII ғ. болған жер сілкінісі Севан көлінің пайда болуын туғызды. Көл маңындағыларды сол жерді тастап кетуіне мəжбүр етті. Жер сілкінісінен қорыққан халық Кур өзенін жағалап Кур даласына Солтүстік Кавказға қоныстануға мəжбүр болды. Осы жерде скифтер, массагеттерді, сарматтарды Армян тауының етегіне əкеп тықты. Біздің жыл санау дəуірімізден бұрынғы XII-XI ғғ. олардың жергілікті халыққа ықпалы күшейіп, орыс патшасы атанды. Арарат тауы мен Ван көлі аралығында Ереванның солтүстігінде (бүгінгі Абовлен қаласы маңында) Русинэ атты қала пайда болды. Осы қала кейін Жерорта теңізі жағасындағы Русинэ қаласы атанды. Бүгінде бүкіл армян жерінде Арменияда əйелдердің аты Рузан деп аталады.

	Біздің жыл санау дəуірімізден бұрынғы ІІ мыңыншы жылдықта Арменияның теңіз жағалауын Еуропалықтар жайлап, Дон, Кубань, Днепр, Волга бойларына бұрынғы Армянның таулық мəдениетін таратып əкетті. Сол мəдениет Арменияның тау етегіндегі бүкіл Еуропалық жұртқа жайылды.

	Соңғы ортағасырда, жазба деректерде баяндалғандай бүкіл Шығыс Еуропалық жазықтық бойын фин-угор халқы мекендеді. Тегі осы өлкеде фин, кейініректе иран көне түркі тілді халықтардың тілі өркен жайды. Москва деген сөз көне фин тілінде «қара су» деген мағына беретін. XX ғ. 80-ші жылдарында Москва университетінің профессоры Н.Ю.Зорграф бірінші болып «Владимировка, Ярославль, Кострома губернияларында тұратын халықтардың бет-бейнесінде фин-угорлық белгілер айқын байқалады» дейді.

	Бұл ежелгі орыс бейнесінің осы өңірге тəн басқа ешбір халықтың генефондысына мүлдем үйлеспейтін өзіндік типі екендігін дəлелдейді.





4.2 Бүгінгі орыс этносының қалыптасуы




	Бүгінгі орыс этносының қалыптасу кезеңі XIV-XV ғғ. қамтиды. Оның алғашқы кезеңі IX-XIІІ ғғ. басталды. Орыс этносы монғол-татар езгісіне қарсы күрес кезінен басталып, орыстың орталық мемлекетінің орнауын қамтиды. Алайда ол үдеріс ертедегі орыс халқының территориясында өтті. Ол дəуір шамамен XIV-XV ғғ. Польша мен Литвалықтарды Украина этносының жаулап алу кезеңіне дөп келеді. Осы кезде ертедегі орыс халқының бір тобы Белорусь этносы өмірге келді.

	«Орыс» сөзі халық атымен байланысты пайда болды. Осы кезде «орыс жері» деген ұғым қоса пайда болды. Жазба мəдениетті өмірге əкелген «орыс жері» сөзінің пайда болуы «Игорь полкі туралы сөз» атты еңбекпен бірге XIІ ғ. өмірге келді. Бірақ ол сөздің өмірде қолданысқа енуі ол дəуірден де ертерек, князь Олегтің Византияны жаулап алуымен байланысты 911 ж. басталды. Кейбір орыс зерттеушілерінің айтуынша «орыс» сөзі Днепрдің орта ағысындағы жерлерді мекендеушілердің тілінде пайда болып, біртіндеп бүкіл Шығыс Еуропалық далаға жайылды. Орыстардың жазба мəдени мұраларында скандинавиялықтардың «Варияга» жырында «русь» сөзі кездеседі. «Россия» сөзі ең алғашқы «орыс» княздігімен байланысты IX ғ. бірінші жартысында өмірге еніп нормандықтардың «варягтар» деп атауы бойынша тілдік түсінікке енді» дейді В. О. Ключевский. Оның айтуы бойынша «орыс» сөзі осы княздік территориясына бірдей жайылған. Орыс жерінде тұрушыларды «орыс адамдары» деп атаған.

	Солтүстік Кавказ жеріне орыстардың жаппай қоныстануы XVІІІ ғ. екінші жартысында басталды. Бірақ X ғ. өзінде орыс селосы Тмутаракан өлкесіне орналасып, кең жайлай бастаған болатын.

	Орыстардың жаппай қоныстануы өткен ғасырлардан-ақ басталып, кейін XІІ ғ. аяғында бүкіл Сібірді жайлаған еді. Оның аяғы XX ғ. басында Сібірге Кеңес үкіметінің орнауымен байланысты өрбіді. Тек соңғы 1988-1997 ж.ж. аралығында Сібірден Ресейге қайта 1 млн. орыстар көшіп келді.

	Казактар – орыс жəне басқа халықтар арасына кеңінен орналасқан ерекше этностық сословиялар. 1917 ж. аяғында ІІ казачи əскери күштері пайда болды. Олардың төрт полкі кейін Солтүстік Кавказдың, Дон, Кубань, Терек, Астарахан өлкесін жайлады. Дон, Астрахан, Қазан полктерінің көпшілігінде комилар, ноғайлар, құмықтар, армяндар болды. Казактардың көпшілігі орыс тілінде сөйледі. Православия дінін уағыздады. Сондай-ақ Жайық, Амур жағалаулары мен Сібірді, Забайкалье мен Приморье өлкесін жайлады.

	«Казактар» деген сөздің этнонимі анық айқындалмаған ұғым. Түркі тілінде «казак» – еркін жүруші, ешкімге бағынбаған адамдар ұғымын білдіреді. XIV-XV ғғ. оларды «варяги» немесе орыс, Литва, Польша, Ноғай ордасы далаларында тоғай арасында өз еркімен топталып жүріп халықты тонаушы «шайкалар» деп атаған. Олардың белгілі тұрақты мекен-жайы болмаған. Казачество əскерлерінің көпшілігі Дон бойын, Теректіні мекен еткен. Олар мөлшермен XVI ғ. орта шенінде құрылған. Волга бойы казактарының құрылуы да мөлшермен XVІ ғ. орта тұсын қамтиды. Дон казактарының қоныстануы Дон бойындағы черкестер мен Цимляндар станциясын құрайды. XVIІ ғ. орта шенінде Дон бойына түгел дерлік казактар қоныстанды. Олардың ішін əр елден қуылған қылмыскерлер паналады. Осы елден қашқан қарақшылар бірігіп Хопо, Медведовка, Бузулук жəне Дон бойын сағалады. Бұларды жалпы Дон казактары деп атады.

	XVІ ғ. Каспидің Солтүстік-батысын еркін жайлаған казактар бүкіл орыс даласына біртіндеп жайылып кетті.

	1567 ж. Сунуке өзенінің бойына орыс аралы орналасты. 1588-1589 ж.ж. Терек қалашығы орнап ол дондық казачествоның орталығына айналды.

	1567 ж. Червления, ал 1569 ж. Шедринская казачестволық орталықтары құрылды.

	1577 ж. Терек казачествосы орыс патшасына ант беріп, орыс казачествосының əскери құрылымы ретінде заңдастырылды.

	XVІ ғ. екінші жартысында Дон бойын жағалай отырып, казактар Волга-Каспий су жолына қожайындық етті. Сөйтіп, олар бүкіл орыс патшасының Поволжье, Каспий аймағына үстемдік жүргізуші өкілетті органына айналды. Осы кезде Солтүстік Кавказ-Дон-Каспий өлкесінде казачество толық үстемдік етті. Оларды Гребендік казактар немесе Дон казактары деп атады. 1708-1709 ж.ж. Кубань бойының казактары К.Булавиннің басшылығымен қызмет етті. Олар осы өлкедегі феодализмге қарсы күрес жүргізді. Оларды Кубань казачествосының əскерлері деп атады. 1722 ж. Астархан казачествосы пайда болды. Олар І Петрдің бұйрығымен бүкіл Поволжье бойына иелік етіп, Закавказье бойын басып-жаншып ұстады. Кейін олар Емельян Пугачев, Салават Юлаев, Шамиль көтерілістерін күшпен басып патшаға адал қызмет етті. 1777 ж. Азов-Маздок линиясы бойынша ұзындығы 2000 шақырым Дон-Каспий арасында əскери линия салынды. ІІ Екатерина Кубань Запорожье арасындағы аймаққа елді қоныстандырды. 1860 ж. Кавказ əскери линиясы салына бастады. 1832 ж. Ставрополь өлкесі Терек (көпшілгі орыстар) Кубань (көпшілігі украиндар) өлкелері болып бөлінді.

	Қашқындар есебінен, əсіресе, əртүрлі сословиядағы адамдармен толықтырылған казак общинасы құрылды. Бұл кезде өлкеде аштық пен экономикалық дағдарыс жайлаған еді.

	Казактардан құрылған территорияны қорғаушы Ресейлік шекара күзетшілері болды. Олардың Отанға берілгендігі соншалық сол маңдағы Арменияның қай-қайсысынан да артық берік тəртіпке бағынған еді. Казактардың ерлігі жөнінде аңыздар Кавказ, Болгария, Сібір тіпті Батыс Еуропа бойына жайылды. 1812 ж. Дон казактары орыс əскерінің құрамында Париж көшелеріне дейінгі ұрыстарда ерекше көзге түсті.

	Алайда казачествоның өмірі аянышты жағдайда аяқталды. Азамат соғысы жылдарында жүз мыңдаған казактар соғыс даласында қырылды, тірі қалғандары шет елдерге қашты. Олардың көпшілігі Батыс Еуропаны, Американы, Аргентинаны мекендеді. Орыс өліктері Белград, Прага, Париж бейіттеріне жерленді. Ресейде қалған казактардың 1917 ж. жағдайы да аса қайғылы хал кешті. 1919 ж. 24 қаңтарда Ресей орталық партия комитетінің оргбюро мəжілісі отырысында Я. М. Свердловтың басшылығымен казактар туралы циркуляр хат қабылданды.

	Бұл репрессия бойынша Казачий станицалардың халық санын 30-50% дейін кемітті. Жалпы саны 2 млн. казактар қырылды. Қала берді 1936 ж. дейін казактарды армия қатарына алмады. Социологиялық зерттеулер бойынша 1992 ж. казачество Ростов облысы бойынша жалпы халықтың 28% ғана құрады.

	4.2.3. Украиндықтар қазіргі территориясына таяу арада ғана ие болды. Кубань өлкесіне украиндықтар 30 жылдардың ортасында ғана қоныс аударды.

	Краснодар өлкесіндегі мектептердің жартысынан көбі сабақты украин тілінде өткізді. XIX ғ. аяғында украиндықтардың бір тобы Приморье бойы мен Амур жағалауларына орналасты. Украиндықтарды (175 мың) Кеңес дəуірінде Сібірге зорлап көшірді. Сондай-ақ Батыс Украинадағы Польша пандары езгісінен 1939 ж. құтқарып, Ресейге жер аударды. Бүгінде Ресейде 1463 мың украиндықтар тұрып жатыр.

	Осындай қуғынға белорустар да ұшырады. 1939 ж. дейін Гроднен, Брест облыстарының тұрғындарының көпшілігі «кулак» ретінде тəркіленіп шығысқа қарай жер аударылды. Алайда, басқа халықтарға қарағанда белорустар да, украиндықтар да Ресейден тыс жерлерде жиі қоныстанған аудандарды иемденді. Сондықтан олар онда мемлекеттік бөлектену түгілі мəдени автономия құруды да талап ете алмады.

	Калиниград облысындағы славян халықтары ерекше жағдайда тұрып жатты. Олар 1946 ж. Ұлы Отан соғысынан кейін бұрынғы Шығыс Пруссияда пайда болды. Пруссиялықтар – ертедегі Литвалық тайпалардан пайда болғандар. Бірақ Отан соғысынан кейін Литваның үкіметі оларды өз құрамына алудан бас тартты. Себебі пруссиялықтар ол жерде мүлде қалмаған еді. Олар əлденеше ғасыр немістермен қан араласып кеткен болатын. Кеңес үкіметінің қаулысы бойынша немістерден босатылған жерлерге (немістер Пруссиядан Германияға көшіп кеткендіктен) орыстар мен украиндықтарды жұмыс күші ретінде орналастырған болатын. 1989 ж. халық санағының қорытындысы бойынша Калининград облысы халқының 78,7% орыстар, 8,4% белорустар, 7,20% украиндықтар еді.

	Поляк, чех, болғар халықтарының көпшілігі Москва, Петербург, Краснодар өлкесі мен Ростов облысында тұрып жатыр. Ресейдің бұл қалаларына басқа ұлт өкілдерінің шоғырлануы түсінікті еді. Себебі Москва, Петербург Ресейдің мəдени орталығы болып саналса, ал Ресейдің оңтүстік аймағы əсіресе Кубань бойы қаратопырақты дала. Ол жерде картоп, жеміс-жидек мол шығады. Болғарлар қара топырақты далада ежелден егін егіп күн көрген. Сондықтан да болғарлар Кубань даласы мен Авоз теңізі жағалауларына XVIII ғ. бастап қоныстанып мұсылман түріктердің қуғынынан қашып құтылған еді.

	Ал поляктар оңтүстікке XX ғ. басында келіп орналасты. Бірінші дүниежүзілік империалистік соғыс кезінде Польшаның екі университеті (Варшава университеті мен Политехникалық институты) Ресейдің оңтүстігіне Дон бойына орналасқан болатын. Польшаның общинасының үлкен бөлігі Новочеркасск, Ростов жəне Таганрог бойына орналасқан еді. 1939 ж. Батыс Украина мен Батыс Белоруссиядан 389 мың поляктар зорлап көшіріген болатын. Олар біраз уақыт Коми АССР-де, Сібірде, Қиыр Шығысқа, Қазақстанға орналасып, кейін Дон бойына қоныс аударуға мүмкіндік алды.

	Бүгінгі Ресейде 95 мың поляктар тұрып жатыр. Сондай-ақ 3,800 мың поляк АҚШ-та, олардың 935 мыңы Канадада, 120 мыңдайы Бразилия мен Аргентинада.

	1918 ж. немістер Брест бітімін бұзып, бүкіл Украинаны басып алып орталығын Таганрог қаласы жасады. Осы Украинаның революцияшыл үкіметімен бірге Чехтар мен словактардың бірыңғай ойлаушылары қоса келді. Олардың уақытша орталығы Таганрог болды. Таганрогта олардың «Бостандық» атты газеті чех тілінде шығып тұрды. Таганрогтағы Орыс-Балтық машина құралдары зауытында 1918 ж. 1700 чехтар мен словактар жұмыс істеді. 50 мың халқы бар қалаға ол аз емес еді. Бірінші дүниежүзілік соғыс кезінде Сібірде жүз мыңдаған чехтар мен словактар еңбек етті.

	Литовск тобына жататын Индоеуропа халықтарының саны көп емес. Солардың ішінде Ресей халықтары арасында немістер мен еврейлер ерекше орын алады.

	Неміс отаршылары Ресейде XVIII ғ. аяғы мен XIX ғ. басынан белгілі. Олар 1764 ж. Волганың бойынан Саратовтың оң жағынан орын алды. ІІ Екатерина оларды Қара теңіз жағалауына жеңілдік беру арқылы орналастырды. XIX ғ. басында Таврия өлкесінде 150-дей неміс селосы бой көтерді. Кейін Закавказье өлкесінен де көрініс тапты. Немістер орыс мемлекетінің қанатын кең жаюына мүмкіндік туғызды. Алғашқы неміс отаршыларына ауыл шаруашылығын өндіруге қолайлы эксперименттік жағдай туғызды.

	1871 ж. 4 маусымда ІІ Александр патша, қоғамдық құрылысты өркендетудің ережесін енгізді. Ол заң бойынша Ресей немістері шаруа қожалығының негізі болып саналды.

	XIX ғ. 70 жылдарынан бастап 1914 ж. дейінгі аралықта Дон облысы бойынша неміс халқының бір бөлігі ретінде, отарлаушылардың үрімбұтағы ретінде көзге түсті. Алғаш Дон бойын отарлаушылар ретінде немістердің шаруашылықты басқаруы ерекше тиянақтылықпен көзге түсті. Ол жөнінде этнографграф Б. В. Лунин ерекше атап өтеді. Осы өлкедегі бірнеше жерлерді – Дон бойын ұқыптылықпен игерушілер болып саналады. Дон облысындағы шаруа қожалығын басқарушы Эссенхаузен Хопер округіндегі шаруа қожалығын ұқыптылықпен басқарушы ретінде көзге түсті. Сол XIX ғ. 60-жылдарында немістің 17 еркегі, 16 əйелі бүкіл Ресейдегі ауыл шаруашылығын үлгілі шаруашылық түріне айналдырды.

	Дон бойына орналасқан неміс переселендері XIX ғ. 70-80 жылдарында ауыл шаруашылығының үлгілі түріне айналған алдыңғы қатарлы шаруашылық болып саналды. 1914 ж. Дон бойының əскери құрамалары, əсіресе 123 неміс селолары ерекше көзге түскен шаруа қожалықтары болып саналды. Таганрог бойындағы мусскі отарлық шаруашылық Үлкен Харцыз өзені бойындағы ең шаруашылығы жинақы қожалық болып саналды. Олар малдың өнімді көп беретін тұқымын өсірді, ауыл шаруашылығын дамытудың жаңа технологиясын енгізді.

	Немістердің ауыл шаруашылығын басқаруы бүкіл Поволжье бойына үлгі болды. Сондай үлгілі шаруашылық Саратов өңірінде де пайда болды. Бұл жерде ауыл шаруашылығымен қоса қалалық тұрмыс та өмірге еніп, салтқа айналды. Поволжье бойындағы Энгельс, Маркс қалалары тазалық пен мəдениеттің үлгісін көрсетіп үлгілі қала тұрмысын насихаттады. Сөйтіп бүкіл Поволжье бойына орналасқан 8000 отбасы немесе 104 отар бүкіл Ресейде шаруашылық басқарудың мəдениетті үлгісі болып саналды.

	Бірақ Бірінші дүниежүзілік соғыс неміс халқына деген көзқарасты мүлде өзгертті. Бұл өңірде қоғамдық орындарда неміс тілін қолдануға тыйым салынды. Тіпті бір жерге 4 немістің басы қосылса сезікті күшейте бастады. Немістер қауіпсіздік комитетінің аңдуына, террорға ұшырады. Немістерді Троцкийдің бұйрығы бойынша тап ретінде құрту ісі қолға алынды. Ақыры немісті тап ретінде құртып тынды.

	1918 ж. В. И. Лениннің декреті бойынша Поволжье бойына немістің еңбек колониясы құрылды. 1924 ж. ол колония Неміс автономиялық республикасы болып қайта құрылды. Поволжье бойындағы Неміс АССР-і өз бетімен өркендеген ұлт, мəдениеті бар республикаға айналды. Немістің ұлттық театры өркендеді. Өлкеде бес жоғары оқу орындары ашылды. Кітап басу орталығы ашылды. Неміс мектептері көптеп жұмыс істей бастады. 1927 ж. Неміс АССР-нан тыс Таганрогта т.б. Ресей қалаларында мұғалімдер курсы ашылды. Ол мектептер бала оқытумен қоса өлкедегі оқу-ағарту ісін түгелімен қолға алды.

	1936 ж. 23 сəуірде КСРО Халық Комиссарлар Кеңесі мен ВКП(б) Орталық Комитеті Украина жерінен 15 мың неміс жəне поляк ұлт өкілдерін жер аудару туралы қаулы қабылдады. Бұл КСРО-дағы «этникалық тазалаудың» алғашқы бастамасы болып саналды.

	Ұлы Отан соғысы жылдарында бүкіл неміс халқы (олар 350 мың болатын) қуғынға ұшырап, КСРО-ның еуропалық бөлігінен Азиялық бөлігіне көшірілді. Олар Сібірге, Оралға, Қазақстан мен Қырғызстанға жер аударылды. Онда олар спецпереселендер ретінде жер аударылып, қатаң бақылауға алынды. Өте ауыр жұмыстарда қатаң бақылаумен жұмыс істеді. Немістің колониясы деген термин «жұмысшы колониясы» деп өзгертілді. Еңбек армиясында немістер тайгада ағаш кесуде немесе шахталарда қатаң бақылауда жұмыс істеді.

	Немістер Солтүстік Кавказда, Астарахан-Кизляр линиясында темір жол салу ісімен айналысты.

	1948 ж. переселендер туралы қатаң заң шығарып, немістерді мəңгілік ауыр жұмыста ұстау жөнінде үкімет қаулысы шыққан еді. Тек 1955 ж. Сталин өлгеннен кейін ғана ол заң өзгертіліп немістерге жеңілдік берілді.

	Бүгінде немістер бүкіл Ресей бойына таралған. Олардың бір бөлігі Солтүстік Кавказда тіршілік етеді. 1989 ж. санақ бойынша немістердің 842 мыңы Ресейде тұрып жатыр. Соңғы 10 жылда олардың біразы өз отандары Германияға орын тепті.

	Немістер діни сенімі жағынан əртүрлі топтарға: католиктерге, баптистер мен лютерандарға, адвенистер мен пятидесятниктерге бөлінеді.

	4.2.4. Еврейлер мəселесі. Ресейдегі көтерілістен кейін Польша, Пруссия, Австрия мен Ресей арасы алшақтай түсті. Бұл елдер арасындағы дəстүр немесе өмір сүру немесе діни алшақтық Ресейге белгісіз болып көрінген емес. Тек олардың арасында Еврейлер мəселесі ғана келіссіздік туғызды.

	Еврейлер (олардың алғашқы аты – Иейдим, ал алғашқы дінінде «идт», «Айд» деп аталады). Дүние жүзіндегі ең ескі, көне халық. Еврей деген сөз гректің «эдайс» ал ивриттердің «иври» деген сөзінен шыққан. Ол сөздің этникалық мəні библияда тұңғыш қолданылған. Абрамның арғы əкесіне қолданылған Евфрат өзенінің аты («иври» деген сөз «өзеннен өтуші») деген мағынаны білдіреді.

	Бүгінде Ресейде 540 мың еврей тұрады. АҚШ-та 5,920 мың, ал Канадада 300 мың еврей тұрады.

	Еврейлердің бəріне ортақ тіл иврит тілі. Сол тілде Верхиттың шақыруы (Танах) жазылған. Иврит Израил елінде еврейлер біздің жыл санау дəуірімге дейінгі алғашқы сөйлеу тілі болып есептеледі. Кейін ол тіл қолданудан аластатылды. Бүгінгі күні израилдіктердің XIX ғ. ата-бабалары қолданған тіл.

	Идиш – неміс еврейлерінің тілі. Ол Германияда X-XII ғғ. еврейлердің қолданысында болған. Содан идиш тілі біртіндеп тарап Ресейге келген. ІІ Екатерина 1791 ж. «отырықшылықтың шегі» туралы бұйрығы бойынша еврейлердің осы өлкеде тұруын шектеген. Еврейлер Польша, Литва, Белорусия, Украинаның біраз облыстарында өмір сүрген. Ақыры XIX ғ. аяғында олардың мəдени өрісі мүлде тұрақтап, кеңи бастаған. Біртіндеп еврейлердің үстемдігі осы өлкеге кеңінен жайылған. Еврейлерден магистрлер, ғылым докторлары көптеп шыққан. Кейін – врачтар, аптекарьлар, фармацевтар көбейген. 1965 ж. бастап шеберлер, қолөнершілер, саудагерлер көптеп шыққан. Алайда еврейдің отбасы өлгеннен кейін олардың аттары айтылмай орыс болып жазылып кеткен. Кейін бірте-бірте еврейлерге жер өңдеуге немесе сатып алуға тыйым салынып, оларға қалалардан орын бермеген. Ресей қалаларына оқуға түсуге əр 100 адамнан 10 еврей ғана алынатын болған. Ал қалалардан сырт жерлерде 5 еврей ғана алынып, ал Москва, Петербургтерде 100 адамнан 3 адам ғана алынған. Еврейлерді қала басқарушылары етіп сайламаған. Қалалық Думаға да еврейлерді депутаттыққа сайламаған. Соған қарамастан министр Виттенің сөзіне қарағанда, революционерлер еврейлерден аса көп шыққан. Еврейлерге бостандық беру, сайлауға, сайлануға ерікті болу мəселесі əрқашанда көтеріліп отырған. Министр Плеве еврей қоғамына қарсы «еврейлер революцияға қатысқандығына тоқтатса, мен еврейлерге қысым жасауды тоқтатам» деп ашық жариялаған.

	Орыс интеллигенциясы еврейлерге ашық қысым жасауға қарсы болған. Мəселен, 1873 ж. бүкіл Ресейдегі еврей училищелерін жабуға қарсы указ шыққан. Таганрогтағы ерлер гимназиясының директоры Н.Н.Порунов қалалық басқарма басшысына еврейлерді алмауға қарсылық білдіріп хат жазған. Ресейдегі интеллигенцияның көбі еврей ұлтынан еді. Мəселен еврейлер Синагоганың старостасы Г. Х. Фельдманның қызы Файна Кеңестік театр жəне кино өнерінің шебері КСРО халық əртісі Раневская болды.

	Еврейлерді өлтіру саясаты Ресейдің масқара ісі болып саналды. ІІ Алексей өлтірілгеннен кейін Ресейде еврейлерді жаппай қуғындау етек алды. Еврейлерге жасалған жаппай қырғын бүкіл Орталық Ресейді шарлап Киев, Одессаға дейін тарады. Патшаны өлтірген еврейлер деген аңыз таратылды. «Жидтерді өлтіру керек» деген ұран тазратылды. ІІ Александрды өлтірген Н. Гриневский деген поляк болатын. Ол ІІІ Александрды жаппай тəртіпсіздікпен айыптады. Генерал В. Д. Новицкий өзінің естеліктерінде Киевтің генерал-губернаторы А. Р. Дрентельдің көмегімен жасалған қырғын деп тапты.

	Осындай қырғындар 1883 ж. Кривой Рогта жəне Новомосковскіде, 1884 ж. Нижний Новгородта болды.

	Мұндай қырғындар Орталық Ресейдің көп жерінде кісі өлтіру, дүкен тонау, адамдарды (əсіресе еврейлерді) өлтіру, жарымжан ету жаппай етек алды. Мысалы, Дондағы Ростовта 1891-92 жж. 20 мың еврейлер өлтірілді.

	200-ден астам еврейлік қырғындар Ресейде 1905-1906 жж. арасында болды.

	Еврейлерге қуғын жасауға Л. Н. Толстой, В. Г. Короленко, В. С. Соловьев, М. Горький, т.б. қайраткерлер қарсылық білдірді. Еврейлерді қуғындау ісіне бүкіл орыс интеллигенциясы, студент жастар, жұмысшылар қарсылық білдірді.

	Азамат соғысы жылдары еврейлер қырғынына ұлттық кемсітушілік-геноцидтік идея қосылып кеңінен етек алды. 1 мың қырғыннан 700-дей еврей общинасы азап шекті. Тек Украинаның өзінде ғана 700 адам өлтірілді. Бұл қарақшылардың əрекетіне Петлеровцылар, Григорев қарақшылары, Булак-Бахович қарақшылары қосылып, бүкіл Деникин əскері ішінде кісі өлтіру етек алды. Сондықтан көптеген еврейлер қызылдар жағына шығып, Азамат соғысына қатысты.

	Қазан төңкерісінің алды мен төңкерістен кейінгі кезеңде еврейлер өздерінің дəстүрлі кəсібінен ажырады. Еврейлер жөнінде осы тарихи шындықты қалпына келтіріп, қырғын саясатты жою үшін Кеңес үкіметі еврейлерге заңды бостандық берді. Еврейлерге ауыл шаруашылық жерлерінен жер бөлініп берілді. Азов құйылысынан еврейлерге арнайы жер беру туралы заң шықты. Сөйтіп, еврей еңбекшілеріне жер бөлу мəселесі көтерілді. 1926 ж. Саль округіне 500-дей қалалық округтен Маздокқа қоныс аудару қарастырылды. Бірақ ол жоспар жүзеге аспады. 1979 ж. Саль округінде небəрі екі-ақ еврей тұрған болса 1979 ж. 4 еврей тұрды.

	Осыдан кейін Ресейдің жер бөлу комитеті еврейлерге қолайлы жер іздеп, оны Амур жағасынан тапты. Ол кезде Амур жағасында бір шаршы километр жерде 0,4 адам ғана тұратын. Еврейлердің Қиыр Шығысты игеруі 1928 ж. сəуірден басталды. Еврей халқын қоныстандыру жөніндегі комитет (КомЗем) профессор Б. Л. Бруктың басшылығымен жұмыс істеді. Ол кезде бұл өлкеде 19 ұлт өкілдері тіршілік ететін. Солардың ішіндегі ең көп ұлт корейлер болатын. Еврей автономиялық облысын құрудағы мақсат: бос игерілмей жатқан өлкені игеру еді. Бұл жерге Кеңестік еврейлермен бірге Аргентинадағы, Литва, Германия, Уругвайдағы жерсіз еврейлер де көшіп келе бастады. 1934 ж. Бирибиджан ауданында 17 мың еврейлер тұрып жатты. Көлемі 36 мың шаршы шақырым Еврей автономиялық облысы құрылды.

	Бүгінде Еврей автономиялық облысында небəрі 9 мың еврейлер тұрады. Бұл Еврей автономиялықоблысы халқының 4% ғана құрайды. Облыстағы мəдени ошақ орталығы жоғалды. Еврейлердің драма театры жабылды. «Бирибиджан» əдеби альманахы жабылды. Иуди тілі оқу орындарында оқылмайтын болды. Еврей тілінің, мəдениетінің бұлағының мүсəпірлік өмір кешуіне мəдени сұраныстың аздығы əсер етті.

	Əсіресе, Ұлы Отан соғысы жылдарында Ресейдің Батыс, Шығыс өңірлерінде еврейлерді геноцид ретінде құрту жаппай қолға алынды. Мəселен, Ростов қаласында тұрушы 17 мың халықтың 10 мыңдайын немістер атты, асты. Таганрогта 10 мың еврейдің 3 мыңы ғана тірі қалды. Тірі қалған көпшілік еврейлер Ташкент, Андижан, Алматы қалаларына жер аударылды.

	4.2.5. Молдавандар – Роман тұқымындағы Ресейде тұрушы жалғыз халық. Олардың арғы ата-бабалары франк тайпалары деп аталған римдіктердің қалдықтары. Соңғы ғасырда молдавандар славяндармен араласты. (олардың тілінің 40% славяндықтардікі). Украинаға қарағанда Ресейдегі молдавандар бір жерге шоғырланып тұрған емес. Олар əр қалада топталып кездеседі. Олардың арасында туу кең өріс алған. Əсіресе, Кеңестік дəуір кезінде молдавандар жұмыс іздеп, бүкіл Ресейді шарлап кетті. Бүгінде Ресейде 172 мың молдавандар тұрады. Молдавандардың көбі сығандармен туыс келеді. Сондықтан оларды молдавандық сығандар деп те атайды. Молдавандардың діни сенімі – православиялық дін.

	4.2.6. Гректік топтар. Бұл топтағы Ресей халықтары көпсанды халықтар. Бүгінде Ресейде 90 мыңдай гректер бар. 60 мындай гректер жер жүзіне тарап кеткен. Мəселен АҚШ-та 550 мың гректер өмір сүріп жатыр. Ал Канадада 155 мың гректер бар.

	Гректер орыс жеріне біздің жыл санауымызға дейінгі X ғ. бері Қара теңіз жағалауында өмір сүріп келеді. Олар алғаш Кавказдың тара топырақты өңіріне, кейін Қырым жеріне орналасқан. Олардың бұл өңірге жаппай орналасуы XVIII-XX ғғ. аралығында болды. 1773 ж. 800 грек семьясы Түркия жерінен Кавказға келіп орналасқан. Бұл көші-қон Осман түріктерінің гректерге қарсы геноцидінен басталған болатын. Гректер Алаверді өндіріс орнында түсті металл өндірумен айналысты. Анатолиялық гректер кейін Анаверді түсті металл орнына орналасып, Солтүстік Осетияның қорғасын өндіру орнына шоғырланды.

	Соңғы екі ғасыр бойы Ресей Түркиямен үздіксіз соғыс жүргізіп, Қара теңіз бен Азов теңізі жағалауына топтасты. XIX ғ. ортасында гректер Түркиядан ауып Ставрополь өлкесіне орналасып ауыл шаруашылығымен айналысты.

	Гректердің негізгі бөлігі Түркиядан Ставрополь өлкесіне, Кубань бойына, Анапа, Теленджик, Екатериноград қалаларына орналасып ауыл шаруашылығымен айналысты.

	Соңғы екі ғасыр Ресей Түркиямен үздіксіз соғыс жүргізіп келді. XVIII ғ. орыстардың түріктермен соғысында гректер орыс армиясының туы астында түріктермен соғысты. Ресей мен Түркияның арасындағы соғыста – Кайнарджик келісім шарты бойынша ІІ Екатерина арнайы указ шығарып, орыс армиясының туы астында соғысқан гректерді «орыс азаматы» деп санады.

	Ресей армиясында Түркияға қарсы соғысқандарға Ресей үкіметі жеңілдіктер берді. Гректер мен албан отаршылары, (Керчь жерінде) Қырымда-Керчи жерінде пайда болды. Қырым жеріне талас жергілікті халықтар мен гректер, албандықтар арасында өршіді. Грек-албандарға Азов теңізі жағасынан, Таганрог қаласы маңынан жер берді. Новоросийскінің генерал-губерноторы Г. А. Потемкиннің жарлығы бойынша Таганрог бойына албандардың 200 семьясы орналасты. Онан кейін біртіндеп осы өңірге гректер келе бастады. Грек офицерлеріне Азов теңізі жағалауларынан жаңа жерлер беріле бастады. Таганрог ауданында Алфераки, Корояны, Паганата, Флуки, Бенардока, Булгари, т.б. əскери офицерлер жер иелері болып шыға келді. Қалаларға грек саудагерлері келіп орналасып үстемдік жүргізе бастады. Олар бүкіл оңтүстіктегі сауда орындарына иелік етті. Таганрог порты гректер мен албандықтардың сауда орталығына айналды.

	1779 ж. гректер Марнуполь қаласы маңындағы 25 елдімекенді иемденді. Осы маңға 19 мың грек отбасы орналасты. Қырым өңіріне гректердің орналасуы XX ғ. басында қатты өркендеді. Грек мектептері, училищелер, театрлар ашылып, газет-журналдар шығару Батуми, Дон бойындағы Ростов, Одесса, Екатеринбург қалаларында грек клубтарын ашу кең өріс алды. Грек тілінде əдеби кітаптар көптеп шығып мəдениет өркендеді. Орыс жерінде гректің шіркеулері көптеп ашылды.

	1920 ж. Кеңес үкіметі кезінде «Кеңес жерінде кеңес гректерінің өзін-өзі басқару ісі» өркендей бастады. Гректердің ұлттық автономиялық орталығы (Қырым даласында) құрылып, Украина, Абхазия жерлерінде, Кубаньда ауылдық Кеңестер құрылды. Мариуполь, Сухуми, Краснодар, Қалка (Абхазияда) грек тілінде педучилищелер ашылды. Грек тілінде мектеп оқулықтары шыға бастады. Мекендерде сауат-ашу мектептері ашылды. Грек клубтары жұмыс істеді. 1922-

	23 жж. гректердің Түркиядан Ресейге қарай шұбыруы грек-түрік геноцидінен кейін жаппай етек алды. Гректерге қарсы түрік геноциді бойынша 1919-1922 жж. аралығында 350 мың гректер өлген еді. Осы жылдарда Лозон конференциясының шешімі бойынша гректерді түріктермен алмастыру науқаны жүргізіліп жатты. Көптеген гректер Түркиядан Грекияға емес, қайта Кеңестер Одағына қарай ағылды.

	1927 ж. жазу графикасында өзгерістер туды. Ал 1938 ж. КСРО-да жаппай кириллицаға көшіріле бастады. Осы жылдардан бастап грек мектептері орыс тіліне ауыстырылды. Педучилищелер мен баспа орындары орыс тіліне көшірілді. Грек тіліндегі кітаптар өртелді, грек музыкасының жазбалары жойылды. Грек мəдениеті репрессияға ұшырады. Бүкіл Кубань бойынша 15 мың грек атылды. Солардың көпшілігі оқыған интеллигенттер еді.

	1989 ж. Москвада бүкілодақтық грек қоғамы жұмыс істеді. Оның хатшысы профессор Г. Х. Попов (ол Марипутовскіде туған) болды. Грек қоғамы Таганрогта, Мариуполде, Киевте, Харковте, Донецкіде, Кубань университетіндегі шет тілдерінің грек бөлімшелері ашылды. Иран тобындағы халықтарға Ресейдегі осетиндер жатады.

	(«крон», «тулас» атаулары).

	«Дигер» этнониміндегі «дигер» тұңғыш армян географиясында еске алынады. (VII ғ.). Осетиндер – Кавказдағы ертедегі халықтардың бірі. Бұл этностың пайда болуы Солтүстік Кавказ халықтары арасындағы кобан мəдениетімен бірге ирандықтардың арасына скифтер, сарматтар, əсіресе аландар мəдениетімен аралас біздің дəуіріміздің I ғ. енді.

	Аландар отырықшы болуымен байланысты Орталық Кавказдағы жергілікті халықтардың тілі мен ұлттық мəдениетін қабылдады. Осы жерде аландардың одағы осетин халқының негізін құрады.

	XIII ғ. Алан мемлекеті монғол-татар езгісін талқандады. Аландықтар оңтүстіктегі құнарлы жерлерден біртіндеп айырылып. Кавказдың таулы өлкесіне қарай ығыстырылды. Кавказдың солтүстігінде 4 ірі қауым құрылды да, олар бірнеше тайпаларға бөлінді. Аландықтардың бір бөлігі Кавказ тауының оңтүстігіне орналасып грузиндерге бағынды. «Осетин жазба мəдениетінің негізі кириллицидан бастау алды» – дейді академик Андрей Шегрен. Ол 1844 ж. осетин грамматикасының негізі болды. Бірақ «қысқаша катехизис» осетин тіліндегі шіркеу-сөздігі графикасы негізінде 1798 ж. басылып шықты.

	Өздерінің діни сенімі жағынан осетиндер – православяндар. Христиандықты осетиндердің арғы аталары Византиядан VI ғ. бастап қабылдаған. Оларға христиан діні грузиндердің православиялық шіркеулерінен келген. Татар-монғол шапқыншылығы кезінде осетиндер христиандықтан мүлде айырылды. Орыс миссионерлері XVIII ғ. басында христиандықты қайта енгізді. Осетиндердің бір бөлігі XVII-XVIII ғғ. кабардиндер арқылы исламды қабылдады.

	Осетиндердің көпшілігі ескі пұтқа табынушылық кезінде христиандықты қабылдаған. Осетиндердің ауыз əдебиетінде нарттық этнос, ерлік өлеңдер, жоқтаулар жиі кездеседі.

	Бүгінде солтүстік осетин аландар арасында 30 мыңдай мұсылман осетиндер бар. Олар Грузиядан 1990 ж. солтүстік жəне оңтүстік осетиндер арасындағы қақтығыстар кезінде келгендер.

	Осетин халқы аса бай мəдени мұра иелері. Оның айқын айғағы кішкене ғана бір республикада 4 жоғары оқу орнының болуы, оның біреу ұлттық университет.

	Ассириялықтар – ертедегі күшті мəдениетті халықтар. (Ертедегі ассириялықтар бұдан 4 мың жыл бұрын солтүстік Иранды мекендегендер). XX ғ. шығыс мұсылмандарын ерекше жауыздықпен қудалаған. Олар христиан дінін қабылдаған. Сол үшін оларды исламдықтар кешірмей үнемі қуғындап отырған.

	Ассириялықтардың бір тобы, грузиндердің қуғынынан қашып, Ресейге қарай Солтүстік Кавказға ойысқан. Осы жерді тұрақтап Солтүстік Осетиндер орныққан.

	Ассириялықтар жер жүзінде 1 млн. адам. Солардың Ресейде 9 мыңдайы өмір сүріп жатыр. Олардың бір бөлігі Урми селосында. Олар 1920 ж. дейін соқа дегенді білмеген. Кубанның шетіне орналасып коллективтік шаруашылық құрған.

	1941 ж. неміс фашист басқыншылары Кеңес Одағына қарсы шабуыл жасағанда ассириялықтар тік көтеріле Отанды қорғауға қатынасып кейбір ауылда 1 адам қалмай қырылған. Бүгінде Урмиде ассириялықтардың тарихи жəне мəдени мұражайы бар. Ол осы халықтың ерен ерлігін баяндайды.

	Таттар жəне өзін таттармыз дейтін еврейлер бүкіл Солтүстік Кавказды ауа қоныстанған. 1989 ж. Дағыстанда 3,6 мың адам, Кабардин-Балкарияда – 3,2 мың, Шешен-Ингушияда – 2,6 мың таттар тұрады. Олар Қырым мен Кубаньда, Кавказдағы Минводыда тұрып жатыр.

	Тат тілі – татар тілі. Жазуы орыс алфавитіне негіздеген. Таулық еврейлер Солтүстік Ираннан VII-XIII ғғ. ауып келгендер. Олар негізінде Əзербайжандағы византиялықтар болуы мүмкін. Олар хазарлармен қан араласып ассимиляцияға ұшырағандар.

	1908-1909 жж. ең алғаш еврейлер кітабы тат тілінде шыға бастаған. XIX ғ. орта тұсында таттардың Палестинадағы еврейлермен мəдени байланысы орнаған. 1898 ж. таулық еврейлердің өкілдері Базелдегі сониттердің конгресіне мүше болып қатысқан.

	1928-30 жж. еврейлердің алфавиті латын графикасына көшкен.

	Ал 1938 ж. криллицаға көшіп орыс алфавитін алған.

	4.2.7. Сығандар – үнді тобындағы халықтарға жатады. Олардың индиялықтардан бөлінуі жөнінде анық мəлімет жоқ. Ол шамамен біздің жыл санауымыздың алғашқы І мыңыншы жылдарында болған. Алғашқы сығандар Азияның Ирандық бөлігінде болған. Египетте орналасқан ІІ мыңыншы жылдары олар Балқан түбегіне орын тепкен. XV ғ. бүкіл Европаға жайылған. Кейін Солтүстік Америкаға, Оңтүстік Африкаға жəне Австралияға орын тепкен.

	XV ғ. аяғында сығандарды көптеген Еуропа елдері қуғындай бастаған. XVI-XVIII ғғ. сығандарды жер бетінен жою жаппай етек алды. Ұлы Отан соғысы кезінде неміс фашист басқыншылары сығандарды да жер бетінен қууға тырысты. Кейбір мəліметтер бойынша немістер 500 мың сығандарды құртқан.

	Ресейге сығандар Румыния арқылы келіп Молдова мен Украинаға орналасқан. Сығандардың екінші тобы Польша жеріне орналасты. XVIII ғ. аяғында олар Ресейдің батыс жəне орталық аймақтарын жайлады. 1989 ж. халық санағы бойынша Ресейдегі сығандар 153 мың шамасында.

	Сығандар əртүрлі діндерді ұстағандар. Мəселен Бессарабиялық сығандар христиан дініндегілер. Қырымдағылар мұсылман дініндегілер. Жалпы Ресейдегі сығандар православие дінін ұстаушылар.

	Сығандар тілі жағынан 8 топқа бөлінеді. Олардың көбі Дон бойында тұрады. Сығандардың ең көп тобы сэрвілер. Онан кейінгілер Солтүстік Ресей сығандары. Бессарабия жəне Қырым сығандары азшылық. 1925 ж. Москва қаласында Бүкілресейлік сығандар қоғамы құрылды. 1925 ж. Дон бойында сыған коммунасы «Хутар Крикунова» ашылды. Осыдан бастап сығандарды жаппай отырықшыландыру ісі қолға алынды.

	1930 ж. Ростов маңында тұңғыш сыған колхозы құрылды. 1929 ж. қарашада сыған тілінде «Романы Заря» журналы ашылды. Азбука, букварь кейін оқулықтар болып шыға бастады. 1932 ж. тек бір ғана Москва облысында 3 сыған мектебі ашылды. 1931 ж. Москвада сығандардың «Ромэн» театры жұмыс істей бастады.

	Сыған тілінде 1930 ж. ай сайын сығандардың «Жаңа жол» (Новый путь) журналы шықты. Солтүстік Кавказда сыған тілінде 3 газет, көптеген кітаптар басылып шықты.

	1932 ж. Москвада сыған-мұғалімдерінің курсы ашылды. Ұлы Отан соғысына дейін сыған тілінде 292 кітап басылып шықты.

	Сығанның ұлттық би ансамблі құрылды. Ростов мектептерінде сыған жəне орыс тілдерінде журналдар шығарыла бастады. 1989 ж. сығандардың бүкілдүниежүзілік фестивалі өтті. 2000 ж. Прага қаласында сығандардың бүкілəлемдік бесінші конгресі өтті.

	4.2.8. Армяндар – (өздерін «хайлар» деп атайды). Өркениетке ерте енген мəдениетті халық. Олар Кіші Азияның таулы өлкесінде орналасқан. Діндері – христиан. Жазба мəдениеті біздің жыл санау дəуіріміздің V ғ. басталды. V ғ. өз алдына мемлекеттігінен айырылып Армения, Персия мен Түркияға бөлініп кетті. Ресейде армяндардың 500 мыңдайы тұрады. АҚШ-та 650 мың, Түркияда – 150 мың, Ливанда – 150 мың, Сирияда – 120 мың армян бар.

	XVIII ғ. аяғында Қырым хандығы Солтүстік Кавказда өзінің үстемдігін күшейтпек болды. Сол мақсатта таулықтар арасында ислам дінін күшейте бастады. Черкестік армяндар христиан дінін ұстағаны үшін Кубань бойындағы армяндар қуғынға ұшырады. Сондай-ақ оларды орыстармен сауда керуенін жасап, христиан дінін қабылдағаны үшін қудалай бастады. Кубандықтар черкестік армяндарды Ресейде тұратын орыстардың жəне армяндармен тығыз сауда қатынасын жасағаны үшін жəне христиан дінін ұстанғаны үшін қуғынға ұшыратты. Черкестерден қорғану мақсатымен кейбір Тур-Хабль сияқты селолардағы армяндар бірігіп оларға қарсы күрес жүргізді.

	XVIII ғ. черкестік армяндар Нохичеваны, Лисегорск, Екатеринодар, Моздок, Кизляр қалаларына қоныс аударды. Жер ауып келушілер 1839 ж. армяндардың орталығынан мүлде бөлініп шықты. 1841 ж. Армавир қаласына топталып Армян ауданын құрды. Сол жылдары Армовир қаласында 400-дей армян отбасылары тұрып жатты. 1847 ж. осы қалада бірінші армян мектебі ашылды. 1871 ж. екі мектеп (қыздар жəне ұлдар мектебі) ашылды.

	XIX ғ. 70 жылдарында Амшендік армяндар Қара теңіздің Кавказ жағалауында Осман империясына қарай ауа көшті. Олар бүгінгі Туапсе, Сочи, Адлер, Анапа, Новосибирск, Майкоп қалаларына орнықты. 1894 ж. Екатериндар қаласында армян қолөнершілері пайда болды. Көптеген армяндық қашқындар (3800 отбасы) Қара теңіз жағалаулары мен Солтүстік Кавказды жайлады. Əсіресе түріктер геноциді кезінде (1915-16 жж.) Солтүстік Кавказға көшіп келді. 1920 ж. Кубань бойына орналасқан армяндар 454,3 мың адам болды. Қара теңіз жағасына 13 мың отбасы орналасты. Олардың көпшілігі сауда ісімен айналысты.

	Кеңестік дəуір кезінде бүгінгі Краснодар өлкесіне армян мəдени орталығы орналасты. Осы өлкеде 140 армян ұлттық мектебі ашылды. 1926-53 жж. Майкоп маңында армяндардың автономиялық ауданы құрылды. Орталығы Шаумян селосы болды.

	Армяндар қауымы Төменгі Дон бойында 1778 ж. бері өмір сүріп келді. Армяндар Нор-Нахичевани қаласын жəне 5 селолық поселканы мекендейді.

	Сурб-хач монастрінде Нор-Нахичевани ауданында 1790 ж. бірінші Оңтүстік Ресей баспасы ашылды. Сондай-ақ кедейлердің балалары үшін мектеп-пансионат ашылды. Кейін Нор-Нахичеваниде əйелдер жəне ерлер гимназиясы, Белородинскіде қыздар училищесі, мұражай, кедейлер қоғамдық бірлестігі, т.б. мəдени орталықтар ашылды. Парк ашылып, су құбыры салынды. 1928 ж. Нахичеван Ростовқа қосылды да, Пролетар ауданы атанды. Армян театры жабылып, шіркеу бұзылды. Армян мектептерінің саны азайды, біртіндеп Армян мəдени орталығының рөлі төмендей бастады.

	1926 ж. Чалтыр, Қырым, Үлкен Скала, Сұлтан Сары, Несвятой селолары Армян ұлттық орталығына айналды. Осы селолар 1962-65 жж. дейін ұлттық статусы бар армян селолары болып келді де, кейін ұлттық статустан айрылды. Оның себебі кейінде ол селоларға орыс отбасылары көптеп көшіп келе бастады. Армяндар азшылыққа айналды. Дегенмен Ростов облысында мектептердің 83% армян тілі пəн ретінде оқытылды.

	Дон бойындағы армяндар өздерінің тарихи дəстүрлерін сақтаған. Олардың салт-дəстүрі армян халқының салт-дəстүріне ұқсас болып келеді. Себебі олар өмір бойы бір өлкеде бірге тұрып, тұрмыстық заңдарын берік сақтағандар.

	Сонымен бірге Дондағы армяндар орыстармен жиі аралас-қандықтан олардың киім киісі, тамақ ішісі орыс дəстүріне қарай ауыса бастаған.

	1988 ж. Қарабах оқиғасынан кейін Солтүстік Кавказ бен Ростов облысындағы армяндардың ұлттық бірлігі күшее түсті.





4.3. Оралдық туыстық бірлестік (семья)




	Самодин тобының фин, угор тілдеріндегі Оралдық туыс халықтар ертеректе бүкіл Еуропаның солтүстік бөлігіне жəне Батыс Сібірдің көптеген жерлеріне орналасқан.

	4.3.1. Мари, Мордва, Коми жəне Удмурдтардың тілдері финугор тілдер тобына жатады. Олар біздің жыл санау дəуірімізден бұрынғы төртінші мыңжылдықта Орал тілдік топтардың тарауы кезінде пайда болды. Фин-угор тілінің Отаны бүгінде Оралдың арғы бетін (Еуропалық бөлігін) қамтиды. Біздің жыл санауымыздан бұрынғы ІІІ мыңыншы жылдарда фин-угор тілдес халықтар Оралдың батыс жағына орналасқан еді. Ол ертедегі тілдердің туыстығының ыдырауына, сөйтіп финдік тілдік топтың пайда болуына себеп болды. Фин-угорлық бірлестіктің екінші бөлігі, Кама өзенінің бойын жағалай қоныстанған елдердің бірлігіне əсер етті. Олардың бір бөлігі батысқа қарай Волга бойына ойысты. Волга бойында марилер мен мордвалықтардың жəне Балтық жағалауындағы фин халықтарының бірлесе тіршілік етуіне игі əсерін тигізді. Бірақ, лингвистикалық талдау лексикалық анализ жасауға мүмкіндік бермейді. Мордвалықтар мен марилердің арғы ата-бабалары Волга бойына орналасқанша бөлек тұрып жатты. Ал Балтық бойындағы финдер Батысқа қарай жайылып бір орында тұрақтаған емес. Біздің жыл санау дəуірімізден бұрынғы бірінші мыңжылдықта фин тайпалары Батыс Еуропаның Оралдан Балтыққа дейінгі орман-тоғайлы алқабында тіршілік етті.

	Комилер мен удмурттардың арғы ата-бабалары Кама мен Вятка өзендері бойында бірлесе тіршілік еткен. Біздің жыл санау дəуіріміздің ІІІ мыңжылдығында олар Солтүстік Двина мен Печера өзендері бойына қарай ойысқан. VII-VIII ғғ. Каманың төменгі ағысына келген булгарлар бұл жерлерді өз мемлекеті территориясына енгізіп, X ғ. тұрақты Коми өлкесіне айналдырды. Кейін бұл өлке Коми-примяктар жəне коми-зырян өлкелері атанды.

	Шығыс финдердің ассимиляциялық бірлестігі түркі халықтарымен мəдени байланысты күшейтіп қана қоймай, сонымен бірге X-XI ғғ. орыстармен де мəдени-экономикалық қарым-қатынас орнатты. Осы өлкеде Владимир-Суздаль жəне Рязань княздіктерімен де экономикалық қарым-қатынас орнатты. Сөйтіп, Мордва, Мари тайпаларының туыстық қарым-қатынасы X-XI ғғ. орыстың əскери жер бөліс экспансиямен бірлескен туыстық қарым-қатынаспен ұштасты.

	Орыс отаршылары Марий жəне Мордва тайпаларын шығысқа қарай ығыстырды. Ақыры марилықтар мен удмурттықтар қақтығысын туғызды. Ол қақтығыс Вятка бойындағы этностардың ерлігі эпостық шығармаларына арқау болды.

	Осы кездегі (XII ғ.) орыстардың Шығысқа бет алуын монғол-татар шапқыншылығы тоқтатты.

	XV ғ. шығыс финдер Орал тобына топталып, Орал халықтарының территориялық картасын жасауға мүмкіндік туғызды. Осы уақытқа дейін Шығыс-фин халықтарының мəдени бірлігі мен мінез-құлық бірлігі олардың өзара туыстық бірлігін туғызды. И. К. Калинин өзінің «Шығыс-фин халықтарының өзара бірігу модернизациясы» деген еңбегінде Орал халықтарының туыстық екі ерекшелігін атап өтеді:

	– олардың əскери қабілетінің ерекше еместігі;

	– олардың тұрмыс-тіршілік бірлігінің ұқсастығы жəне отаршыларға қарсылығының күштілігі.

	4.3.2. Чуваштар мен марилықтардың антропологиялық ұқсастығы олардың ұлттық мінез-құлықтарынан көрініс тапты жəне олардың ассимиляциялық жағынан бірлесуіне қолайлы себеп болды.

	Чуваштардың финдік антропологиялық бірлестігі олардың антропологиялық жəне этнопсихологиялық ерекшеліктерін туғызды. Чуваштардың арғы аталары булгарларға қарағанда, қан жағынан бөлек болса да, олар исламды қабылдады. Көп уақыт христиан дініне дейінгі пұтқа табынушылықты қабылдаған түрік тілді халықтардың бірі еді. Олар бүгінде Орал халықтарының фин-угор тобына жатпайды.

	Марилер этникалық экспансияның батыстан оңтүстік шығысына қарай ойысқан процесіне төтеп берген. Кезінде татарларды қолдаған Иван Грозныйдың əскеріне қарсы тұрған, шығыс финдер ішіндегі нағыз финдер атағын сақтағандар. Марилер діндері бойынша Орал мен Сібірде бүтіндей христиандықты сақтағандар болып саналады.

	Марилерге қарағанда, мордвалықтар орыс-татарларға қарама-қарсы күресте славяндарға іш бұрды. Оның себебі мордвалықтар көшпенділермен тығыз қарым-қатынаста болып, мариларға қарағанда көшпенділерден соққыны көбірек көрді. Осы жағдай олардың орыстарды қолдауын туғызды. И. К. Калинин айтқандай, ұлттардың ассимиляциялық бірлігі жаулап алған халықтардың əлеуметтік-саяси ықпалына байланысты болмақ. Бұл булгарлар мен монғол-татарлар кезінде марилер мен мордвалықтарды княздар билеген болса, ал мешерлер жөнінде ондай мəліметтер жоқ. Мүмкін оңтүстік марилер булгарланып («чуваш» болып) кеткен.

	Ресейдегі адам саны (мың адам есебімен) төмендегі кестеде көрсетілген.



	7-кесте

	Шығыс-фин халықтарының динамикалық сандық өсуі (Коми пермяктарынсыз) (мың адам есебімен)





	4.3.3. Фин тобының ең көп санды халқы – карелдер. Олар Ладож көлінен Ақ теңіз арасындағы аборигендердің ең көп ұрпағы. Олар тіліне қарай финдерге жақын жəне финдердің əдеби тілін пайдаланады. XIX ғ. аяғында карелдер бірнеше этникалық топқа бөлінді: карьялар (солтүстік карелдер), ливиктер (примодожниктер), людиктер (прынеждіктер) жəне лотылар «Карелия ауданының Сего көліндегілер). Бүгінде олар бірігіп кеткен. Олардың жалпы саны 80 мың адамды құрайды.

	30 мыңдай ерекше топ карелдіктер Тверлік Волганың жоғарғы жағын мекендейді. Олар бұл территорияға XVIII ғ. қоныстанды. Тверлік карелдерге өздерін қоршаған орыстардың əсері көп тиген. Əсіресе соңғы 100 жыл ішінде екі тілді қарым-қатынас күшті əсер еткен.

	Карелдерге тілі жағынан да, өмір сүруі жағынан да екі кіші халықтың əсерінің күшті болғаны байқалады. Олар: венцілер мен ижорлықтар. Олар фин шығанағының оңтүстігінде орыстармен аралас тұрып жатыр. Кольжарты аралындағы Солтүстік Карелде Саами (лопарилар) деген аз халық тұрады. Олардың көпшілігі Солтүстік Норвегияда тұрады. Саамидің негізгі кəсібі аң аулау, балық аулау, бұғы өсіру. Карел республикасы мен Ленинград облысы аралығында 20 мыңдай финдер тұрады. 1917 ж. дейін Финляндия Ресейдің құрамында болып келді. Олардың өзара қарым-қатынасына шек қойылмаған. Финдер шығысқа қарай еркін қатынаса береді. Финдер мəдени автономияға ие. Мəселен, Петрозаводск университетінде фин филологтарының бөлімшесі бар.

	Финтілді топқа – мордва, марий, удмурдтар мен комилер жатады. Олардың ішіндегі көп халық мордвалықтар. Мордвалықтардың саны 1,150 мыңнан асады. Олар осы автономиялы республикада, Самара, Пенза облыстарында тіршілік етеді. Бұл этнос Ока, Волга жəне Сури өзендері аралығында тұрып жатыр. Олар: (солтүстік) жəне мокшияр (Мокши өзенінің бойында) XIX ғ. аяғына дейін бірін-бірі түсінбейтін екі тілде сөйлеуші халықтар еді. Олардың этникалық бірлесуі күні бүгінге дейін жүріп жатыр.

	Солтүстік-шығыс мордвалары (олар Веталуга мен Вятка аралығында) мариларға таяу өмір сүріп жатыр. Осыдан 100 жыл бұрын олар 3 топқа бөлінген: оң жағалаулық жəне сол жағалаулық (таулық) марилар. Шығыс жағалаулықтар XVIII ғ. Беляй өзенінің төменгі ағысына орналасып, татар мəдениетінің əсеріне жиі ұшыраған.

	Мордвалықтарға қарағанда, марилықтардың орыстармен (əсіресе ауылдық жерлерде) араласуы көп емес.

	Удмурттар халық ретінде Кама өзені мен Волга арасында орналасты. XIX ғ. аяғында олар солтүстік (вятка) жəне оңтүстік (калмез) болып бөлінді. Удмурттардың ерекше тобы бессермяндықтар деп аталды. Олар Чепцы өзенінің бойындағы чуваштар мəдениетіне жақын. Олардың мəдени қалыптасуына Волга-булгарларының этникалық топ элементтері əсер еткен. Удмурттар өздерінің этникалық территориясында орыстармен қан араласуға бара бермеген.

	Солтүстік удмурттар Жоғары Пинес бойынан Орал тауына дейін екі фин тілді халықтар ғасырлар бойы бірге өмір сүріп келеді. Олар: комилер жəне Коми-перляктары, Коми-зверяндықтары, Вычегды жəне Мезен өзендері бойында Кама өзенінің жоғары жағында тіршілік етеді. Орыстілді басқа халықтарға қарағанда, Коми-зыряндары қан араласып орыстанып барады. Оған республиканың индустриалық жағынан интенсивті өсуі ерекше əсер етуде. Комизырянда жергілікті халық 60% құраса, ал Коми-пермяктардың округ халқының 64% (немесе 105 мың адамды) құрайды. Орал семьялық фин тобына эстондықтар да жатады. Олардың көбі Ленинград облысында. Ал бүкіл Ресейде 46 мың эстондықтар өмір сүріп жатыр. Орал туыстығының угорлық бұтағы – екі халық Батыс Сібірді мекен етуші хантилер мен мансылар құрайды. Бұл екі халықтың жалпы жиынтығы 30 мыңдай. Олар ежелден Солтүстік Оралдың шығыс жағын Обь өзенінің орта жəне төменгі ағысына қоныстанған. Угорлар тобына жататын үшінші халық – венгрлер (мадьярлар). Олар ханты-мансилермен қанаттас Оңтүстік Орал бойына қоныс аударған. Осы өлкедегі венгрлердің барлық саны 6 мыңдай адам.

	4.3.4. Орал семьялық халықтар тобына ненцылар, эвенкилер, нганасандар жəне селькунттер жатады. Олардың Ресейдегі барлық саны 40 мыңдай. Олар Ресейдің еуропалық бөлігінің солтүстігін мекендеген, Сібірдің Солтүстік-Батыс өңіріне қоныстанған. Бұл этностардың ірілерінің бірі – ненцылар. Олар тұндра бойына көшіп келуші бұғы өсіруші (оленевод) – салодиліктерді құрайды. Олардың арғы ата-бабалары ертедегі Саам тұқымымен туыстас. XIX ғ. аяғында ненцылар тундраға көшіп келіп, Кананск жарты аралын (Енисейдің батысына дейінгі жерлерді) мекендеген. Олар бұғы өсірумен, аңшылықпен айналысқан. Соңғы бір жарым ғасырда оларға оңтүстіктегі көршілері орыстар мен комилер ерекше əсер етті. Бірақ олар өздерінің байырғы тұрмысын сақтап қалды. 1989 ж. халық санағы бойынша Ресейде 34 мың ненцылар тіршілік етеді. Олардың тұрақты жерлері Архангельск, Тюмень облыстары, Краснояр өлкесінің солтүстігін (көбінесе Таймыр жарты аралын) мекен етеді. Бұл халық өздерін «ненецтер» деп атайды. Ол орыс тіліне аударғанда «нағыз адам – азамат» деген ұғымды білдіреді. Ненецтерді ертедегі халық аңызы «өзін-өзі жеушілер» деп те атаған.

	Өзін-өзі жеушілер туралы «Уақытша жылдар повесті» деген еңбекте 1096 ж. Новгородтық тұрғын Порат Рогавичтің Югор жеріне барып қайтқан адамның көрген-білгендерін баяндауға арналған. Югор жеріне сапармен барған саяхатшының баяндауынша қалың қар, қалың тоғай арасында өз-өзінше қолға түскен жəндіктерді жеп тіршілік етуші тағылар болған дегенді айтады.

	Олар аң қолға түспей қыста ашыққандықтан бірін-бір жейді-мыс дейтін халық аңызы да бар.

	Кеңестік дəуір кезінде жалпақ Сібірге жайыла қоныстанған ненцылар ру-ру болып орын тепкен. 1919 ж. ұжымдастыру кезіндегі кулактардың кескілескен, күресі 1950 ж. дейін созылып келді. Бұрынғы бұғы аңымен қоректеніп тоғай арасында көшіп жүрген ненцылар кейін осы өлкені мəдени отырықшы хуторларға айналдырды. Селода мектеп-интернат, аурухана, кітапхана, клуб орнап мүлде өзгеріске ұшырады.

	Ненцылардың халықтық көркемөнер үлгілері жаңаша тұрмысқа бейімделген, көші-қонға ыңғайлы болды. Оларда теріден жасалған жылы киім, ағаштан, қалайыдан жасалған ыдыс-аяқтар, үйдің ішкі заттарын салатын сумкалар жиі қолданылады. Əйелдер аң терілерінен киім-кешек тігеді. Еңбек құралдарын жасайды. Олар ағаштан адам бейнесін ойып жасауға шебер.

	Өнер шеберлері «ненец балалары» табиғи қолөнерге шебер болып келеді. Себебі олардың өмірі бала кезінен тоғай арасында өткен» – дейді. Олар бұғының жүгірісіне, өзендердің ағысына, тундраның тыныштығына үйренген. Оларда табиғатқа қалтқысыз қызмет ету, табиғи бейнелерді айнытпай салу жастайынан үйреншікті əдет болған. Табиғаттағы сойқын боран, қатты аяз, күннің шығуы мен батуын олар жастайынан көріп өскендер.

	Ненецтердің жазба мəдениеті латын алфавиті негізінде 1932 ж. басталды да, 1937 ж. орыс алфавитіне көшті. Бүгінде ненец тілін ұлт округінде 9-сыныпқа дейін оқиды.

	Аңшылар Енисей өзені бойында ненцылармен бірге тұрып жатады. Олардың салт-тұрмысы ненцыларға ұқсас.

	Таймыр өзені бойында нгасандар (олар өздерін «нэлар» деп атайды) тұрады. Ненецтердің шығысында сельгуттер тұрады. Олар Тымы, Кеть, Чажапка өзендері бойында хантилармен бірге тұрады. Олардың негізгі кəсібі – аң аулау мен балық аулау.

	Соңғы жылдарда солтүстік халықтардың саны баяу өсуде. Олар негізінен аралас некеге негізделген. Солтүстік халықтарға тəн өмірдің қысқалығы мен балалар өлімінің көптігі. Мəселен Чукоттар жаңа туған жас баланы тыр жалаңаш қарға аунатып алып асырайды. Осы сынға төтеп бергендердің өмір жасы ұзақ болады.

	Солтүстік халықтары Ресей мемлекеті қармағына XVII ғ. енді. Оған дейін орыстар Солтүстікке бұлғын терісін аулау үшін ғана сирек баратын. Жақсы аң терілерінің құны он десятина жер құнына пара-пар болды. XVI ғ. аяғында орыстардың Сібірге басып кіруі үдей түсті. Обь өзенінен бастап, Енисей өзені аралығы орыс патшасына бағынды. Орыстар Аляскаға дейін иелік ете бастады.

	Солтүстік Сібір халықтары Қазан төңкерісіне дейін қазынаға аң терілерімен салық төлеп тұрды. Салықты əр 15 жасар еркек 50 жасқа дейін төлейтін болды. Өлгендер мен аурулар есепке алынбады. Төленбеген салықтар бірте-бірте көбейіп, оларды төлеу қиындап кетті. Бірақ солтүстік халықтарды отарға айналдыру жергілікті халықты құрта алмады. Солтүстік халықтардың саны баяу болса да біртіндеп өсіп отырды.

	Сібір мен Қиыр Шығысты орыстардың отарға айналдыруы олардың өміріне үлкен өзгеріс əкелді. Қиыр Шығыста темір жол, қару-жарақ пайда болды. Ертеде жергілікті халық шай, ұн, темекі, арақ дегенді білмеген болса, енді олардың бəрі күнделікті тұрмысқа енді. Сондай-ақ, олар Қазан төңкерісіне дейін медициналық көмекке аса зəру болды, жазба мəдениет өркендемеді. Сауда тек тауар айырбасымен жүргізілді.

	1924 ж. Сібір халықтарының өмірін жақсарту үшін үкімет арнаулы Қаулы қабылдады. Осы қаулы бойынша солтүстіктегі халықтар 1925 ж. бастап салық төлеуден босатылды. Сондай-ақ Солтүстік халықтарды əскер қатарына алмайтын болды. Солтүстікте спирт сатуға тыйым салынды. Оның есесіне жергілікті халық қыс бойы самогон ашытып ішетін болды. Мектеп, аурухана, дəріхана, дүкен, т.б. мəдени орталықтар көптеп салынды. Тұрмыстық шеберханалар ашылды.

	1930 ж. Солтүстік халықтарға арнап жазу мəдениетін енгізді. Алғашқыда латын алфавиті, кейін кириллица өмірге келді. Оқу құралдары, оқулықтар шыға бастады. Оқу жергілікті халықтың тілінде іске асырылды. Отан соғысынан кейін жергілікті халықтың тілі екінші қатарға ығыстырылып, балаларды тек орыс тілінде оқыту өріс алды.

	Бүгінде жергілікті халықтар мəдениетін сақтау басты мəселе болып отыр. Жергілікті ұлт өкілдерінің балалары 5 сыныпқа дейін ана тілінде оқуға көшті.

	1950-60 жж. жер қойнауындағы пайдалы кен байлықты игерумен байланысты Сібір мен Қиыр Шығысты игеру ісі батыл қолға алынды. Қалалар мен жұмысшы поселкалары, тас жолдар, темір жолдар салына бастады. Газ, мұнай бұрғылау орындары ашылды. Жергілікті халықтар арасында ұлт достығы күшейіп, аралас некелер көбейді. Халық отырықшылыққа көшті. Мəдениетті тұрмыс орнай бастады.

	Солтүстікте бұғы өсіру шаруашылығына өзгерістер енді. Көшпелі бұғы өсірушілер өміріне табиғи газ, жеңіл қондырғылы үйлер, қысқа бейім сырт киімдер мен аяқ киімдер көбірек қолданылды.

	Бұғы еті мен терісін өңдеудің жаңа технологиясы тұрмысқа енді. Тоңазытқыштар, байланыс құралдары өмірге еніп тұрмысты жақсартты.

	Солтүстік халықтардың ұлттық мəдениетіне енген жаңалықтар олардың тіліне де, тұрмыс тіршілігіне де өзгерістер енгізді. Солтүстік аймақты игеруге орасан зор қаржы жұмсап, олардың тұрмыстық өміріне отырықшылықты, электрлендіруді енгізді. Халықтың тұрмысы күннен-күнге жақсарып, қала өміріне ұқсай бастады. Телефон, теледидар, радио, монша, кинотеатр тұрмысқа мықтап енді. Сонымен бірге Солтүстіктің бұрынғы өмірі мен бүгінгісін салыстыру үшін экономикалық, экологиялық тұрмыстық ерекшеліктерді көрсететін мұражайлар ұйымдастыру ісін қолға алды. Бүгінгі ұрпаққа чукчалардың өткен өмірі ертегіге айналды.





4.4.1. Алтайлық туыстық (семьялық) бірлестік




	Алтай тілінің туыстық қатынасы Алтай өлкесі мен оған жақын аймақтарда орын алған.

	Ертедегі халықтың классификациясына сүйенсек Алтай туыстық (семьялық) тілдеріне көп тармақты түркі тілдері жатады. Славяндарға қарағанда түркілердің жерді игеру мəдениеті негізінен көші-қонмен байланысты туындаған. «Халықтардың үлкен қоныс аудару» дəуірінде олар батысқа қарай көшіп-қону кезеңін бастан кешірген. Хазарлар мен печенегтердың жəне половшылардың Батысқа қарай қоныс аударуы Қазақстан мен Оңтүстік-батыс Еуропа елдерінің далалық өлкесін, яғни Солтүстік Скандинавияға дейінгі аралықты индоеуропалық туыстық түгел қамтыды.

	Алайда соңғы жүзжылдықта көптеген түрік семьялы халықтар тарихи аренадан шығып қалды немесе славяндардың отарлық басқыншылығынан жапа шегіп қалды. Сондықтан да XIX ғ. аяғында түркі тілді халықтардың көпшілігі Қара теңіз бен Волганың орта тұсынан Алтайға, əрі Чукоткаға дейінгі өлкеге (Қазақстан мен Орта Азиядан басқа жерлерге) кеңінен орналасты.

	Олардың ішінде Ресейдегі ең саны көп түркі тектес халықтар – татарлар болды.

	4.4.2. Татарлар – Ресей территориясында 1989 ж. санақ қорытындысы бойынша 5,520 мың адамды құрады. Олардың ішінде Татарстанда 1765,4 мың, Башқортстанда – 1120,7 мың, Удмуртияда – 110,5 мың адам тұрады.

	«Татар» деген термин монғол жəне түркі тайпалары арасында VI-IX ғғ. пайда болған. Жалпы термин ретінде XIX-XX ғғ. бекіп қалыптасты.

	Татарлар – Алтын орда кезеңінен түркі этносына тəн термин ретінде қалыптасқан. Этникалық саяси үдеріс кезінде XV-XVI ғғ. ол ат біртіндеп жоғалған. Бұл тек ислам дінімен байланысты осы өлкеде қайта берік орнап, XIX-XX ғғ. татарлардың өзін-өзі билеуімен тарихи атқа ие болды.

	Татарлар үш этнотерриториялық топқа бөлінеді. Орал, Волга бойы татарлары, Сібірлік жəне Астрахандық татарлар. Олардың ішінде ең саны көбі Волга-Орал татарлары. Олар мынадай субэтностарға бөлінеді:

	– Қазан татарлары;

	– Хасимов татарлары;

	– Мишерлер;

	– Кряшендер (шоқынған татарлар).

	Волга-Орал татарларының этникалық негізін, болгарлар құрайды. Олар Поволжьенің орталық бойында (X ғ.) орналасқан. Волга-Кама болғарларынан бөлінгендер.

	Кряшендер мен Ноғайбактардан басқа барлық татарлар ислам дінінің сүннит бағытын қабылдаған. (Олар осы жерлерге көшіп келгендер).

	Ескі татар тіліндегі ең ертедегі əдеби ескерткіш Күл Галидің «Қисса-Иосиф» туындысы. Ол XIII ғ. жазылып, бүгінгі татар тіліне соңғы біржарым ғасырда аударылып жеткен. Ол ертедегі жазба мəдениет мұрасы. X ғ. араб тілінде жазылып бізге жеткен. 1928 ж. латын алфавитіне аударылған. 1939 ж. орыс графикасына көшірілген.

	Волга-Орал татарларының руға бөлінуі сақталмаған. Астрахан татарларында рулық қалдық XIX ғ. аяғына дейін сақталып келді. Сібір татарларында рулық-туыстық сақталмай ұмыт болған. Олар жерлестікке бөлінеді. Сібірдегі тоғай ішіндегі алыс аудандарда туыстық қатынас XX ғ. басына дейін 3-4 ұрпақ бойы сақталып келген. Ресейдің көптеген қалаларында татар семьялары жеке-жеке кездеседі. Алайда кейбір қалаларда мəселен Петроградта, Новочеркасскіде татарлар поселкасы жеке квартал бойы немесе бүкіл семья болып тіршілік етеді.

	XIX ғ. Солтүстік Кавказда көптеген Қазан татарлары немесе Касмов татарлары өмір сүріп келеді. Олар көбінесе жер өңдеу ісімен айналысқан. Бұл жерде Қырым татарлары да бар. Олар 1967 ж. Орта Азиядан ақталып қайтып келгендер. (1944-67 жж. Орта Азияға жер аударылғандар болатын).

	Қырым хандығы Алтын Орда ыдырағаннан кейін 1443 ж. татар-монғол езгісінен құтылып, XIII ғ. 30-жылдарында Қырым даласына орналасқан еді. Татарлар Қырымда орын тепкен грек, армян, славян, половцыларды қуып шығып, Қырымға орналасқан болатын. 1875 ж. Түркия əскері Қырым хандығын өздерінің вассалына айналдырды.

	1783 ж. Қырым Ресей империясының қоластына қарады да, Ресейдің мəдени-экономикалық өмірімен араласып кетті.

	Қырымның соңғы ханы Шагин-герей 1783 ж. тақтан тайып, 1784 ж. Воронеж қаласына келіп тұрып жатты. Қырым татарлары өздерінің ұлттық мəдениетін құрып, Қазан жəне Астрахан татарларынан басқаша өмір сүрді. Бақшасарай Қырым татарларының əдеби орталығы болды. Ислам дінінің «модернизацияланған» капитализміне бейімделген мəдени түрі болды. Бұл идеологияны жаңаша мəдениет түрі – джадидизм деп атады. Джадидизм оқуының негізін салушы білімді помещик Измаил бей Гаспиринский тұғын. Ол келешек капитализмнің жəне пантуркизмнің негізін салушы, бүкіл Ресейлік мұсылмандардың мəдени ошағы болып саналды.

	Өздерінің білім көлемі жағынан татарлар Ресейдегі орыстардан кейінгі мəдениетті, жоғары білімді халық болып саналды.

	4.4.3. Башқұрлар – (негізгі аты «Башкорты»). 1989 ж. халық санағы бойынша олардың жалпы саны – 1,345 мың адам болған. Оның ішінде Башқортстанда – 863,8 мың адам тұрады. Көптеген башқұрлар Ресейдің Челябі, Перм, Орынбор, Қорған, Түмен, Екатеринбург облыстарында тұрады.

	Башқұрлардың құрылымына түріктердің ірі қара өсіруші рулары əсер етті. Башқұрлар Оңтүстік Оралға келіп орналасқанға дейін, Арал бойының Оңтүстік Шығыс жағын мекендеген оғыздар мен Қимақ-қыпшақ тайпаларымен қатар қоныстанған. Башқұрт тайпасының аты IX ғ. белгілі. IX-X ғасырларда башқұрлар Оңтүстік Орал өңірін мекендеген.

	X-XIII ғғ. аралығында башқұрлар Волга-Кама бойындағы булгарлардың ықпалында болып, Қыпшақ-Кумандарымен көрші өмір сүріп келді. 1236 ж. олар монғол-татар ықпалында болып, Алтын Ордаға қарады. X ғ. бастап башқұрларға ислам діні тарай бастады. XIV ғ. ол мүлде үстем дінге айналды. Ислам дінімен байланысты башқұрлар арасына араб жазуы ене бастады. 1929 ж. араб графикасынан латынға көшірілді де, 1939 ж. орыс графикасына көшті.

	Татарлар мен башқұрлар өз жерлерінде алғашқылардың бірі болып егеменді ел атанды. Бірақ Башқұртстанда башқұрлардың саны татарларға қарағанда азшылық.

	4.4.4. Қарайымдар – оларды ивриттер «оқығандар» деп атады. Бұл этноним VIII ғ. Бағдатта еврейлер сектасында пайда болған. XIII ғ. Қырымға келіп орнығып, қарайымдар деп аталған. Олардың арғы аталары Византия империясынан шыққан. Көпшілігі Чуфут қаласына келіп орналасып өздерін «еврейлер шыңы» деп атаған. Осы жерде XIV ғ. олардың қауымы болған. Сөйтіп, сол жерде XIX ғ. аяғына дейін өмір сүрген.

	ТМД елдерінде қарайымдар өз алдына жеке өмір сүрген этнос саналады. Олардың дүниеге келуін əртүрлі жорамалдайды.

	Қарайымдардың діні – карашайзм. Бұл халықтың тарихы өте күрделі жəне қайғылы.

	Біздің жыл санау дəуіріміздің VII ғ. еврейлер арасында діни бөлініс пайда болды. Еврейлердің көпшілігі Талмудты (оның жиынтығы 20 том) кəдуілгі – священниктер жазған кітап деп бағалады. Оны библия деуге болады. Олар Талмудтың заңын өте қатал деп қарап, оған бағынғысы келмеген.

	Осы дінді жақтаушылар өздерін антитендтер немесе қарайымдар деп атады. Қарайым деген сөз «құдай заңына бағынушылар» деген ұғымды білдіреді. Олар өздеріне қарсыларды «рабаниттер» деп атады. Яғни Талмуд оқуына қарсылар деген сөз. Сөйтіп, өздерін нағыз құдайшыл «раббилер» санады.

	Вавилондықтардың қудалауынан қорыққан қарайымдар Палестинаға жер ауды. Иерусалимде өздерінің діни ордасы синагогтарын орнатты. Өздерінің «заңдар кітабын» шығарды. Сол кітаптан бүгінгі дəуірге аздаған үзінділер келіп жетті.

	Қарайымдар иудейлердің діни заңдарына басқаша түсінікпен қарайды. Олар сенбі күндерді ерекше құрметтейді. Библияның мəтінін қатаң сақтайды. Сенбі күні қараңғы түскенше от жақпайды. Сенбі күнгі түнді қараңғылықта өткізеді. Сол күні (сенбі – суббота) ыстық тамақ ішпейді, үйлерінен шықпайды, ешқандай жұмыс істемейді. Тіпті ауру адамға да қарамайды.

	Қарайымдар намаз оқу тəртібін де өзгерткен, сол сияқты мал сою, тамақтану тəртібіне де өзгеріс енгізген. Олардың діни сенімдері бойынша тіпті алыс туыстары арасында да некелік қатынасты құптамайды. Қарайымдар біртіндеп басқа еврейлерден бөліне бастады.

	Сөйтіп өздерін жеке халық санады. Қарайым деген сөз өзінше бөлектенушілер деген мағынаны білдіреді.

	Еврейлерді əсіресе қарайымдарды Қырымға жер аудару біздің жыл санауымыздың 723 ж. Византиялық император Лев Исафиянның бұйрығы бойынша бүкіл Византиялық еврейлер грек дəстүрінше шоқынуды қабылдады. Оны қабылдамағандар қатаң жазаға тартылатын болды. Қырымның Таврия өлкесіне қоныс аударушы еврейлер біздің дəуіріміздің І ғасырында пайда болды. Гректің ескі жазуы Керч түбінен 80-81 жж. табылған. Онда айтылғандай «Иудейлер синагогы» немесе еврейлер қауымы заңы табылған.

	Құдай заңында айтылғандай Хазарлық патша Булон (730 ж.) көп құдайға табынудан (язычестводан) бас тартып бір құдайды мойындаған. Ислам, христиан, иудей діндерінен безгендер еврейлер дінін ең ертедегі дін ретінде қабылдады. Киев княздығы Святослав Хазар қаласын босатып (Астрахан маңындағы), хазар-иудейлерді Қырымға қарай жер аударды.

	1731 ж. Чуфут каласында қарайымның тұңғыш баспасы пайда болды. Ебпаторияда қарайымдық Александрия училищесі, ұлттық кітапхана ашылды.

	Қырымның Ресейге қосылуымен байланысты «қарайымдықтар» осы өлкеде сауда-саттықпен, білім, мəдениетпен айналыса бастады. Москва, Петербург, Киев, Ростов қалаларына көшіп келді. 1910 ж. олардың Ресейдегі саны 13 мың адамды құрды.

	1924 ж. Қырымда қарайымдардың қауымы құрылды. Ұлттық театры орнап, кітапхана жұмыс істей бастады. Көп кешікпей еврейлерге қуғын күшейіп, мектептер жабылып қалды. Қарайымдар белгілі жерлерде ғана тұруға рұқсат алды. Мəселен, Ростовта қарайым диаспорасына Селянка ауданында ғана тұруға рұқсат етілді.

	Қарайымдықтардың көпшілігі бүгінде Израильда (20 мың) тұрады. Қарайымның ірі қауымдастығы Қырымда (1,5 мың) тұрады. Сондай-ақ Литвада (300 адам) бір тобы Польша, Франция, Түркия елдерінде тұрып жатыр. Ресейде қарайымдықтардың қауымы Москва, Санк-Петербург, Ростов қалаларында тұрады.

	Орта шығыс елдерінде қарайымдықтар өздерін еврей халқының бір бөлігі санайды. Ресейде, Украинада, Литвада жеке этникалық топ болып өмір сүріп жатыр.

	Қарайымдардың бай ауыз əдебиеті бар. Олар өз өмірлерін хазарлармен байланыстырады. Қарайым тілі түркі тілдерінің қыпшақ-половцы тобына жатады. Олардың тілінде көптеген архаизм сөздер бар. Олар түркі тілінен өзгешерек.

	Қарайымдар Христосты да, Мұхаммедті де ұлы пайғамбар санайды. Олар көп дінге (көп құдайға) табынуды айыптай отырып, бір құдайды мойындайды. Осыдан біз қарайымдардың христиан мен исламды бірдей мойындайтындығын көреміз. Қарайым храмдары – мешітке ұқсас, есіктері оңтүстікке қарай салынған. Құдайға сыйынуы христиандардікіндей. Олар Торды (Мойсейдің 5 кітабын) жəне хорды мойындайды. Қарайымдардың ерлерінің аттары: Иосиф, Марк, Лазарь, Исаак т.б. Əйелдерінің арттары: Фыйла, Бичо, Мамук, фамилиялары да түрікше: Саускан, Кокесай, Саачи.

	Бүгінде олардың этникалық топтары азайып өліп бітуге таяған. 1989 ж. санақ қортындысы бойынша Кеңес Одағында 2000 қарайымдықтар тұрып жатыр. Ресей ғылым академиясы қарайымның халық энциклопедиясының 5-ші, 6 томдарын даярлау үстінде. Москвада қарайымдардың мəдени-ағарту орталығы жұмыс істейді.

	4.4.5. Чуваштар. Олардың Ресейдегі жалпы саны 1775 мың адам. Олар өз республикасынан басқа жерлерде Татарстанда, Башқұртстанда, Самара, Улянов облыстарында тұрып жатыр.

	Олардың тілдері фин-угор жəне булғар бірлігінде. Чуваштардың көпшілігі православия дінін қуаттайды.

	4.4.6. Əзербайжандар: Кавказдағы ірі этностардың бірі. Олардың көбі Иранда тұрады. Əзербайжан тілі түркі тобына жатады.

	Діни сенімі бойынша олар – мұсылмандар. Олардың бір бөлегі мұсылман дінінің шиит тобына кірсе, енді бір тобы – суннит тобына жатады. Əзербайжан этносын құруда олар скифтер мен ғұндардан, хазарлар мен оғұздардан, түркілік селжүктардан құралғандар. Жазба мəдениеті XI ғ. құрыла бастаған. Олардың əдеби тілі бакиндік жəне шемахнидік диалектілерден тұрады. Жазба мəдениеті 1929 ж. дейін араб алфавиттерінде болып, 1939 ж. кириллициға ауысты.

	1990 ж. тек Махачкалада 500 əзербайжандықтар тұрып жатыр. Дербентте бүкіл бір кварталды алады. Əзербайжанның ірі топтары: Москва, Санкт-Петербург, Ростов, Таганрог, Волгоград жəне Кавказдың Мин. Водасында топталып тұрып жатыр.

	4.4.7. Тувалықтар. Сібірдегі түркі тектес халықтардың бірі. Олардың бəрі дерлік (206 мыңы) Тувада тұрады. 20 мыңдай тувалықтар Бурятия автономиялық облысында тұрады. Ертеректе тувалықтар өздерін таннитувашылар, сойондықтар, уранхойлықтар деп атаған.

	Тувалықтар ұйғыр тобының түркі тілді семьяларына жатады. Ертеде ескі моңғол жазуын қолданған. 1930 ж. олардың жазба мəдениеті латын алфавитінен бастау алды. 1941 ж. кириллицаға көшірілді. Бүгінгі ұрпақ көне түркі мəдениетінен қол үзген. Тувалықтардың 98,5% тува тілін ана тілім деп есептейді. 59% тувалықтар орыс тілін еркін біледі. Діни сенімі жағынан олар – буддистер. Ламайлықтар құрамына 1944 ж. енді. Осыған дейін монғолдардың ықпалында болып келді. Кітап шығару, іс жүргізу істері монғол тілінде жүргізіліп келді.

	Этникалық құрамы жағынан тувалықтар далалық жəне ормандық болып бөлінеді. Батыс тувалықтар – далалық өлкеде бірнеше көне түркі халықтарының қосындысынан – ұйғырлардан, Енисей қырғыздарынан, тоғайлық тувалықтардан тұрады. Олар жергілікті хет жəне самодин тайпаларымен түркілердің қосындысынан пайда болған.

	Жергілікті отырықшылыққа тувалықтар XX ғ. басында көшті.

	Тува тілі орта мектептердің 11 сыныбына дейін жүргізіледі.

	4.4.8. Хакастар (өздерінше хооройлар деп аталады). Салыстырмалы түрде көп халық емес. Олардың жалпы саны 90,3 мың адам. Оның 88,5 мыңдайы Ресейде тұрады. Оның ішінде Хакасияда – 63 мың, Тувада – 22 мың, Краснояр өлкесінде 6 мың адам тұрады.

	Хакастар түркі тілдерінің ұйғыр тобына жатады. Ол тілді хакастардың 76% ана тілім деп есептейді. Орыс тілін жергілікті халықтың 67% меңгерген.

	Орыс тілінде кітап, журнал, оқулықтар шығарылады. Орыс тілінің негізінде хакас алфавиты 1917 ж. қолданысқа енді. Криллицаға 1928 ж. дейін көшкен болса, 1929-39 жж. аралығында латынға, 1939 жылдан қайта кириллицаға көшірілді. Хакас тілі мектептерде 11-ші сыныпқа дейін оқытылады. Сондай-ақ екі тілді радио, телевидение жұмыс істейді.

	1876 ж. бері хакастар православия дінін тұтынды. Бірақ шаманизмнің қалдығы күні бүгінге дейін еркін орнаған. Хакастар бірыңғай ұлт ретінде Кеңестік дəуір кезінде қалыптасты. Көпшілік қауым хакастарды хакастар, абахондықтар, минусиліктер, татарлар деп əртүрлі атап келді. Хакастардың негізгі тайпалары хакас этносына біріккен түркі халықтары (Енисей қырғыздары, телеуттер) хеттер жəне туыстас ариндар, коттар деп аталады. Сондай-ақ самодиндер. Хакастар Ресей қалаларына XVIII ғ. бірінші жартысында енді. Мемлекет ретінде автономияны 1930 ж. алды. Олардың батырлық эпосы (Алтын Арыг, Албынжи, Пора Нинжулар) бар. Олардың негізгі шаруашылығы аңшылық жəне ірі қара өсіру.

	4.4.9. Якуттар (сахалар) Якутияда тұрады. Халқының саны 365 мың адам. Эвенкі жəне Таймыр автономиялық округтеріне бөлінген. Магадан, Сахалин, Амур облыстарын қамтиды. Якутиядан тыс жерлерде 27 мың якуттар тұрады. Олар ұйғыр тобының Саха тілінде сөйлейді.

	Бұл тіл тува тіліне жақын. Якуттардың 94% якут тілін ана тіліміз деп есептейді. Якуттардың 65% орыс тілінде еркін сөйлейді. Олар православие дінін (XVII ғ. аяғы XIX ғ. басында) қабылдаған. Бірақ шаман діні қоса сақталған. Ата кəсіптері аң аулау, ірі қара мал өсіру. Якуттар орыс графикасы бойынша жазба мəдениетке XIX ғ. басында ие болды. 1922-24 жылдарға дейін орыс алфавитін қолданып келді. 1924-39 жж. аралығында латын алфавитін иеленді, 1939 ж. бастап қайтадан кириллицаға көшті.

	Якуттардың арғы аталары Прибалтика жақтан X-XV ғғ. келген, кейін олар жергілікті эвенкілермен, югахирлермен араласты. 1620 ж. Қиыр Шығысқа орыстардың келуімен байланысты якуттар бірыңғай этнос болып қалыптасты. Якуттар бай фольклорға, батырлық эпосқа ие. Якут тілі мектептерде өтіледі. Сол тілде жергілікті университеттерде сабақ беріледі.

	Олардың негізгі шаруашылық кəсібі балық аулау, ірі қара мал өсіру.

	4.4.10. Буряттар. Олар көбінесе Бурят республикасында Байкалдан арғы екі ұлт округінде Иркутск мен Чита облыстарында тұрады. 1989 ж. бүкілхалықтық санақ қортындысы бойынша буряттардың жалпы саны 461 мың. Оның Бурят республикасында 249,5 адамы тұрады. Буряттардың көпшілігі – буддалықтар. Тек 85 мың бурят қана православия дінінде. Олар 1930 ж. дейін ескі монғол жазуын қолданып келді, 1931 ж. латынға, 1939 ж. орыс графикасына көшті.

	X ғасырдан бастап Байкал жағалауына монғолдардың ықпалы күшейіп келді. Буряттар осы кезде (XII ғ.) Шыңғысханның жорықтарына белсене қатынасты.

	Бурят – сөзі бірінші монғол тілінде қолданыс тауып «қысқартылған ертек» (1240 ж.) мағынасын береді. XVII ғ. буряттар монғол этносының бір бөлігі ретінде, бірақ олардың Монғолдан Ресейге бөлінген бөлігі ретінде қарастырылып келді.

	Буряттардың мəдени жəне тарихи қалыптасу кезеңі XIX ғ. болып саналады. Бұл кезең олардың нағыз мəдени-экономикалық супер этностық қалыпқа келіп жетілген кезеңі болып саналады. XVII ғ. буряттар христиан жəне будда діндерін қатар игеріп, көшпелі буряттардан отырықшы бурятқа, аграрлы буряттан аграрлы-индустриялы бурятқа айналған кезі еді. XX буряттарда бүгінгі мəдениет жетіліп қалыптасты. Буряттардың дəстүрлі діні – шаман діні. Орыстардың Байкал өңіріне келуі буддалық құрым кигізді мəдени культқа айналдырды. XVIII ғ. бұл өңірде 150 ламалар болды. Елизавета Петровнаның бұйрығы бойынша 1774 ж. буддизм Ресейде негізгі діндердің бірі ретінде толық қабылданды. Сол жылы буряттардың бірінші дацаны сайланды. Дацан жанынан құдай мектебі, баспа, медициналық училище ашылып, қолөнер жəне кино өнері, əдебиеттері басылып шықты. 1914 ж. Бурятияда 48 дацан ашылып, онда 16 мың ламалар қызмет етті.

	Көпшілік ламалар Кеңес үкіметіне бейбіт көзқараста болды. Алайда 1925 ж. ламаларға қарсы Кеңес үкіметі белсенді күрес бастады. Ақыры 1930 ж. Бурятияда будда шіркеулері өз қызметін мүлде доғарды. Оларды 1946 ж. қайта аша бастады.

	Христиандар буряттар арасында көп емес. Соңғы 200 жыл ішінде православия шіркеулерінің халық арасына жаппай таратқан діни кітаптары бұл дінге деген халықтың сенімін күшейте алмады.

	Бүгінде Бурятияда 85 мыңдай ғана бұл дінге сенушілер бар.

	4.4.11. Қалмақтар – Еуропадағы өте жас этнос. 1632 ж. олар өздерінің тағдырын Ресеймен байланыстырып, Волга бойында көшіп жүрді.

	Қалмақтардың алғашқы орны Орта Азия болатын. XIV ғ. екінші жартысында олардың төрт батыс тайпасы одақ құрды. Оны «дербенто-ойраты» немесе «төрттік одақ» деп атады. Осыдан ойраттардың одақтық аты – ойраттар болып бірікті. Осыдан кейін түркі тайпалары оларды «қалмақтар» деп атады. Ол сөз «галичендер» деген мағынаны білдіреді.

	XIII ғ. көшпелі ойраттар Енисей қырғыздарынан бөлініп солтүстікке қарай ойысты. Селенгі өзенінің батыс жағынан Алтайға дейінгі жерлерді, Ертістің жоғары жағынан оңтүстікке қарайғы өңірді иеленді. Олар бұл кезде туыстық тайпалар болып бірігуші еді. Сөйтіп бірте-бірте тайпалық құрылыстар топтық құрылысқа айналды.

	XVI ғ. ойраттар Қытайдың қысымынан Жоңғар өлкесін тастап, орыс шекарасына жақындай бастады. Каспий жағасына дейін көшіп барды. 1608 ж. олар өз еріктерімен Ресей қармағына енді. Бұл қалмақтардың халық болып өз алдына жеке бөлініп қалыптасу кезеңі еді.

	XVII ғ. екінші жартысында қалмақтарға қарсы шабуыл басталды. Қалмақтар Ноғай ордасына қарсы күресті. Оларға Волганың оң жағалауынан Царицынге (Волгоградқа) дейінгі жер тиді. Осы жерден қалмақтар қазақтарға шабуыл жасап отырды

	Москва үкіметі қалмақтардың Еділ, Жайық бойындағы елдерге үздіксіз шабуылын астыртын қолдап отырды. Орыстар Дон казактары мен башқұрлардың өзара қырқыспауын да қолдады. Егер де біреуі екіншісіне себепсіз шабуыл жасаса, оларды сотсыз асып, ату жазасын қолданды.

	XVIII ғ. бірінші жартысында қалмақтар Дон бойын өрлей көшті. 1730-40 жж. Терек өзенінің жоғарғы жағы Кизлярға дейін барды. 1774 ж. көпшілік қалмақтар Ресей жерінен шығып Волга мен Дон бойын жайлай бастады.

	1877 ж. 23 мамырдағы Ресей патшасының əскери жарлығы бойынша қалмақ жұртын жаңа жерге көшіру мəселесі басталды. Бұрынғы 13 қалмақ жүздерінен 7 қалмақ станицаларын құрды. Олар: Иловай, Денисовск, Платовск, Власовск, Кутейниковск, Грабевск жəне Петеповск деп аталды.

	Қалмақ тілі ескі жазу тілі. XVI ғ. дейін қалмақтар монғолдардың жоғарыдан төмен жазуын қолданды. 1648 ж. «ашық жазу» жазба ережесі қолданылды. Оның авторы ойрат ағартушысы Зоя Пандта (1599-1662) болды. Ойраттардың өзіндік мəдениеті болды. Олар киіз үйде тұрып, мал өсіріп тіршілік етті. Олар Еділ, Жайық, Дон бойындағы, Кавказдың солтүстігіндегі түркі жəне тунгус-маньчжур халықтарымен мəдени байланыс жасады. 1924 ж. қалмақ елі орыс графикасына көшірілді. Қалмақтардың діні ламаизм, ол будда дінінің бір бұтағы. Қалмақтар Еуропада буддизмді қолданатын жалғыз ұлт. Қалмақтар да Ұлы Отан соғысы кезінде репрессияға ұшырап, Берияның қатаң бақылауына болды. Шет аймақтарда қалмақтардың 120 мыңнан астамы қырғынға ұшырады.





4.5 Кавказдық туыстық (семья)




	Кавказ жер шарындағы ең көп тілді халықтар Отаны. Бұл жерде əр жылдарда тұрақты немесе көшіп қонушы ондаған халықтар мекен етті. Олардың пайда болуы əртүрлі кезеңдерде өтті.

	Скифтер – б.ж.с. дəуірімізден бұрынғы алғашқы бірінші мыңжылдықта тұрып келген.

	Аландар – І ғ. басында өмір сүрген. Олар сарматтардан бөлініп шыққан. Ирони (осетиндер) – деген атқа ие болған.

	Гректер – б.ж.с. дəуірімізден бұрынғы бірінші мыңжылдықтың орта тұсында өмір сүрген. Күні бүгінге дейін Қарашай тауларында Византиялық храмдар (X-XI ғғ.) сақталған.

	Ғұндар – IV ғ. өмір сүрген.

	Түркі тайпалары VI ғ. 70-жж. Олардың ең ірілері балғарлар (пробалгарцы). Олардың бір бөлігі кейін Дунайдың арғы жағына ауған. Бір бөлігі – Волганың жоғары жағына орналасқан. Енді бір бөлігі Кавказ тауына қарай ойыса көшкен қарашай-балқарларды құрайды.

	Хазарлар – түркі тілді халық. Олар VI ғ. орта кезінде өздерінің мемлекеттерін (қағанатын) құрған.

	Половцы (қыпшақтар). Түрік тілді монғол тектес халықтар. Олар Каспий, Волганың арғы жағалауларынан XI ғ. келген. Половцылардың қалдығы ноғай этногенезінде сақталған.

	Татар-монғолдары XIII ғ.

	Кавказ тілді туыстықтар. Олар өздерінің саны жағынан Орал халықтарына жақын. Олардың этностық ала-құлалығы өте мол. Тек бір ғана Дағыстанда 34 түрлі халық бар.

	Ертедегі дерек бойынша Кавказда 53 этнос тіршілік еткен. Осы өңірде болған Страбон былай дейді. «Олардың бəрі тату-тəтті бірге өмір сүрген. Кавказдықтардың тату-тəтті біріге өмір сүруі бұдан 2 мың жыл бұрын қалыптасқан. Ақыры этносаралық қарым-қатынас күшейіп, некелік қатынасты тудырған» дейді.

	Грузиндер – өзара жақын бірнеше этностар бірлігінен пайда болған. Олардың ішіндегі ең ірілері: картлилер, минглечайлар жəне свандар. Грузиндер ұлт ретінде Ресей қоластында XIX ғ. екінші жартысында қалыптасты. Грузин патшасы Картен-Кахети кезінде 1783 ж. Георгийлік трактат бойынша қалыптасқан. Олар Армениядан кейінгі Кавказ халқы ішінде IV ғ. мемлекеттердің бірі.

	Грузиндердің діндері олардың тарихымен байланысты туындаған. Иисус Христостардың Грузияға жайылуымен байланысты Хитон Спаситель өзімен бірге христиандықты ала келді. Содан бастап ол мемлекеттік дін болып саналды. Ал V ғ. Святой патша Вахтанге Горгасалдың грузин шіркеуінде қабылдаған заңы бойынша – еркіндік алды. Грузия əдебиеті, сурет өнері, музыка, архитектура т.б. мəдени мүліктер христиан дінінің (религиялық) діни доктринасына енгізілді.

	Орыстар мен грузиндердің жақындасуы православия діні бойынша іске асты. Алайда грузинде шіркеу заңдары архитектуралық өзгерістер, құдай суреттері, шіркеу əндері орыстардан басқаша болып келеді.

	Этникалық негізі бір болғанымен, этникалық топтар (хевсурлар мен свандар) өздерінің ұлттық ерекшеліктерін сақтап қалған. Сондықтан аджар мұсылмандарының мəдени салттары түрік мəдениетіне қарай бейім.

	Грузиндер өте ертеден жоғары мəдениетке ие ел. Олар өздерімен көрші халықтарға айтарлықтай əсер еткен. Кеңестер Одағы тарағаннан кейін де грузиндер бұрынғы Кеңес Одағы елдерінен онша алшақтай қойған жоқ. Бүгінде Ресейде 90 мың грузиндер тұрып жатыр. Олардың көпшілігі Ресейдің ірі қалаларында тұрып тіршілік етеді.

	4.5.1. Адыгей-абхаз тобы ең көп санды халықтар. Адыгейлер – Солтүстік Кавказдағы ең көп жəне ірі халықтардың бірі. Олар өзара: адыгейлер, кабардиндер, черкестер, абазиндер болып бөлінеді. XIII ғ. бастап əдебиеттерде адыгейлерден кейін «черкесстер» аты тұратын болды. Адыгейлер – мұсылмандардың сүннит тобына жатады. Олар бұл дінге бірден келген жоқ. Адыгейлер арасында əлденеше ғасырлар бойы рулық-тайпалық туыстық қатынас өрбіді. Кейін Византиядан христиан діні келді. XV ғ. бастап адыгейлер арасына исламды насихаттау күшее бастады. Адыгейлер арасындағы христиандық дінге деген сенім Қырым хандығының кезінде XVIII ғ. ғана тарады.

	Адыгейлер – Солтүстік Кавказдағы байырғы халық. XIX ғ. бірінші жартысында олар Солтүстік Кавказдағы ең көп халықтардың бірі болды. Бірақ Кавказдағы тынымсыз соғыс, құлдар сату, ақыры Түркияға ауа көшу (1859 ж.) XIX ғ. ортасында оларды қайғылы жағдайға ұшыратты. Этностардың көпшілік бөлігі өздерінің тарихи Отанынан алшақтады. Нақты дерек бойынша, сол кездерде Түркияға 307 мың адыгейлер қоныс аударды. Сонымен қоса, 1861-1864 ж.ж. үкіметтің рұқсатынсыз 40 мың таулықтар Кавказды тастап көшіп кетті. Бүгінде адыгейлер дүние жүзінің 40 шақты елінде тіршілік етеді. Тек Түркияның өзінде ғана 3 млн. артық адам тұрады. Сондай-ақ Сирияда – 70 мың, Иорданияда – 50 мыңнан астам адам тұрып жатыр.

	4.5.2. Черкестер – Кабардин-Черкесияның негізгі халықтарының бірі. Олар Солтүстік Африкада жəне Таяу Шығыс елдерінде тұрады. Черкесс сөзінің негізі, керкет сөзінен алынса керек. Ол ертедегі грек авторларының айтуынша Қара теңіздің Солтүстік Шығыс жағалауын мекендеген адыгейліктерді солай атаған.

	Екінші болжам черкес-татардың екі сөзінен құралған. Чер – жол (дорога) кесск – резать. Яғни жол кесуші-тонаушы разбойниктер деген мағынаны білдіреді.

	Черкестер – этнос ретінде XVI ғ. Суан бойында кабардиндер мен бесайдықтар арасынан пайда болған. Лабы жəне Кубань арасында тіршілік еткен тайпа. Олардың бүгінде Ресейде 50 мыңдай адамы, ал Сирияда – 35 мыңдай, Иорданияда – 10 мыңдай адам тіршілік етеді. Черкестер христиандықты Византиядан алған. Ол дін X-XII ғ.ғ.

	Грузияға келді, кейін XVIII-XIX ғ.ғ. олардың арасына ислам діні келіп орнықты.

	4.5.3. Абазиндер – өзінше əлеуметтік жəне рухани мəдениеті, шаруашылық базасы бар ертеден келе жатқан ірі этностардың бірі. Олар Солтүстік Батыс Кавказға XIV ғ. келіп орналасқан. XIX ғ. орта тұсында олар 60 мыңдай халық болған. Кейін XIX ғ. 60-жылдарында 30 мыңдай абазиндер Түркияға ауған. Түркия мен Ресей шекараларында Карашай-Черкесияда, Кисловодск аудандарында қалған 33 мыңдай черкестер тұрып жатыр. 10 мыңдай абазиндер Ливанда, Сирияда, Иорданияда, Түркияда тұрады.

	Абазиндер Кавказдың жергілікті тұрғындары. XIV ғ. дейін Қара теңіздің Солтүстік-батыс жағалауында Туапсе жəне Вязвь өзендері аралығында өмір сүрген. Кейін Кавказ тауының Солтүстік жағалауына, жоғарғы Лаби, Урупа, Кубань, Тебарды, Үлкен жəне Кіші Зеленчук маңына оншақты ауыл болып орналасты.

	1932-33 ж.ж. латын графикасы негізінде жазуы пайда болды.

	1938 ж. орыс графикасына көшірілді.

	XIX ғ. аяғы мен XX ғ. басында абазиндер комплексті шаруа қожалығына ие болды. Яғни олар мал шаруашылығы мен егін шаруашылығын қатар жүргізді. 1860 ж. олар ірі қара мал өсірумен шұғылданды. Жылқы өсіруді олар ең құрметті шаруашылық түрі санады. Жылқы өсіру жер өңдеу ісімен байланысты өркендеді. Олардың ертедегі шаруашылығының бір түрі бал арасын өсіру болды. Бал – ең негізгі товарлы шаруашылық түріне айналды. Балды товар айналымына сатуға пайдаланды.

	4.5.4. Кабардиндер – Краснодар жəне Ставрополь өлкесінде тұрады. Кабардин-Балкарлардың жалпы саны – 450 мыңдай. Олардың бір тобы Солтүстік Америкада, Батыс Еуропада, Оңтүстік Шығыс Азияда тұрады.

	Кабардиндердің арғы аталары – зихилар. Олар I-VI ғ.ғ. белгілі болған. Олар Солтүстік батыс Кавказды мекендеген. Алғашқы мыңыншы жылдарда оларды ғұнндар Кубаньға ығыстырған. 1553 ж. Кабардин князі орыс патшасы IV Иванды қабылдап, оған өз қызы Гошонейді шоқындырып, Мария деген орыс атын береді де, орыс патшасы Иван Грозныйға қосады. Оның інісі Москва қоғамының ішіне кіріп, Черкасск княздігі атанды. 1779 ж. Күшік ханның шарты бойынша Түркия мен Кабардин арасында достық қарым-қатынас орнап, Азов, Қара теңіз өңірі түгелдей Ресейге бағынды. XVIII ғ. аяғы мен XIX ғ. басында Кабардиндық княздар өздерінің басыбайлығын орнатуға ұмтылды. Ол ұлтаралық шариғат бірлігінің қозғалысы болып саналды.

	XVI-XVIII ғ.ғ. кабардиндер көрші Кавказ халықтарымен достық қатынасты күшейте бастады. Бұл достық бірлікке осетин, ингуш, балқар, абазин, қарашайлардың бəрі кірді де, бүкіл Солтүстік Кавказ халықтарының одағына айналды. Олардың басын біріктіретін Кабардиннің жоғары княздігі – Уалий орнады. Сөйтіп ежелгі Кавказ халықтарының бірлігі берік орнады. Ол Одақты халықтық жиналыс, ерлердің жасырын одағы басқарды. Ол одақ XIX ғ. екінші жартысындағы Кавказдың орыс мəдениетіне басшылық етті.

	Кабардиндердің жеке аты – адыгелер. Кабардиндер мұсылмандардың суннит тармағына жатады. Ал Маздок кабардиндері христиандардың сословия дінін қабылдады.

	4.5.5. Ингуштер – олар өздерін галгайлар деп атайды. Бұл этнос галгайлардың ірі рулық бірлестігінен тұрады. Ингуш этнонимі – ескі Ангуш немесе Ингуш селосының атынан шыққан. Бүгінгі Терек өзені бойындағы ингуштер өздерін кабардиндерміз деп санайды.

	Ингуштер байырғы бақташы-сиыршылар. XVI-XVIII ғ.ғ. олар таудан түсіп тегіс жерге орналасты. 1810 ж. орыс империясына бағынышты болды. Олардың көпшілігі Кавказ соғысынан бас тартты. Ингуштердің діни сенімі көп уақыт біріккен діндердің ықыласында болып келді. XVII-XVIII ғ.ғ. ингуштердің арасында христиан діні кең жайылды. Ол мұнда XII ғ. Грузиядан келген еді. XIX ғ. бірінші жартысында ингуштер арасында мұсылман діні ірге теуіп, орныға бастады. Ол дін ингуштерге де, шешендер мен дағыстандықтардан келді. Алайда ингуштер арасында христиан діні ене бастаған кезден христиан дінінің де, ислам дінінің де заңдарын қатар ұстанғандар болды. Ислам біртіндеп барып үстемдік алды. Оларда жазба мəдениет кеңестік дəуірде ғана орнай бастады.

	Ингуштерде княздар, бектер, хандар болды. Ингуштердің негізгі əлеуметтік құрылымында үлкен отбасы XIX ғ. аяғы мен XX ғ. басына дейін болды. Семья басы сол семьяның еркектерінің үлкені саналды. Семья аралық қарым-қатынас əдет заңы бойынша орнықты.

	Ертедегі жазба мəдениет жөніндегі мəліметтер шешендер мен ингуштерде біздің жыл санауымыздан бұрынғы алғашқы бірінші мыңыншы жылдықтан белгілі.

	Старобондардың (ескі ру басыларының) ескі діни абыройы осы өлкеге ертеден жайылған. Этностық заң ретінде топ мүшелерінің бəріне ортақ заң болып саналды. Ол заңды сақтаушылар ру, тайпаның үлкендері саналды. Олардың сөзі басқаларға заң ретінде мүлтіксіз орындалатын болды. Оларды рудың басшысы гаргарлар деп атайды. (гаргар – рулас туыстар деген сөз). Таулы өлкеде ингуштер жеке қауым болып тіршілік етті. Ол қауымдардың аттары: Гаргаевтық, Кариндық, Джейргавтық, мехцальдық деп аталады. Мехцалдықтар XVI-XVIII ғ.ғ. тау бөктеріне орналасқан. Олардың көшудегі негізгі мақсаты Тар даласын мекендеу шаруашылыққа қолайлы болды. Бұл жерде жаздың ұзақ болуы да, жүгері егуге қолайлы болды. Олар осы жерде аздаған қой-ешкі ұстады. Көбінесе сиыр малын өсірді.

	4.5.6. Шешендер. Солтүстік Кавказдағы ең көп санды халық. Олар бүгінде 1 млн. халық. XIX ғ. аяғында шешендер сан жағынан адыгейлерден аз еді. 1840 ж. олардың жалпы саны 138 мың ғана болатын. Шешендер Солтүстік Кавказ халықтары ішіндегі байырғы жергілікті халық. Олар осы өлкенің «географиялық» жағдайын айқындай түсетін ерекше халық. VII ғ. армян жазбаларына сүйенсек шешендерді «нахчамитяндар» деп атайды. (нахчо тілінде сөйлеушілер деген сөз).

	XVII ғ. екінші жартысына дейін шешендерде ертедегі язычество дінінің қалдығы сақталып қалған. Сонымен бірге оларда христиандардың түсініктері де қатар сақталған. Христиандық дін шешендер арасында VIII ғ. Грузиядан келген. Ескі шіркеу қалдықтары мен тастан жасалған крестер өткен ғасырдың аяғында осы өлкеден табылған. Ол жөнінде Кавказ академигі В.Ф.Миллер ерекше сөз етеді. Христиан мəдениетінің қалдығы шешендердің тілдерінде, əдет-ғұрыптарында сақталған» дейді Миллер.

	Исламның «суннит» бұтағы шешендер арасына XIII-XIV ғ.ғ. Алтын Орда арқылы, Дағыстан арқылы енген. Бұл өлкеге толық Ислам XVIII ғ. ене бастады.

	«Нахчо» деген ат шешендердің осы аттас тайпаларынан келген. XVIII ғ. басында осы тайпамен қоса Аргун өзені бойында шешендердің үлкен ауылы болды. XVI ғ. олар таулы өлкеде өмір сүріп келді де, тек XVI ғ. гребендік казактармен бірге Сунже селосындағы жазыққа орналасты. Осы жерде шешендер мен казактар арасында достық қарым-қатынас орнады. Олар бірін-бірі қонаққа шақырып дос болды. Ұрлық-қарлықты, зорлық-зомбылықты да екі тайпа бірлесе өрістетті.

	Шешендерде ғасырлар бойы тайпалық қандық-туыстық байланыс күшті болды. Тайпа-ру-тайпа деген сөз. Кейбір темп (тайпалар) олардың фамилиясы болып келген. Кавказдағы басқа ешбір халықта шешендердегідей темп (тайпалық) аты сақталған емес. Шешендердің аталық заңдарының күштілігі сондай – оны тіпті кеңестік заң да жоя алмады.

	Шешен халқы мөлшермен 165-170 тайпаға бөлінеді. Ең атақты тайпа гуной жəне варонда.

	Осы тайпаға Шешенстанның атақты батыры – шешен Масур (XVIII ғ.) жəне оның ізін қуушы халық батыры Шамил-Ғаджи Мурат саналады.

	Черкессиядағы Бековичтердің атағы бүкіл Кавказға XVIII ғ. əйгілі болған. Сол Бековичтің ұрпағы бұрынғы Ресей Парламентінің спикері Руслан Хасбулатов. Бүгінгі Шешенстанда бұл тайпа əдеттен тыс орыстанған деген қауесет бар.

	Гуной, варонда, бековия тайпалары Шешенстандағы Мелхи туыстығының ықпалына берілген тайпалар. Джохар Дудаев тайпасы онша атақты емес, аз санды тайпа. Шешенстандағы тайпалар екі тармаққа бөлінеді. Жерлік жəне таулық. Таулық тайпалар өздерін ақсүйек санайды. Олармен жазықтағы тайпалар келіспейді.

	Шешенстанда тайпалардың бəрі бірдей емес. Жақты тайпасы таулық еврейлерден тарайды. Ал гиржи тайпасы грузиндерден тарайды. Казак тайпасынан тарайтын тайпалар да бар. Оларды аттарынан білуге болады. Мəселен, Габарды (кабардиндер) Гуми (құмықтар).

	Шешен тілі, ингуш тілі сияқты Кавказдың нахтық (вайнахтық) тіліне жатады. Шешендер – мұсылмандардың суннит тобына жатады. Ислам діні олардың арасына XVII ғ. Дағыстаннан тараған. Оған дейін шешендер табиғи культты (табиғатқа табынуды) жақтаған. Жергілікті халықтың біразы православия дінін Грузиядан алған.

	Ислам дінінің өлкеде орнауымен байланысты араб жазуы енді. Бірінші араб тіліндегі құжат XVI ғ. пайда болды. XVIII ғ. аяғында мешіт мектептері пайда болып, онда балалар араб жазуымен хат таныды. Көптеген жазбаша құжаттар XVIII ғ. аяғында Вайнах ауданына араб графикасымен тарап енді. Түрік тілі Солтүстік Кавказда ұлтаралық қарым-қатынас құралына айналды.

	Өткен ғасырдың бірінші жартысында Дағыстаннан Шешенстанға мюридизм ағымы бойынша Ислам діні орнады. Кавказдағы мюридизм Солтүстік Кавказ бен Дағыстан халықтарының Ресейге қарсы идеологиялық ағымы болып саналды. Əсіресе ол Ичкерияның ішкі діни ағымы Шамилдің Ведене аулындағы ағымы саналды. Шамил көтерілісі тізе бүкеннен кейін Шешенстан Ресей қоластына мүлде бағынды.

	XIX аяғы мен XX ғ. басында шешендерде жазба мəдениетін қабылдауға талпыныс болды. Ол орыс жəне араб алфавиті негізінде қабылданды. Бірақ онша терең өріс ала алмады. 1911 ж. арабтың жеңілдетілген алфавиті негізінде шешен тілінде тұңғыш «Серло» атты газет шыға бастады. 1926 ж. шешен тілінен латынға аударылды. 1938 ж. кирииллица жазуы енгізілді.

	Шешен-ауховцылардың (аккинцылар деп аталады) ерекше тобы Дағыстанда құрылды. Олардың жалпы саны 10 мыңдай еді. Жартысынан көбі 8 селолық аудандарға орналасқан. Қалалық шешендер Хасаворта қаласына орналасқан. Олар қала халқының 3/1 қамтиды. Аккиндық-шешендер шешен тілінің аккиндікдиалектісінде сөйлейді. Аккиндықтар шешеннің таулы өлкесінде Гека өзені бойында тұрады. XV ғ. соңында миграциялық қозғалыстың əсерінен шешендер таулы өлкеден тау етегіне тегістікке орналасты. Олар Ақсай өзені мен Ақташ өзені аралығындағы Яшансу бойында Аухов қоғамын құрды. Осыдан «Ауховцылар» аты пайда болды. Аккиншылардың төменге түсуі дағыстандық феодалдарға əсер етті. Олар жаңа жерде акканшылармен бірге тіршілік етіп, құмықтармен, аварлармен бірге өмір сүрді де, шешендік-аккиншылардың тұрмысына игі əсерін тигізді.

	Дағыстан өлкесінің Ресейге қарауымен байланысты Ахундық қоғам Құмық қоғамының Терек облысына қарап Дағыстанға берілді. Аккиншылардың көптеген өтінішімен байланысты КСРО-дағы осы өлкеде ұлттық аудан құруды 1943 ж. қолға алды. Халоворт ауданын қайта құрумен байланысты Аухов ауданы құрылып, оған шешен халқының 15 аулы, 15,5 мың тұрғынымен берілді.

	1944 ж. 23 ақпанда шешендер мен ингуштер, оның ішінде аккиншылар да бар, бүкіл Солтүстік Кавказда тұрушы халықтар жүк вагонына тиеліп Шығысқа қарай жер аударылды. Репрессия жылдарында жол бойында жəне арнай лагерлерде қырылған шешендер мен ингуштердің жалпы саны 200 мыңдай болды. Бұл шешен-ингуш халқының 3/1 еді.

	Шешен-ингуш автономиялық республикасы 1936 ж. құрылып, соғыс жылдары кезінде таратылды. Ал олардың территориялары одақтық жəне автономиялық республикаларға (Грузияға. Осетияға, Ставропольге, Дағыстанға) берілді. Шешендер мен ингуштарға Отанды сатқандар деген айып тағылды. Олар жау жағына шығып, диверсанттар мен Кеңес үкіметіне қарсы қарулы бандаларға қосылды деген айып үкімі шығарылды. Бұл айыптауға мыңдаған шешендер мен ингуштер өздерінің қанымен жауап беріп, неміс-фашист басқыншыларымен күресте батырлық көрсетіп өлім құшты. 1956 ж. аккиншыларға қайта өз жерлеріне баруға рұқсат етілді. 1957 ж. шешен-ингуш АССР-і қайта құрылды. Бірақ ешбір құжатта Аухов ауданы туралы бір ауыз сөз айтылмайды. Бұл жағдай аккиншылардың мəселесін шешуге күні бүгінге дейін үкіметтің бет бұрмай келе жатқанын көрсетеді.

	Аккиншылардың жер аударғанға дейінгі ата кəсібі (жүгері, бидай, темекі, арпа, пияз өсіру) бау-бақша шаруашылығы мен ірі қара өсіру болып келсе, бүгінде олар оған қосымша жүзім, күнбағыс, күріш өсірумен айналысуда.

	4.5.7. Аварлықтар. Дағыстандағы жергілікті халықтардың бірі. Ресейде олардың 544 мыңдайы тұрып жатыр. Олардың ішінде Дағыстанда 496 мыңдайы өмір сүруде (1989 ж.). Сондай-ақ Шешенстанда, Қалмақияда, Əзербайжанда, Грузияда, Қазақстанда тұрады. Аварлықтардың жалпы саны – 600 мыңдай.

	Аварларлың көпшілігі биік таулы өлкеде, тіпті Альпі биігінде тұрады. 1940-60 ж.ж. олардың көпшілігі еріксіз тау бөктеріне түсіріліп, Дағыстан жерінде өмір сүруде.

	Аварлармен бірге біздің жыл санау дəуірімізден бұрынғы бірінші мыңжылдықтың екінші жартысында лезгиндер, касапылар, уйтилер тайпасы Закавказьеде өмір сүріп келді. V ғ. осы өлкеге аварлар орналасқан болатын. XIV ғ. бастап олар аварлар деп аталды.

	Аварлардың этногенезі өте тереңге кетеді жəне жеткілікті зерттелмеген. Бірақ бұл халық та басқа кавказдықтар сияқты Авар хандығына бағынып келген. Олар XVIII ғ. грузин патшалығына да салық төлеп келген. 1830 ж. Авар хандығы орыс патшасына бағынған.

	Аварияда саяси-идеялық ағым ретінде кавказдық мюрдизм орнады. XIX ғ. 30-жылдарында осы тудың астында таулықтардың бостандық үшін қозғалысы өрбіді.

	Кавказда діни мемлекет иманат орнады. Оның орталығы Шешенстанда болды. Иманаттың басында 1838-1859 ж.ж. Шамил тұрды. Шамил бастаған діни топ 20 жыл бойы Ресейге бағынбай еркін өмір сүрді. 1860 ж. Шамил бастаған дағыстандық топ ыдырап, тау халықтарының əскери-халықтық басқармасы жеңіліс тапты.

	Авар тілі дағыстандық топқа жатады. Олар өзара бірнеше диалектілерге бөлінеді. XV ғ. басында араб тілі негізінде жазба мəдениет қабылдаған болатын. 1927 ж. араб графикасы латынға көшіріліп, 1938 ж. кириллицамен ауыстырылды.

	Аварлардың шаруашылығы ірі қара өсіру болды. Олар таулы өлкеде сиырларды жыл бойы қолға байлап өсіріп, жүгерімен асырайды.

	Олардың екінші шаруашылығы бал арасын өсіру болды. Сондай-ақ қолөнеріне, тері өңдеу, ағаш ою, жүннен, теріден, ағаштан түрлі ою-өрнек, зергерлік əшекей заттар жасау ісінің шеберлері болып саналады. Қолөнері жағынан аварлар дүние жүзіне əйгілі халық.

	4.5.8. Даргиндер. Дағыстанда тұрып жатыр. Олардың жалпы саны жергілікті халықтың 79,4% құрайды. Қалғандары басқа шетелде тұрады. Олардың этникалық Отаны – Дағыстан. Даргиндер қолөнерімен, əсіресе металл өңдеумен айналысады. Сондай-ақ ірі қара өсіреді, жер өңдейді. Олардың тілі дағыстандық топқа кіреді.

	4.5.9. Лактар. Дағыстандағы жергілікті халық. Олардың аттарының өзі лагтардың атымен байланысты ертедегі жəне ортағасырлық аварларды еске түсіреді. Лактардың бірінші мемлекеті арабтар айтқандай VII ғ. басталады.

	4.5.10. Лезгиндер. Дағыстанның оңтүстік-шығысындағы жергілікті халық. Олар біздің жыл санау дəуірімізден бұрынғы V ғ. пайда болған. Олардың арғы бабалары Кавказдағы албандық мемлекет.

	Жазу мəдениеті араб графикасы негізінде X ғ. басталған. Олардың XV ғ. өзіндік алфавиті болған. Аджар тіліне ұқсастықтан туған. Солтүстік Кавказдағы түркі тілді халықтар тобына жатады.

	Балкар этносын құрауда 3 компоненттің қосындысы əсер етсе керек. Олар:

	– Ертедегі Кавказ тілді халықтар;

	– Иран тілді аландар;

	– Түркі тілді тайпалар (қыпшақтар жəне Кубан булгарлары). Бұл тілдердің бірігу процесі XVIII ғ. аяғында пайда болса керек.

	4.5.11. Қарашайлықтар жəне балқарлар (тулу, немесе горцы). Олар этнос ретінде Эльбрус түбінде, Кубаннан жоғары жерде, Терек өзені бойында: Бақсан, Гезем, Черек өзендері құйылысында тұрады. Бұл халықтардың этногенезі ақырына дейін анықталмаған. Олардың қосынды-компоненті ретінде аландар мен қыпшақтар (половцы) жəне түпкі балгарлардың қосындысынан пайда болса керек.

	Қарашай-балқар тілі қыпшақ тобының түркі тілдеріне жатады.

	XIX ғ. орта кезінде 15 мың қарашайлықтармен, 9 мыңдай балқарлықтар болған. 1783 ж. қарашайлар, ал XVIII ғ. 90-жылдарында балқарлар Ресейге қосылған.

	Өздерінің діни сенімі жағынан қарашайлықтар да, балқарлар да мұсылман сүниттері. Бірақ олар Солтүстік Кавказдағы «ең жас мұсылмандар» саналған. Ислам таудағы қарашайлықтарға XVIII ғ. аяғында ғана енген. Бұл өлкедегі исламды бірінші қабылдаушы кабардин молдасы Исхақ-əпенді болған. Ол ұзақ уақыт, мұсылман дінін ұстаушы қарашайлық болып көрініп, солардың арасында өзі де ұзақ өмір сүрген.

	1944 ж. 8 Наурызда Нальчик станциясында бүкіл балқар автономиялы республикасының 40 мыңдай азаматы жүк вагонына жүктерін артып Қазақстан мен Қырғызстанға көшірілген.

	Осы репрессия жылдарында саяси лагерлер мен рудниктерде 20 мыңдай балқарлар, 40 мыңдай қарашайлар қырылды.

	Тек И.Сталин өлгенненкейін ғана қарашайлықтар мен балқарларға тарихи Отанына қайтуға рұқсат етілді.

	Балқарлар – Кабардин-балқар республикасына, ал қарашайлар –

	Черкессияға қайтып орналасты.

	4.5.12. Ноғайлар. Солтүстік Кавказ даласының тұрғындары. Олардың негізі Алтын Орда дəуіріне апарады. Ноғайлар деген этноним Ноғай ханының (XIII ғ.) əскери тобының аты. Олар сол ноғайлардан құрылған əскери топ. Половцылардың тілі осы ноғай тілінен шыққан. Олар XVIII ғ. Кавказдың Терек пен Құмай өзендері арасында өмір сүрген. Жоңғарқалмақтарына қарсы күресіп, жеңіліске ұшырағаннан кейін осы өңірге келген. Ноғайлар мұсылман болып Алтын Орда дəуірінде келген. Ноғайлар өзара тайпаларға бөлінеді. Ноғай тайпаларының арасында халықтық дəстүрлер өзара бөлінеді. Ноғайлар Ресейден екі рет жаппай ауа көшті. Бірінші рет XVIII ғ.

	70-80 ж.ж. ауа көшті. Екінші рет 1860-62 ж.ж. ауды. Олардың 190 мыңдайы Румынияға жəне Болгарияға көшіп қонды.

	Көшіп қонуының негізгі себебі ноғайлардың ұлттық жəне мəдени мүддесінің Ресей мемлекеті тарапынан кемсітушіліктен болды. XIX ғ. орта тұсында ноғайлар көп санды халық еді. 50 ж. оларды түріктер өздеріне қарай ауа көшуге үгіттеді. Тек 2 жыл ішінде ғана Ставрополь өлкесінен Түркияға 40 мың ноғайлар ауды. Мыңнан астамы Азов теңізі маңына қоныс аударды. Алайда 1880 ж. ортасында кум ноғайлары кейін қайта көшіп келді. 1866 ж. қайтып келген ноғайларды Кум өзені бойына орналастырды. Сонымен Қаңлы ауылының ноғайлары осы өлкеге орналасты. Бүгінде 73,700 ноғайлар Ресейде тұрып жатыр. Олардың 63,700 дейі Солтүстік Кавказда тұрады. Көптеген ноғайлар Түркия, Румыния жерлерінде шоғырлана өмір сүруде.

	Кеңестік дəуір кезінде Ноғай жерлері Дағыстан аумағына енді. 1937-1944 жылдары Ставрополь өлкесі Кизляр ұлттық аймағында тұрса, 1944 ж. бастап Грозный облысына жер аударылды. 1957 ж. Ноғай өлкесі қайта қоныстанушылардың Отаны ретінде Ставрополь өлкесіне қайта қоныстанды. Олардың бір тобы Шешен-Ингуш АССР-на, енді бір ауданы Дағыстан өлкесіне қарады. Ставрополь өлкесі Ноғай мектептерін жауып, газеттерін шығармай келсе, 1988 ж. бастап қайтадан осы өлкеде Ноғай мектептері ашыла бастады.

	Ноғай халқының мəдениеті бүгінде қайта жандандыруды қажет етеді. Əр аймақта тұрушы ноғайлардың мəдени тұрмыстық мəселесі əртүрлі жағдайда. Ауылдар арасында жол қатынасы нашар, дəрігерлік орталықтар саны аз, ұлт тілінде мектептер жоққа тəн, экологиялық жағдай ауыр.

	Əлеуметтік мəселелердің шешілмеуі көбінесе жергілікті өкімет орындарына байланысты, олар ұлттық мəдени мəселелерді екінші қатардағы мəселе деп қарайды.

	4.5.13. Құмықтар. Олар біздің жыл санауымызға дейінгі VII ғ. кимирлер тайпасынан пайда болған скифтердің қалдығы. Кейін олар түрік тілді тайпалардан, олардың қыпшақ-половцыларынан бөлініп, Солтүстік Кавказға орын тепкен. Өз ана тілі бар халық. Құмықтар жөнінде осы өңірдің ертедегі авторы Плинийдың Үлкен Клавдия Птоломей (біздің заманымыздың екінші ғасыры) еңбектерінде айтылады. Құмық этносы XII-XIII ғ.ғ. қалыптасқан. XV ғ. аяғында Құмық жерінде феодалдық мемлекет пайда болды. Солтүстік Кавказдағы Поволжье мен Закавказье арасында жəне Иранға баратын үлкен жол бойына орналасқан ел. 1813 ж. Пəкістан бейбіт шарты бойынша Шамилдық өлке Ресей қарамағына қарайды. Бүгінде Дағыстанда құмықтардың 54% тұрады.

	Құмықтар үлкен мəдениетке ие болды. Олардың тілдері халықаралық тілдер дəрежесіне ие болды. Құмық тілі Владикавказ, Ставрополь, Маздок, Кизляр т.б. қалаларда гимназияларда, училищелерде оқылады. Құмық жері арқылы Ұлы Жібек жолы өтеді. Ол құмық тілінің халықаралық мəнін күшейтуге ықпал етті. Құмықтар арасынан аудармашылар шыға бастады.

	VIII-XII ғ.ғ. құмықтар арасында Ислам діні орнады. Бірақ əлеуметтік жоғары топ арасында əлі де Иудейзм басым еді. Алайда құмықтар арасында дəстүрлі діни көзқарас тұрақты болмады. Құмықтардың жоғарғы тобы Тəңір дінін қуаттап, Айды, Күнді, жерді, суды қасиет тұтты. Тұрмыстық өлең-жыр жын-шайтанды қуаттауға негізделді.

	Құмықтардың ауыз əдебиеті үлгілері өзіндік көркем форманы сақтап келді.

	Құмықтардың ауыз əдебиетінде эпикалық жыр, немесе халық батырлары жөніндегі аңыздар жақсы сақталған. Олардың ішінде «мыңқұлшы», «Эльдаруш», «Қарт Қожақ пен Мыксумен», т.б. жырлар ертедегі ауыз əдебиеті үлгілері саналды.

	Туған жерді шетел басқыншыларынан қорғауға арналған «Абдулла туралы жыр», «Башлы селосы туралы жыр», «Түркиядан хат», «Дели османы», «Акеев туралы жыр», «Абай батыр туралы жыр, «Хаджы-Мұрат туралы жыр», т.б. ондаған шығармалары жастарды шетел басқыншыларынан қорғауға шақыратын батырлық жырлар. Эпикалық батырлармен бірге халықтың басынан өткен ауыртпалықты сипаттайтын лиро-эпостық тұрмыстық жырлар көп. Сондай-ақ ғашықтық жырлар мен тұрмыстық жырларға толы.

	Құмық шаруаларының ішкі өмірін суретейтін жырлар да баршылық.

	Құмық фольклорында прозалық жанр нарттық эпос, аңыз-əңгімелер, əр түрлі ертегілер кең орын алған.

	Құмық жазба əдебиетінің негізін салушы ирчи Қазақ (1830-1879). 1927 ж. құмықтың жазба алфавиті латынға көшірілсе, 1938 ж. орыс тіліндегі кириллицаға көшірілді.



	Төртінші тарау бойынша сұрау-тапсырмалар



	1. Ресей халықтары нəсіліне қарай қалай топталады?

	2. Ресей халықтарының туыстық топтары нешеге бөлінеді жəне оларды туыстық жағынан топтастырып, бөліп ажыратыңдар.

	3. Орыс этносының қалыптасуы. Казактардың ұлттық салт-дəстүрінің ерекшеліктері.

	4. Украиндықтар жəне сол өлкеге орналасқан поляк, неміс, еврейлер.

	5. Роман тобына жататын молдавандар мен гумендердің салт-дəстүрлері.

	6. Гректердің Ресейге (Ставрополь өлкесіне) келуі.

	7. Таттар мен сығандардың, армяндардың ұлттық бірлігі.

	8. Оралдық туыстық бірлестіктер. Мари, Мордва, Коми, Удмурттар.

	9. Орал тобындағы ненцылар, эвенкілер, нгасандар жəне седьжуктердің туыстық бірлігі мен тұрмысы.

	10. Алтайлық туыстар бірлестігі (ежелгі түркілер) Қазан, Қырым жəне Астрахань татарлары мен башқұрлар.

	11. Қарайымдардың салт-дəстүр ерекшеліктері.

	12. Чуваштар, əзербайжандар, тувалықтар, хакастар мен якуттердің, буряттардың, қалмақтардың тұрмыс-тіршілігі, діни көзқарас айырмашылықтары.

	13. Кавказдық туыстық топтары, олардың тұрмыс тіршілігі мен діни наным-сенімдері, Кавказдық халықтардың мұсылман дінін қабылдауы.



	Пайдаланылатын əдебиеттер



	1. Антропология педагогической мысли Древней Руси и русского государства в XIV-XVII в.в. М., 1985.

	2. Афанасьев Н.Ф. Этнопедагогика народов Дальнего Востока и Сибири. Иркутск, 1980.

	3. Джангор. Қалмықтың халықтық эпосы.

	4. Құмықтардың жергілікті əдеттері. Сборник. Вып.6. Тифлиси, 1972.

	5. Қазақ Совет энциклопедиясы І-ІІ том. «Ғылым», 1976-1980.

	6. Латишев В.В. Известия древних писателей о скифии и Кавказа. Спб. 1906. XXXI. 2 вып.

	7. Леонтьев А.А. Ресей халықтарының тілі мен мəдениеті. М.: «Фолиант», 1998.

	8. Мирзоев Ш.А. Народная педагогика: словестные средства воспитания. Махачкала, 1986.

	9. Омаров А. Лактар қалай тұрып жатыр. Тифлиси, 1870.

	10. Платонов О.А. Орыс еңбектері. М.,1991.

	11. Покровский Е.А. Орыс ойындары. М.,1885.

	12. Поико И. Теректік казактардың ертедегі ойындары. СПб., 1880.

	13. Сикевич З.В. Орыстардың ұлттық сана сезімі. М.: Махачкала, 1996.

	14. Сказки народов Северного Кавказа. Ростов на Дону. 1959.

	15. Терещенко А.Г. Дон бойындағы неміс колонистері. Ростов на Дону, 1996.





5. Халық педагогикасының рухани қайнар көзі





5.1. Қалыптасқан дəстүр




	Этнопедагогика – педагогика ғылымының жеке саласы. Бұл ғылымның зерттеу жүйесі XX ғ. екінші жартысынан басталған. Алайда, оның алғашқы басталуы К. Д. Ушинскийдің педагогикалық еңбектерінен, П. А. Куропаткиннің философиялық еңбектері мен П. М. Коваленскийлердің педагогикалық ой-түйіндерінен көрініс тапқан болатын. Əр халықтың педагогикалық мұраларын зерттей келе К. Д. Ушинский барлық халыққа бірдей ортақ педагогикалық ой-түйіннің болуы мүмкін емес дей келіп: «Əр халықтың өзіне тəн тəрбие жүйесі бар. Басқа халықтардың бала тəрбиелеу тəжірибесінде барлық халықтарға ортақ бала тəрбиелеу дəстүрінің болуы мүмкін. Алайда басқа халықтардың бала тəрбиелеу дəстүрін екінші халық өзіне сол қалпында көшіре салмайды. Басқалардың бала тəрбиелеу тəжірибесі қаншалықты тұрақты, жан-жақты ойланған тəжірибе болғанымен оның өзіндік ерекшелігі болады. Сондықтан əр халық бала тəрбиесін өзіндік əдіс-тəсілмен, өзіндік ойлау ерекшелігімен іске асырады», – дейді.

	Халық педагогикасы – ол əр халықтың өзіне тəн рухани феномені. Ол сол халықтың көпшіліктік санасына негізделген. Əр халықтың өзіндік этникалық біліміне, бала тəрбиелеу мəселесіне, өзіндік көзқарасына, халықтың ғасырлар бойы қалыптасқан тəрбиелік ұстанымына, педагогикалық бай тəжірибесіне байланысты.

	Халықтық педагогика мен ғылыми педагогиканың арасында диалектикалық тығыз байланыс бар. Бір жағынан классикалық ғылыми педагогика халық педагогикасындағы бала тəрбиелеу дəстүрінің ең озық деген халықтық бай тəжірибесін өзіне жинақтап алады. Екінші жағынан халық педагогикасы ғылыми педагогиканы іске асырудың методикалық құралы болып саналады. Этнопедагогика терминін бірінші рет 1972 ж. академик Г. Н. Волков өзінің педагогикалық еңбектерінде қолданды. Этнопедагогикалық программа Кеңес мектептерінде Чебоксары, Москва жəне Солтүстік Кавказдағы жоғары оқу орындарында қолданыла бастады.

	Ал қазақ даласында халықтық тəрбие тұжырымдары XV-XVIII ғ.ғ. ақын-жыраулар поэмасы мен билердің шешендік сөз өнерінен кең көрініс тапты.

	Сондай-ақ XIX ғ. Шоқан, Ыбырай, Абай, Шəкерім шығармаларынан кең орын алды.

	Өкінішке орай Кеңестік дəуір кезінде (1930-1980 ж.ж.) бірыңғай партиялық саясат үстемдік етті де, ұлттық тəрбиеге өткен ғасырдың соңғы 20 ж. дейін (XIX ғ. 90 ж. дейін) онша көңіл бөлінбей келді. Тіпті ұлттық педагогикаға менсінбей қарау, оны адам санасындағы ескінің сарқыншағы деп санау үстемдік құрумен болды.

	Халық педагогикасындағы тəрбиелік (халықтық) тағылымдарда əр діндегі адамдар арасында да бірыңғай діни тəрбиелік көзқарас үстемдік етті. Мəселен, Кавказдағы ноғай халқы мен ингуш халықтарының тілдері əрбасқа болғанымен, шаруашылық кəсіптері, діни əдет заңы ортақ болды. Ал ол осы екі ұлттың тұрмыстық өмір заңының бірыңғайлығын, яғни көзқарас бірлігін туғызды. Немесе Кавказдағы ноғайлар мен қалмақтар əр діндегі халықтар болғанымен, олардың ұстанымы, өмірге көзқарасы бірыңғай гуманистік идеяларға негізделген. Олай болса тілдері бөлек, діндері бөлек халықтардың тəрбиелік ұстанымы да бірыңғай идеяға негізделген болып келеді екен.

	Халық педагогикасының принциптік ұстанымдары олардың дініне, тіліне байланысты емес, өміргедеген бірыңғай көзқарастарына байланысты болады. Оған тарихтан көптеген мысалдар келтіруге болады. Мəселен, 1707-1709 ж.ж. Ресейдегі Булавин көтерілісі жеңіліс тапқаннан кейін Кавказдағы атаман Игнати Некрасов Ресейді тастап, Түркияға ауылымен көшіп барып, Манас көлінің маңында тіршілік етті. Олар орыстың староварлары еді. Олар басқа тілде сөйлеушілер арасында тұрып та, басқа дінді ұстап тіршілік етті. Сөйтіп 200 жыл мұсылмандар арасында кіріктірілген дінді сақтады. 1926 ж. (200 жылдан кейін) сол ұрпақтың кейінгі тұқымдары қайта Ресейге көшіп келіп, атеистік жəне тілдік ассимиляцияға ұшырауы себепті тілін де, дінін де кейінгі 30 жыл ішінде жоғалтты. Грузия мен Армениядағы, Ирак пен АҚШ-тағы орыстың православиялық дінін сақтаушылары туралы да осыны айтуға тура келеді. Сондай-ақ қырымдықтардың Литвада, Москвада немесе Дон бойындағы діни наным-сенімін сақтауын олардың өз дініне беріктігімен дəлелдеуге тура келеді. Немесе дүние жүзіндегі 16 млн. еврейлердің XIII ғ. бері дүние жүзінің қай пұшпағында қуғын көрсе де иудей дінін ұмытпауын олардың ұлттық бірлігінің кепілі деп қарауға тура келеді. Сондай-ақ Солтүстік Кавказ өлкесіне орыс халқының өкілдерін қанша көптеп енгізсе де 200 ж. бойы тау халықтары өз мəдениетін, тілін, дінін берік сақтап келді. Ставрополь өлкесіне орыстар тіпті XIX ғасырдан бері көшіп келіп қоян-қолтық араласса да, жергілікті халық өз тілін, екі ғасыр бойы берік сақтап келеді. Бұл өлкеде əлеуметтік кеңістікте ұлтаралық, этносаралық бірлік берік сақталып келген еді.

	К. Д. Ушинскийдің пікірі бойынша педагогика саласында жеңіске жету үшін халықтың өздері ойлап тапқан ұлтаралық достықты күшейту қажет болды. Ол əр ұлттың жаратылысындағы бірлікке бейімді ұлтаралық достықты сақтауға негізделуі тиіс. Ол бірлік ауыз əдебиеті үлгілерінде жақсы сақталған. Ауыз əдебиеті үлгілерінде ұлттық достық үнемі кең насихатталады. Халықтар достығын сыйламаған адамды бүкіл қоғамнан, ауыл аймақтан аластау бүкілхалықтық заң саналған. Ол халықтық мақал-мəтелдерден кең орын алды. Мысалы: «Досы көпті жау алмайды». «Досыңмен жаулассаң жауды іргеден табасың, алыстағымен дос болсаң əлемді жаулап аласың» деген халық мақалы оған айқын дəлел бола алады.

	Осындай шоғырланған халықтық демократиялық көзқарас этнопедагогика пəнінің программасын қабылдауға негіз болды. Этнопедагогика пəнінің курсы студенттердің шығармашылық қызметіне арқау болып, олардың жалпы педагогика жəне психология курсын еркін игеруіне мүмкіндік туғызды. Сонымен бірге ол бүгінгі əлемдік өркениетті еркін меңгеруге де қолайлы қызмет етеді.





5.1. Дін халықтық этиканың негізгі бастау бұлағы




	Халық педагогикасының мазмұндық əдістері мен тəрбие құралы көбінесе дін заңдарымен сай келеді. Балаларды дінге бейімдеу мəселесі көбінесе, адамдардың дүниеге келуімен, өсіп жетілуімен, оның өзіне жəне маңайындағылармен қарым-қатынасына, басқа да дін адамдарымен қарым-қатынасына байланысты өрістейді. Сондықтан адамдардың діни көзқарасын білудің тəлімдік мəні зор.

	Дін дегеніміз адамзат қоғамының даму процесіндегі ерекше феномен. Ол ұлттық қарым-қатынаспен тығыз байланыста өрістейді. Жəне ол этностарды бір-біріне жақындастырып, бір-бірін терең түсінуге мүмкіндік туғызатын, əрқайсысының өзіндік түсінуіне жол ашатын құбылыс. Мəселен, XVI ғ. христиан діні Москва губерниясы аймағында орыс жерінің басын біріктіретін, сөйтіп бүкіл орыс ұлтының жəне орыс мемлекетінің басын біріктіретін күшке айналды. Бұл күш кейін бүкіл Ресейге тарады. Əдетте діни дəстүр күшті үстемдік құрған жерде халықтың діни тəрбиесі күші де үстем болады.

	Бірақ дəстүр өздігінен баланың жеке басын тəрбиелеудің құралы бола алмайды. Ол балалардың үлкендерді құрметтеуіне жəне олардың діни наным-сеніміне басқалардың ерекше көңіл бөлуіне негізделуі тиіс. Бала қандай болмасын өзінен үлкендердің іс-əрекетіне, тəрбие тəжірибесіне еліктейді. Бірақ ол басқалардың бойындағы жақсы қасиеттерді іс-əрекет арқылы қабылдайды. Ол іс-əрекеттердің жақсы я жаман екенін анықтаушы діни мораль болып саналады.





5.1.1. Христиандық этика жəне мораль




	Христиан діні – əлемдегі кең тараған діндердің бірі. Оны жер шарындағы халықтардың 25 миллионы тұтынады. Христиан мемлекеттері жоғары мəдениетті өркениетті қабылдаған елдер. Христиан идеясы жер шарының көпшілік елдерін жайлаған. Христиандықтың жер бетіне жайылуы шамамен бұдан 2000 жыл бұрын басталған. Ол əртүрлі халықтарды қамтиды. Оның негізіне əртүрлі халықтардың діни көзқарастары, олардың қайғысы мен азаптан құтылуына, күнəларынан арылуына бейімделген діни көзқарастары айғақ. Иисус Христостың күнəға батқандардың күнəсін сатып алып, адамдарды күнəдан тазартып, жұмаққа жібереді – деген қағидасы айтылады.

	Христиан дінінде бірыңғай көзқарас жоқ. Ең алғашқы идеялық бөліну Құдайға сенушілер арасында 1054 ж. пайда болды. Бүгінгі христиан діні православия жəне католик діні болып екіге бөлінеді.

	Христиандарды құдайдың əулие кітабы библия біріктіреді. Ол Мойсейдің 5 кітабында жазылған. Библия деген сөз грек тілінде «діни кітап» деген ұғымды білдіреді. Оны славян тіліне IX ғ. ағайынды Кирилл мен Мефодий аударған. Ресейде 1581 ж. церковнославян тіліне аударылып шығарылған. Оны «Осторожская Библия» деп атайды. Шіркеу иелерінің мақұлдауымен 1751 ж. библияның тұңғыш аудармасы ескі церковнославян тілінде басылып шықты. Оның орысша нұсқасы 1876 ж. баспа арқылы Ресейге тарады. Библия – ол бүгінгі адамдардың бұдан əлденеше ғасыр бұрынғы діни мəліметтер түсінігі. Олардың тарихы, əлеуметтік діни көзқарастары, тіршілігі, өмірге көзқарасы, құқығы мен моральдық бет-бейнесі сипатталған Библия адамдардың əдеби ескерткіші, онда қара сөз жəне поэзияның классикалық үлгісінде берілген. Ертедегі көркем сөз шеберлері мен ақындардың, мүсіншілер мен музыканттардың əлемдік озық үлгідегі шығармалары берілген. Библияда афоризм сөздер бейнелі көркемсөз айшықтары библия мəтіндері арқылы кейінгі ұрпаққа үлгі, өнеге түрінде ұсынылған.

	Библия – жер бетіндегі ең оқуға ыңғайлы қызықты əңгіме кітабы. Ол бұдан 1600 жыл бұрын 60 ұрпақтың өмірін қамти жазылған. Оның авторлары 40-шақты. Онда қоғамның əртүрлі сословиясының өкілдері бар. Мəселен, Мука – дəрігер, Соломон – патша, Амос – бақташы, Осетр – балықшы, Морфей – саяси қоғам қайраткері (Египетте білім алған).

	Діни кітап əртүрлі жағдайда жазылған. Мəселен, Мойсей – шөл далада, Павел – тофилерде, Мукай – жорық сапарында, Данил – патша сарайында, көбінесе əскери жорықтарда өмір өткізген.

	Діни кітап бірде қуанышты жағдайларда, бірде қайғылы жағдайларда жазылған. Библия үш ұлы құрлықта: Азияда, Африкада, Еуропада жазылған. Авторлары еврей, армян, грек тілдерінде жазған.

	ЮНЕСКО-ның 40 тіліне аударылған. Жекеше тарауларын аударуды қоса есептегенде 1685 тілге аударылған. Библия əлденеше ауыр қуғын-сүргінді бастан кешірген. Мəселен, 1919 ж. Н. К. Крупская оқуға тыйым салынған əдебиеттер тізіміне енгізілген. Соған қарамастан Библияның əлемдік мəдениет қорлары: сурет, музыка, бейнелеу, əдебиет, т.б. өнер түрлеріне əсері орасан зор болған. Ол бүкіл əлемдегі адам баласының біз қайдан келдік, біз қалай өмір сүреміз, біздің келешегіміз қандай болмақ? деген сұрақтарының бəріне жауап береді.

	Ол Христостың туғанынан 100 жыл бұрынғы өмірді баяндайды жəне онан арғы дəуірге миссионерлік тұрғыда көз жіберіп шындықты елестетеді.

	«Қасиетті Русь» деген орыс халқының өзін əулие санаудан туған түсінік емес. Орыс халқының əулиелікке ұмтылуы, өте кіршіксіз тазалыққа, күнəдан пəктікке ұмтылу деген сөз. Егер де біз Əулие Русты қайта тірілткіміз келсе, онда біз сол жүйені шіркеулік құндылықты қайта тірілтіп, өз теориямыздың бет-бейнесін қайта жақсартқан болар едік.

	Православие діні христиан дінінің бір бұтағы, ол христиан дінінің үш бұтағының бір саласы. Православие діні бойынша Құдай жалғыз деп саналады. Бірақ оның үш тармағы бар. Олар əке құдайы (бог отца), ұл құдайы (бог сына) жəне рух құдайы (бог духа). Құдайдың ұлы Иисус Христостың жаратылысы екі жақты: Адам мен Құдайдан тұрады. Православиялықтар Əулиені адамнан жоғары қояды да, ол адамдарды түрлі күнəлардан сақтау үшін Құдайдың рухани қолдауы керек деп есептейді. Православие дінінің жеті жұмбақ əдет-ғұрпы бар. Адам баласы күнəдан пəк болу үшін құдай алдында осы 7 міндетті мүлтіксіз орындауы керек дейді. Олар мыналар:

	1) Шоқыну;

	2) Дүниеге көзқарас;

	3) Жоқтау;

	4) Опық жеуі;

	5) Неке;

	6) поптық құру (дінді уағыздау);

	7) шіркеуге жинау.

	Православие дінінің өзіндік ерекшелігі христиан дінінің басқа тармақтарына қарағанда, шоқыну жас баланы суға шомылдырып, өмірге деген көзқарасты бірден білдіреді. Храмдарда құдайға шоқыну шіркеулерді көрмей өлең айту арқылы, дінге шіркеуде түрегеп тұрып шоқыну арқылы іске асырылады. Шіркеу иелері үйленген немесе салт болуы да мүмкін.

	Ресейде бірінші христиандық VI ғ. Қара теңіз жағасындағы Адыгей тайпаларынан басталды. Оны осетиндердің ата-бабалары да қабылдады. Кейін шешендер мен дағыстандықтар қабылдады. Орыс жеріне христиан дінінің басып кіруі 988 жылдан кейін өріс алды. Ол, əсіресе, Владимир Святославичтің кезінде еркін енді. Христиандық орыс жеріне Византиядан өзінің шығыстық формасын сақтап, 1084 ж. христиан дінінен бөлінген кезде православие атауымен енді.

	Жаңа дін ертедегі орыс қоғамында өзінің адамгершілік үлгілерімен көзге түсті. Ол орыс мəдениетін биік сатыға көтеруге игі ықпал етті. Сонымен бірге орыс мемлекетін де нығайта түсті.

	Дегенмен православие дінінде христиандардың бірлігі онша сақталмады. Православиялық христиандардың бір бөлігі (Ресейдегі 200 мың осы дінді құптаушылар) 1927 ж. Кеңес үкіметінің ықпалында кетіп, діннен безуге дейін барды, олардың көпшілігі жасырын түрде семья құруға қарсы болды. Олар ұрпақ өсіруге қарсы аскеттік идеяны ұстанды. Ақыры бұл ағым бірнеше секталарға бөлініп кетті. Олар өздерін федоровшылар, николовшылар, седминишылар «шіркеуге қызғанышпен қарайтындар» шатырлықтар (чердашниктер т.б.) болып бөлініп кетті. Олардың ішінде бірыңғай дінге сенушілері Ростов облысы мен Кубан, Ставрополь бойларында кездеседі.

	Краснодар өлкесінде ионистер қоғамы 1883 жылдан бері өмір сүріп келеді. Олар өздерінің дініне беріктігін Иоанна Кронштадтық кереметтер деп атады. Олардың діни сенімі бүгінгі православиялық шіркеу дініндегілермен бірдей.

	Ескі дəстүрлі – поповщиналар: Олар діни ағым ретінде XVIII ғ. орта тұсында пайда болды. Кеңес Одағы территориясында 1 миллион адам осы дінді ұстады. Олардың көпшілігі Украинада.

	Старообрядтықтар жерге бас иіп шоқынады. Күн жүйесінің қозғалуына қарай қабылдап құдайға құлшылық етеді. Бірақ құдайға шоқынғанда күн жүйесінің айналуына қарама-қарсы батыстан солтүстік шығысқа қарап иіліп шоқынады.

	Ростов облысы мен Краснодар, Ставрополь өлкелерінде 1500 діни қауым тұрады. Олар XVII ғ. бері жеке қауым болып бөлінген. Сондай-ақ олар праволасвиялықтардан, оның ішінде староверлерден мүлде өзгеше діни қауым. Олар өздерін киелі рухтың (святой дух) бірден-бір жердегі жалғасы санайды. Олардың пікірі бойынша өздерін жердегі құдайға жақын туысы санайды. Библияны сөзбе-сөз қабылдамай, салыстырмалы түрде қабылдайды. Христиандардың бір бөлігі православия дінінен еш бөлінбеген. Дон жəне Кубан бойларында құдайға қарсы топтар да бар. Олар тіпті праволавие дінін былай қойғанда жалпы христиандықты да мойындамайды. Бұл конфиссияның адамдары құдайдың ескі жəне жаңа өнегелеріне қарсы тұрып, оның орнына өздерінің тірі кітаптарымен ауыстырған. Олар иконға мойынұсынбайды. Діни жасырын күшке сенеді. Хлинкылар сияқты рухпен күресушілер адам баласы құдайдың рухына көшуі керек дегенді айтады. Бірақ олардың хлинкылардан өзгешелігі рух əр құдайға сенушінің өз ішінде дейді. Грузияда осындай құдайға қарсы село бар. Ол селоны Горелово деп атайды. Солтүстік Кавказда 1765 ж. бері рухпен күресушілер тобы Малокан сектасы бар.

	Олардың жалпы саны 1970 ж. 50 мың адамды құрады. Олардың дінге сенуі христиандық ортодоксалдық (бірбеттілік) көзқарас болып келеді. Олардың түсінігінше, құдай жеке бір жаратушы күш емес, рух деп қабылдайды. Оларша құдай ісі бірлескен ұжымға бағынады. Пост кезінде (ораза ұстау) олар сүтті мол пайдаланады. Содан оларды молокандар деп атап кеткен.

	Солтүстік Кавказда иговиліктердің-ильиншылардың өкілдері де бар. Олар осы өлкеге XIX ғ. ортасында Злорустада отставкідегі штабс-капитан М. А. Ильиннің атымен аталған. Құдайға сенуші – ильиншілер христиандықты иудей дінімен араластыра қабылдаушылар деп аталады. Олар да баланы сүндетке отырғызады. Иудей өзінің мейрамдарын атап өтеді. Олар да құдай мен сайтанның 1000 жылдық күресін қуаттап, ақыры Құдайдың жеңіске жетіп, жер бетінде 1000 жыл үстемдік етуін тойлады. Иоговистер Кавказда жəне Оралда көп.

	Иудейзмге субботниктер де жақын. Олардың діни сенімі ескі сенім. Субботниктер Христа құдайына мойын ұсынбайды. Үштік одақты қабыл алмайды. Иудей заңдарын мақұлдайды. Олар да еврейлер сияқты субботаны мейрам санайды. Кеңестер Одағында соңғы жылдары (1990 ж.) олардың жалпы саны 7 мыңдай болды. Бұл дінді ұстаушылар көбінесе Кавказдағы Солтүстік осетиндер арасынан көбірек кездеседі.

	Христиандықтың екінші тобы – католицизмді Ресей жерінен аздап қана кездестіруге болады. Бірақ бүгінде жер шарының əрбір бесінші адамы католик.

	Католицизм өзінің діни наным-сенімі жағынан православиялықтарға жақын. Олар да жаратушы үш күшке табынады деп қарайды. Жаратылысты адам сияқты жанды күш санайды. Олар да адамды жасырын күштерден сақтау үшін құдайдың жеті жасырын тыйымын сақтауды ұсынады. Католиктерде діни жасырын істерді істемеуге уағыздайтын өзіндік кейбір ерекшеліктері бар. Олар крещение жасағанда суға түспейді. Түрегеп тұрып суды төбесінен төмен шелекпен құяды. Жас баланы шоқындыруды 7-12 жас аралығында жасайды. Католиктер қасиетті Марияны періште санайды. Поптарды мінсіз, күнəсіз пəк жандар деп қарайды. Олардың құдайға сенуінде де ерекшелік бар. Олар орган музыкасының үнімен діни əдеттерді іске асырады. Олардың священниктері үйленбейді. Ресейде католик дінін қолдаушылар дінге сенуші поляктар, литвалықтар, немістердің бір бөлігі жəне латыштар. 1991 ж. бірыңғай орыс-грек католик шіркеуі

	1917 ж. ақпан төңкерісінен 73 жылдан кейін қайта үстемдік құрды. Бұл қауымның бір бөлігі Ставрополде. Кейін грек-католик дінін қолдауышлар Ростовта, Таганрогта, Новочеркасскіде, Батайскіде (неміс, поляк ұлт өкілдері көп орналасқан жерлерде) көбірек көрініс тапты. Католиктердің діни орталығы Рим папасы болып саналады. Христиандардың үшінші бағыты – протестантизм. Оларда көптеген бағыттар бар. Соның ең бастылары лютеранттық бағыты, адвентизм, иеговизм, пятидесятниктер. Лютерандық – осылардың ішіндегі ең ірі ағым болып саналады. Олар 1517 ж. Германияда пайда болды. Олар өздерін тұңғыш құрушы Мартин Лютердің атымен аталды. Христиандардың көпшілігі мойындағандай лютерндіктер үш əулиеге, Иисус Христостың жаратылысты екі жақты жанды санауын мойындау идеясын жəне оның құдай жолына арнап тірі хайуан бағыштауын құптайды.

	Олар да құдайдың əулие кітабына сенеді, адамдардың жамандықтан сақтану жолында қан шығарып құлшылық етуін қуаттайды. Шоқынуды мүлтіксіз орындауды қуаттайды. Оларда дін жолын қатаң сақтау проваславиялықтар мен католиктерге қарағанда жеңілірек, сонымен бірге лютерандар діни мейрамды думанды етіп өткізуді құптайды. Мейрамдарда орган музыкасын қолданып, свечтер көбірек жағылады. Лютерандықтар шіркеулердің қабырғаларын табиғат бейнесінде салған суреттермен əшекейлейді.

	Олар XVIII ғасырдың басында (немістердің) Ресейге көшіп келуімен байланысты орныққан. Бұл дін неміс халқының негізгі діні болып саналады.

	Баптизм – протестан ағымының ішіндегі ең көрнектілерінің бірі. Ол XVIII ғ. басында Англияға Голландиядан қашып келгендер арасындағы дін. Баптизмнің негізін салушы Джон Смит болды. Басқа протестанттар сияқты, баптистерде діни жазба заңдарды діни сенімнің бірден-бір негізі саналды жəне адамдарды күнəдан құтқарудың басқа жолы жоқ деп қарады, оның бірден-бір жолы тек діни ұстамдарды мүлтіксіз атқару қызметі деп есептейтін жəне оны кəмелетке толғандардың бəрі орындауға тиіс деп есептейтін болды. Бұл дін 1841 ж. Ресейге, ең алдымен неміс-отаршылары арасында кең жайылған. Баптизмді кейін Ресейдің басқа халықтары да (əсіресе орыстар) қабылдады. Кеңестер Одағы тараған кезде КСРО-да 3 млн. баптистер болды.

	Ең шапшаң қарқынмен дамитын протестантизм ағымының бір саласы пятидесятниктер тобы. Оның формалды құрылуы 1 қаңтар 1901 ж. АҚШ библиялық мектептерінде пайда болды. Пятидесятниктердің сырт белгісі əулие рухтың қысқы аязда крешенский суына түсуі саналады. Пятидесятниктер көптеген ағымдарға бөлінеді. Екі күшке табынушылар (олар рухани дағдарысқа ұшырағандар) үндеу қабылдағандар. (олар нағыз діни сенімге берілгендер), əулие рухқа табынушылар. Үш күшке бірдей табынушылар (дінсіздер, дінді мойындап құлшылық етушілер, үшінші күшке – аспандағы құдайға табынушылар).

	Мұнан басқа христиан дінінің евангелдік сенушілері болып бөлінеді. Авдентизм – олар протестанттардың конфессиялық ағымы негізінде АҚШ-та XIX ғ. 30 жылдарындағы У. Миллердің Иисус Христостың жер бетіне келуімен байланысты пайда болған авдентистер. Олардың негізі баптистерден бөлініп шыққан. Оларда крещениені ересек адамдар ғана жасайды. Субботаны жексенбі күн орнына пайдаланады. Олар жанды мəңгілік деп мойындамайды. Сол сияқты жұмақ пен тозақтың барлығына күмəн келтіреді. Авдентистер Ресейде 1883 ж. бері өмір сүріп келеді. КСРО-ның құлауы кезінде олардың Ресейдегі жалпы саны 100 мың болды. Иегованың куəлері – протестант дінінің ең белсенді бір бөлігі. Олардың жалпы христиан заңдарына қарсы жақтары да бар. Бұл конфессия 1879 ж. Ч.Росселдің басшылығымен АҚШ-та құрылды. Алғашқыда библияны зерттеуші халықтық топ деп аталды. Иеговалар саясатты троицының пайда болуын жоққа шығарады. Иисус Христосты олар құдай деп санамайды. Оны құдайдың баласы санайды. Əулие рух олардың түсінігінде көзге көрінбейтін жасырын күш.

	Ресей шекарасында (Польша мен Румынияда) Иегованың куəлері 1920 ж. пайда болған. 1990 ж. олардың саны 40 миллионға жеткен. Бүгінгі күнде Иегованы мойындаушылар мына төмендегі дəстүрлерді мойындайды:

	– Библияны барлық семья мүшелері оқуы керек;

	– Пасха мерекесін лунный күнтізбе бойынша көктемнің шығуымен қарсы алуы тиіс;

	– Жыл ішінде 3 рет мезгіл бойынша (қыстан басқа айларда) үлкен стадионға жиналып немесе үлкен аулада 1-3 күн «рухани мейрамды» қарсы алуды өткізуі тиіс.

	Монофистік бағыт. Ол құдайға сенушілердің православия дінін мақұлдайды. Бірақ олар табиғат жөніндегі Иисус Христостың көзқарасына басқаша қарайды. Православиялықтар құдайға сенушілерді мақұлдаса, ал монофистер (құдайды жақтаушылар) Христос адамның еркін басып ұстады деп айыптайды.

	Армяндардың Григоряндық шіркеуі 451 ж. Иисус Христостың туған күніне байланысты пайда болған шіркеу. Ол епископ Григорийдің христиан дінін армяндар арасында таратуымен байланысты пайда болған. (Армения мемлекеті 301 ж. христиан дінін мемлекеттік дін ретінде қабылдаған).

	Армяндардың Григорян шіркеуі өзінің діни оқуы жағынан православия дінінің ортодоксалды көзқарасына жақын. Олар дүние жүзіндегі барлық армяндардың бірігуін, бəріне ортақ дінді қуаттайды жəне олар Ресейдің үлкен қалаларының бəрінде бар. Əсіресе, Ростов облысы мен Кубан, Ставрополь бойларында орныққан.

	Грузиннің православиялық шіркеуі 484 ж. Тбилисидің жанындағы Мцхата қаласында орналасқан.





5.1.2. Исламдық мораль жəне этика


	Ислам христиандық сияқты бірыңғай жаратушыны қуаттайтын дін. Бұл діннің негізін салушы Мұхаммед (530-632 ж.ж.). Құдайдың жерге жіберген соңғы өкілі.

	Əлдекімдер айтқандай ол Иудей дінінен де, Христан дінінен де көшіріп алынған емес. Өз бетінше ойлап тапқан, көрші халықтардың мəдени тұрмысына еліктеуден туған дін. Арабтар да, еврейлер де бір семист нəсіліне жатады. Сондықтан да, Құраннан орын алған. Екі халықтың да арғы аталары бір Ибраһим (Авраам) болған. Тек еврейлер оның баласы Иссактан тараса, ал арабтар Исмаилдан (Измаил) тарайды.

	Мұсылмандар жан өлмейді, ол мəңгі жасайды жəне о дүниеде де өмір сүреді дейді. Мұсылмандардың қасиетті кітабы – Құран.

	Құран мəтіні VII ғ. Осман халифаты кезінде жиналып дүниеге келді. Құранның 114 сүресі бар. Құран сүрелері қарапайым мұсылмандарға қиын болғанымен, оның талдаулары бар. Құран түсіндірмесін тафсир деп атайды. Құран түсіндірмесі VIII-IX ғ.ғ. бүкіл шығыс елдеріне кең тараған.

	Құранның орыс тіліндегі алғашқы нұсқасы 1700 ж. аударылған. Ең бірінші аударма І Петр кезінде аударылды. Араб тілінен орыс тіліне 3 түрлі аудармамен аударылды. Мəселен, Саблуковтың, Крачковскийдің жəне Порохованың аудармасымен шықты. Порохова қасиетті Құранды өлең түрінде аударған.

	Құран мұсылмандарды үнемі оқуға, ізденуге шақырады. Бір күнгі оқу, 70 жылдық намаздан артық дейді. Қасиетті кітапта: «Кітапта ашылғанды түгел оқы жəне Құран сүрелерін мүлтіксіз орында. Шындық, Құран сүресін оқу сізді əрбір кеселді əрекеттерден сақтайды» дейді (сүре 29. аят 46).

	Құран – аса күрделі. Сонымен бірге үйренуге қолайлы. Ол əлемнің 102 тіліне аударылған.

	Құранда «ұрық əр тамшыдан тұрады. Тек біздің дəуірімізде ғана 6 тамшы ұрық қосындысынан жер бетінде тіршілік пайда болған» дейді. Құранда жазылғандай əуелі скелетті масса пайда болады да, кейін ол бұлшық етке айналады. Бұл теореманы да бүгінгі ғалымдар дəлелдеп отыр. Ал ертеректе басқаша түсінік болған. Əуелі ет, содан скелет пайда болады делінген. Алғашқы тіршілік бір аймақта ғана пайда болған. Ол Арафат тауларында пайда болған. Ол кезде тек Ноя халқы болған. Бүгінде ғылым оны дəлелдеп отыр. Ислам Арабияда пайда болған. Мұсылмандардың жыл санауы біздің жыл санау дəуіріміздің 622 ж. басталады. Алғаш мұсылман елдері Мекке мен Мадинадан басталды. Мұхаммед басқа діндегілерге қарсы көтерілген реформатор ретінде ерекше көзге түсіп, мұсылман дініне сенушілерді соңынан ертіп бірінші мұсылман мемлекетін орнатты. Мұхаммед бастаған меккеліктер сауда керуенін басқарып

	Африканың Сахара құмында, Азияның таулы, өзен-тоғайлы өлкесінде жеңіске жетіп, біртіндеп мұсылман мемлекеттерінің территориясын үлкейтті. Мұхаммед 40 жасында мұсылман мемлекетін басқарып, ең алғаш мұсылман елінің туын желбіретті.

	Мұсылман мемлекеті біртіндеп өз территориясын кеңейтіп, Дамаск, Бағдатта сауда керуендерін жүргізді. Бүкіл Азия, Африка елдерінен басталған жорық Еуропа елдеріне қарай ойысты. Сауда-саттықпен бірге ғылымды, қолөнерді қоса насихаттады. Өз еріктерімен мұсылман дінін қабылдамағандарға қарсы газауат соғысын жариялап еріксіз мұсылман дініне енгізді.

	Исламның заңы бойынша Құран қасиетті кітап болып саналып, бүкіл Шығыстағы əлеуметтік-заңдылық жүйені көпшілік елдерге таратты. Шығыс елдеріндегі еркек, əйелдер қауымын мəдениет пен саудаға үйретуге, қолөнерін кеңінен насихаттауға зер салды. Еркек-əйелдерге, балалар мен қарияларды тегіс мұсылман дінін уағыздап қолдауға шақырды.

	Құранның алғашқы сүрелерінің бірінде былай делінген: «Алла Тағала құлшылық етуші еркек, əйел атаулылар, өздерін құдайдың құлымын деп есептесе жəне оның заңдарын мүлтіксіз орындаса, ол заңдарды бұзбайтын болса, құдай заңдарын іске асыруға көмектессе ол құдайдың сүйікті құлы болып саналады. Құдайды мойындағандардың күнəлары кешіріледі. Құдай алдында еркек, əйел, бай, кедей бірдей тең құқылы» делінген.

	Құранның басты мақсаты əйелдер ерінің сүйікті жары ретінде жұбайының абыройын сақтауды, оның беделіне нұқсан келтірмей, үнемі əспеттеп отыруды парыз санаған. Құран сүрелерінде еркектердің есіне отбасының береке, бірлігін, тыныштығын сақтауды үнемі ескертіп отырған. Еркектер егерде əйелдерін сүймейтін болса, оларға Құранда былайша өсиет айтылған: «Егерде сен өз жарыңа жеккөрінішті көзбен қарайтын болсаң, онда сен ізгілікке қарсы болғаның. Ізгілік Алланың саған жіберген сыбағасы».

	Құдайдың сүйікті кітабында ерлі-зайыптылардың бірге өмір сүруі мүмкін болмаған жағдайда, онда бейбіт түрде бір-бірімен айырылысуы керек делінген. Одан өзге жол жоқ. Əйелге қаталдық Құранда айтылмаған.

	Құранда балалы əйелдерге былайша ескерту жасайды: « Əр адам өзін жарық дүниеге келтірген ата-аналарына сүйіспеншілікпен, ризалықпен қарауы керек. Əр адам анасын ауыр азапқа салып дүниеге келгенін ұмытпауы керек... Сол үшін де олар Жаратушы Құдайға жəне жарық дүниеге əкелген ата-анасына ризалықпен қарауы керек» делінген.

	Қасиетті Құранда еркектерді өздерінің жұбайларына ізгілікпен қарауға шақырған. «Алла кімде-кім өз əйеліне ізгілікпен қараса, сол еркекті құрметтейді» делінген.

	Құранның сүрелері шариғат заңдарын қуаттай келе əйелдердің жанұядағы міндеттері мен құқықтары туралы да ерекше сөз қозғаған. Ол заң діни негізде дəйектелген. Оны əйелдердің де қатаң сақтауы Құранда айтылған. Ислам əйелдерге құрметпен қарауға, оларды қадір тұтуға, олардың бас амандығын сақтауға шақырады.

	Некеге отырушы əр əйел шариғат заңы бойынша өзінің келешек зайыбынан белгілі мөлшерде ақшадай немесе заттай əлеуметтік құқығын сақтау үшін ақы алады. Ол жөнінде еркектің əке-шешесі өз келісімімен қалың мал төлейді.

	Некеге отырушы əрбір мұсылман əйелдері қалың мал алғаны үшін ерінің алдында міндетті емес.

	Шариғат заңында еркек пен əйел айрылысар кезде де заң алдында бірдей тең құқықты. Егер айрылысу жөнінде бастама көтерген əйел болса, онда бұрынғы күйеуінен алған мүлкін қайтаруға тиісті. Ал еркек əйелінен өз еркімен айрылысса, онда бұрынғы төлеген қалыңмалды қайтаруға міндетті емес. Бұл жерде əйелдің құқығы қорғалып отыр. Көбінесе айрылысу жөнінде сотқа арыз беруші əйел құқықты болады да, күйеуінің бұрынғы берген қаржысын қайтармайды. Бұл əртүрлі объектитвік жəне субъективтік себептерге байланысты болмақ.

	Құранның 114 сүресінде айтылғандай адамдардың айрылысар алдындағы моральдық-адамгершілік идеалдарға байланысты түрлі себептерді ескеруіне тура келеді. Олар мыналар:

	4 сүре. Əйелдер

	4 сүре. Тыныштықты сақтау.

	55 сүре. Мейрімділік.

	58 сүре. Қарсыласу-қасарысу.

	64 сүре. Бірін-бірі алдау.

	76 сүре. Адамдар.

	83 сүре. Кем өлшеу.

	107 сүре. Садақа беру.

	109 сүре. Сенімсіздік көрсету.

	114 сүре. Адамдар арасындағы қатынас.

	Құран – бүкіл Араб жəне Еуропа елдерінде қасиетті кітап болып саналады. Оның этикалық заңдарын А. С. Пушкин, Л. Н. Толстой сияқты ұлы орыс қайраткерлері де құрмет тұтқан.

	А. С. Пушкин «Құранға еліктеу» атты түсініктемесінде «Көптеген шындық Құранда поэтикалық ақиқат түрінде берілген» дейді. Тіпті VII ғ. өзінде Ислам адамның жекебастық еріктілігін қостай келе, адам құқығын қорғау жөніндегі еркіндікті қуаттаған заң болатын. Құқықты қорғау жөніндегі Шариғат заңдары бүкіл адамзат қоғамының негізі болып саналады. Ол мынадай принциптерге негізделген:

	– Бүкіл қоғам мүшелері нəсілдік, тілдік, жыныстық жəне діни көзқарастарына қарамай бір-бірімен тең құқықты.

	– Олардың бəрі қоғамның бір қайнар бұлағынан нəр алады.

	– Адам өмірі сол қоғамдағы барлық адамдарға бірдей еріктілікті қолдайды.

	– Отбасы қоғамның кішкентай бөлшегі, қоғам əр отбасының тыныштығын қорғауды өз міндетіне алады жəне олардың тыныштығын қорғауды, гүлденіп өсуін қамтамасыз етеді.

	– Алла алдында адамдардың бəрінің құқығы бірдей.

	– Қоғамдық билік қоғамды басқарушыға да, бағыныштыға да бірдей ортақ жəне тең құқықты.

	– Қоғамды басқарушылар өзінің қоғам алдындағы моральдық тазалығын, шариғат заңдары алдында да берік сақтауы тиіс.

	– Алланың бүкіл тіршіліктегі теңдесі жоқ жалғыз екенін əлем мойындайды. Жəне оның əділдігіне шек келтірмейді. Əр адам өзін құдай алдында басқалармен тең жəне ерікті санайды.

	– Бүкіл қоғамдағы саяси, əлеуметтік, т.б. мəселелер қоғам мүшелерінің бəріне ортақ мəселе деп қабылдап, оны шешуге бүкіл халық құқылы.

	– Əр қоғам мүшесі өз өміріне байланысты мəселелердің бəрін ортақ деп санап, олардың діни сенімі, рухани өмірі тек бір Алланың қолында деп қарайды.

	– Əр адам өзін өмір сүріп отырған қоғамның тең құқықты азаматымын деп санап, басқалардың оған қарсы өктемдігіне қоғам алдында жауап беруін талап ете алады.

	– Басқалардың қандайда формадағы өктемдігіне жол бермеуге құқылы.

	Əрбір Ислам бес нəрсеге табынады.

	– Алладан басқа күштің жоқтығына сенеді. Алла жалғыз.

	Мұхаммед біреу деп табынады.

	– 5 уақыт Аллаға құлшылық етеді.

	– Зекет беру əр мұсылманның парызы.

	– Мұсылмандарға Рамазан айында ауыз бекіту, ораза ұстау парыз.

	– Əр мұсылман өмірінде бір рет Меккеге қажылыққа баруы міндет.

	Қажылыққа бару, Мұхаммедтің ең соңғы қажылық етуі 632 ж. болған.

	Адам Ораза кезінде жайшылықта жасайтын өзінің жеке басын күтуге арналған əдеттерден уақытша тыйылады.

	Бес уақыт намаз оқып, Құдайға құлшылық етеді. «О Аллах өзіңе құлшылық етем» деп 30 күн Ораза бойы айтады.

	Енді діни ырымдар туралы айталық. Меккеге барушылар Қағба тасын жеті рет айналып өтеді. Қағба тасын сүйеді, немесе тасқа қолын тигізіп Қағбаны жеті рет айналып өтеді. Зəмзəм суынан жұтады да, одан кейін дінге сенушілер Сафа жəне Марва төбешіктеріне жеті рет шығып, түседі. Осы парыздарды мүлтіксіз орындаушылар қажылық парызын өтеген болып саналады. Өлгендерге садақаға ертеңгілік құрбанға мал сойғызып етін сол жердегі көпшілікке таратады. Ертең ерте жұрт мешітке жиналып таңғы намазға үстеріне 10 метрлік ақ мата орап, таза киініп тұрады. Намазға жығылар алдында тамақ ішпейді. Таңертеңгі намаздан кейін дінге сенушілер үйлеріне қайтады да, содан кейін əркім өз еркі бойынша көшеге топталып шығады, аулада Құдайға құлшылық намазын оқиды. Содан кейін қайта мешітке барып немесе арнаулы алаңға жиналып, Құдайға құлшылық жасайды.

	Құлшылық намазы аяқталған соң бейіт басына барып, дін адамымен бірге тағы Құран оқып, Аллаға құлшылық етеді. Бейіт басында адамдар жергілікті тəуіптерге тағы Құран бағыштап, бейіттен қайтып келіп үйге кіреді де садақаға сойылған малдың етін таратады. Мəуліт күні – Мұхаммед пайғамбардың туған күнін (570-630) – Раби айының (маусым айы) 12 күні атап өтеді.

	Мұхаммедтің туған күнін ислам діні орнағаннан 300 жыл кейін ғана атап өте бастаған. Мұхаммедтің туған күні анық емес. Мəуліт күні оның өлген күніне қарай белгіленген. Ислам діні бойынша туған күнді атап өту де жабайы түрде өткізіледі. Кейде тіпті атап өтпеуі де мүмкін.

	Ислам діні Мұхаммедтің туған күнін ерекше атап өтуді қажет демейді.

	Енді Меккеге бару жолы туралы айталық. Меккеге барушылар Қағба тауын жеті рет айналып өтуі керек. Айналу сағат тілінің жүрісіне қарама-қарсы бағытта іске асырылады. Қағбаның қара тасын сүйе отырып, немесе оған «иншалла» деп қол тигізіп тасты айналып өтеді. Өткен сайын Құдайға «күнəларымды кешіре гөр» деп жалынып, жылап өтеді. Жалпақ тас бетінде Жебреилдің жас Исмаилды жалаңаш далаға алып шығып сабап жатқан бейнесі бар. Исмаил оң жақ қолымен тастың үстіне бес саусағын тіреп құдық басында Жебреилге қарсыласып жатқан бейнесі суретпен берілген.

	Құдайға құрбан шалу құрметі де осы күні өтеді. Таң атып келе жатқанда мұсылмандар мешітке таңғы намазға барады. Намазға барар алдында суға шомылып, жаңа жиһат киімін киеді. Намазға жығыларда ашқарындылықты сақтайды. Таңғы намаздан кейін жұрт жатқан жерлеріне барады. Олар топ-топ болып аулада жиналып, хормен Құдайға арнау өлеңдерін айтады. Осыдан кейін қайтадан мешітке барады. Сол жерде жиналғандар таңғы намазын оқиды.

	Құдайға мінəжат еткеннен кейін, жиналған топ бейітке барып өлгендерге құран оқиды. Бейіт басында əркім өз кінəсін кешіруді Алладан сұрайды. Осыдан кейін қайтып келіп құдайға арнап мал сою ісіне кіріседі.

	Мəуліт күні Мұхаммед пайғамбардың туған күні қарапайым ғана атап өтіледі. Ал адамның өлген күні оның мəңгілік өмірінің басталған күні ретінде ерекше атап өту дəстүр болып саналаған.

	Ислам Мұхаммедті ерекше жаратылған деп есептейді. Құранда ол барлық адам баласына бірдей Құдайдың пендесі деп айтылады. Библиядағы əңгімелердей ол ешқандай кереметтен жаратылмаған.

	Оның пайғамбарлығы екі жағдаймен ғана ерекшеленеді. Ол оны Мекке даласында қорым таспен қарсы алуымен, сондай-ақ аспанда Меккеден Иерусалимге қарай түгелімен құлпыра көшіп бара жатқандығы көрсетіледі (ол мираж бейнесінде көрінеді).

	Пайғамбар өлгеннен кейін оның атынан көптеген батырлық аңыздар пайда болған. Мұсылмандар арасында оның халыққа жасаған жақсылықтары жайында аңыздар көп айтылады. Сондай-ақ оның бейітіндегі қасиеттер əңгіме етіледі. Бүгінгі мұсылмандар үшін Мұхаммед өмірінен басқалардың үлгі-өнеге алуына болады. Мұсылмандардың дүниеге келуі жөніндегі аңызда оның өмірге келетінін одан бұрынғы өткен Абраим (Ибраим), Мұса (Мойсей), Иса (Иисус Христос) пайғамбарлар болжап айтыпты-мыс дейтін аңыз айтылады. Мұсылмандардың аңыздары бойынша Мұхаммед дүниеге Құдайдың құдіретті күшімен келген əулие. Ол туғанда жер айырылып жарық пайда болған. Сол жарықтан от (өрт) пайда болған. Отты Алла тағала ерекше күшпен сөндіріп, храмды Иран еліне апарған.

	Мешітте Мұхаммедке арнап Құран оқылады. Осы мейрамда Құран сүрелері оқылып, Мұхаммедті мадақтау сөздері айтылады. Рамазан айының 27-күні қасиетті күн саналады. Ол күні пайғамбардың анасы Аминаның туған күні. Осы күні халық мешітке жиналып Құдайдан тілек тілейді. Алла тағала тілек тілеушілердің тілегін қабыл алады. Сондықтан бұл күнді мұсылман баласы қадір тұтып, мешітте өткізеді. Мешітте Мұхаммед пайғамбардың анасына арнап Құран оқылады.

	Ислам діні бойынша қандай тағамды пайдалануға болады, нені пайдаланбау керек дегендердің бəрі айтылған. Құранда мұсылмандарға нені сақтау керек, қандай нəрсе адал, не харам дегендер түгел айтылған.

	Ислам шошқа етін пайдалануға тыйым салған. Мұсылмандар оны сатуға да болмайды делінген Құранда. Шошқа етін жеуге тыйым салу ертеде Египетте еврейлер арасында тыйым салған. Кейін христиан діні бойынша да шошқа етін жаратуға тыйым салынған. Оның себебі шошқа еті күн ыстықта жылдам бұзылады. Шошқа етінен Египетте адамдар жиі уланатын болған.

	Құранда малдың қанын да пайдалануға болмайды делінген. Сондай-ақ Құранда тірі малдың мүшесін кесіп пайдалануға болмайды делінген. Мəселен түйенің өркешін немесе құйрығын пайдалануға болмайды делінген.

	Ислам ішімдікті пайдалануды харам санаған. Мұсылмандар тіпті маскүнемдер арасында отыруды да күнə санаған. Мұсылмандар бес уақыт намаздың бір уақытын босатуды да күнə санаған.

	Құранда жылқы еті мен есек етін жеуді де құптамаған. Себебі олар күш көлігі, ал күш көлігінде тер болады деп санаған. Мұсылмандарға балық жеуге рұқсат етілген.

	Шариғат заңы бойынша малдың мүшесін, өңешін, жатырын, жұлынын, миын, сондай-ақ мұсылмандарға малды дұрыс бауыздамаса тариғат дұрыс саналмаған. Малды сою заңы малға ерекше зорлық келтірмей союды дұрыс санаған. Шариғат заңы адам ағзасына шамадан тыс шлакты көбейтпеуді қостаған. Барлық мұсылмандарда ашығу заңын қуаттаған. Ашығу адам ағзасын шлактан тазалаудың бір шарты саналған. Таза сумен адам ағзасының əр мүшесін жуады. Ол ауызды жəне тамақты шаю. Егер су жоқ болса, онда құммен тазалау көзделген. Намаз оқыр алдында жуынып шайынуді міндет санаған. Басқа діндер сияқты мұсылман дінінің де бірнеше тармақтары бар. Ресей мұсылмандарының көпшілігі исламның суннит тармағын ұстанушылар. Суннит тармағын ұстаушылар 4 түрлі діни мектепке бөлінеді. Солардың Ресейде екі тармағы: канафизм жəне шаризмді қолдаушылар бар.

	Ханафиттер басқа мұсылмандарға қарағанда кеңшіл (либеральный). Ханафит-суниттері: татарлар, кабардиндер, адыгейлер, черкестер, абазиндер, балкарлар, қарашайлар, дағыстандық мұсылмандар, қырым татарлары, түркімендер, əзербайжанның бір бөлігі.

	Шафиттер Құранды еркін аударушылар. Оған аварлар, шешендер, ингуштар жатады.

	Ислам Мұхаммедтің туыстарын қабылдауын мақұлдайды. Сондай-ақ адам еркін бос ұстауды қуаттайды. Ресейде шейіттердің біразы: таттар мен дағыстандықтар, күрдттер мен парсылар бар. Шейіттік Ирак, Сирия, Ирандықтардың діни көзқарасының қатаңдығы ерекше байқалады. Мысалы, Ирак мемлекетінің премьер-министрі Саддам Хүсейн шиит болса, ал оның орынбасары Гарик Азиз – христиан дінін жақтаушы. Сирияның 4 млн. халқы бар Алеппода 200-400 метр жерде қатар-қатар Рим-католик шіркеуі, гректердің православиялық шіркеуі, еврейлердің синагогасы жəне бірнеше мұсылман мешіттері бар. Əдетте діни орындар сол дінді ұстаушыларға жақын орналасады. Олай болса, ол барлық дін иелері қатар бейбіт өмір сүреді деген сөз.

	Шейіттердің ерекшелігі олар Мұхаммедтің туыстарының бəрін шииітті сақтаушылар санайды жəне оларда молдаларын сайлап қоймайды. Тек Мұхаммедке туыстардың бəрін шынайы мұсылман санайды. Көпшілік шейіт ағымындағылар, мысалы, Сириялық алавиттер Құдайды үштік көзқараспен қабылдайды. Олар тіпті Иисусты ерекше құрмет тұтады, христиандардың діни мейрамдарын атап өтеді. Соған қарамастан, шииттердің көпшілігі өздерін мұсылман санайды. Ал суниттер олардың осы заңдарын өзінше қабылдайды.

	1949 ж. Солтүстік Кавказда (Шешенстан мен Дағыстанда) мұсылман-суниттері өздерінің діни көзқарас белсенділігін ерекше көрсетті. Ваххабизм жалпы Арабиядан бастау алмаған. Олар алғаш XVIII ғ. мұсылмандыққа жасырын қарсылық білдірген. 1731 ж. бір оқымысты араб Мұхаммед ибн аль-Вахаб көшпелі тайпалар арасында өзінің ілімін ұсынып мұсылман дініне қарсылық білдіреді. Бедуиндер Құдайға сенгіш халықтар жəне олар Құдайға шынайы сенім білдіріп, əлгі ақылды құдайшыл оларды еліктіріп əкетеді. Сөйтіп аль-Ваххаб мұсылман дінін жақтаушылардан халықты бөліп əкетеді. Сөйтіп ваххабистер бүгінгі мұсылман дінін жақтаушыларға ревизия жасаушылар ретінде қарсы тұрады.

	«Таза» исламға көптеген о дүниелік болған əулиелер қажет емес. Аллах біреу, тек бір жаратушыға ғана табыну керек. Тіпті əулие Мұхаммедтің өзіне де табыну қажет емес. Себебі ол өлген жəне оған табыну бір жаратушыға табыну қажет дейді. Оны еркіндікке табынудан бастаған жөн.

	Шын мəнісінде Аль-Ваххаб бір Құдайға табынушыларға қарсы болды. Шарапты қуаттап, ауызынан темекісін тастамай əн мен жырды, биді, сиқырды мадақтаушыларды қуаттады. Бүгінгі Ваххабистердің дінді бұлай мазақ етуі құдайсыздық.

	Ваххабистердің өркен жайған кезі XX ғ. 20-шы жылдарынан басталған болатын. Олардың көрнекті басшысы шейх ибн Сауда, бүкіл əмірлікті Неджи, Хиджи, т.б. біріктіріп Сауд Арабия корольдігін біріктіріп Ваххабистердің туын көтерді. Соңғы жылдары ақпарат хабарлары арқылы нанисламизм идеясы əлемді шарлап төніп келеді деп байбалам салуда. Бұл шын мəнісінде солай ма?

	Кез-келген конфликтілік жағдайда екі жақ бірдей кінəлі болады. Бүгінде исламнан қауіп төнуде деп христиан елдері де байбалам салуда. Бұл жөнінде христиандардың əртүрлі ағымдарының көзқарасын талдауға тура келеді.

	60-жылдардың басында-ақ Ватикан елдері өздерінің қатарларына қабылдап, мұсылмандар да христиандар сияқты тірі Құдайға табынды, сондықтаноларды сотқа тарту керекдегенді шығарды. Сонанкейін көп кешікпей бүгінгі Рим папасы Иоанна ІІ Павел мұсылмандарды келісімге шақырды. Ол мұсылман елдерін аралап (Египет, Иордания, т.б.) мұсылмандармен бірге діни бұрмалаушылықты қолдады.

	Протестанттардың діни көзқарасы басқаша. Олардың көпшілігі өздерінің сенімі жағынан мұсылмандар Құдайға сенбейтіндер деп айыптады. Олар мұсылман елдерінде миссионерлік саясатты еркін жүргізуді қолдады. Нəтижесінде жергілікті халықтың көпшілігі үкіметке қарсылық білдіріп дінаралық келісімге қарсы тұруда.

	Православие жəне ислам дініндегі ресейліктер. Олар ең көп халық жəне осы діндерді қолдаушылар. Ресейдегі дін иелері шетелдіктерге қарсы екі діннің өкілдерін бірлікке шақырып үндеу қабылдады. Ол үндеу бойынша бар діннің мақсаты бір бейбітшілікті сақтау деп қарады. Бірақ көп кешікпей «Шешенстанда, Косовода, Ауғанстандағы талибтерге қарсы ислам экстремистеріне қарсылық!» үндеуін көтеріп, күрес жариялады. Əлемде миллиардтаған халықтар екі дінге де сенеді. Олай болса əлем діндеріне қарсылық əлем халықтары арасына соғыс өртін тұтандыру болып саналады. Діннің бейбіт саясат үшін маңызының зор екенін ұмытпай, екі діннің де бейбіт саясат жөніндегі ұстанымын берік сақтаған жөн.





5.1.3. Буддизмдегі мораль жəне этика




	Буддизм – дүние жүзіндегі діндердің ең ерте кездегі діні. Буддизмнің пайда болуы қараңғылықпен байланысты туындаған.

	Оның алғаш пайда болуы жөнінде жазба дерек сақталмаған. Ең алғаш бұл дін туралы біздің жыл санау дəуірімізден бұрынғы ІІІ ғ. Ашока патшаның жазба деректерінде айтылған.

	Будда дінінің шығу тарихы жөнінде Цейлондағы Гошитакодағы пали тілінде айтылған.

	Бірақ Будда дінінің шығу мерзімі жөнінде нақты дерек сақталмаған. Оңтүстіктегілер Будданың шығу тарихын біздің жыл санау дəуірімзге дейінгі VI ғ. басталады дейді. Ал солтүстіктегілер біздің жыл санау дəуірімізден бұрынғы 2420 ж. немесе XXIV ғ. болған дейді. Шындығында Ашоканың патшалық құруы (біздің жыл санау дəуірімізден бұрынғы 268-232 ж.ж.). Ал Будда діні осы кезде VI ғ. аяғы мен V ғ. басында пайда болған.

	Буддизмнің орталығы – Бангкок (Тайланд). Будда дінін ұстанушылар Солтүстік Кавказ бен Хасын даласында өмір сүріп жатыр. Мəселен қалмақтар. Бұл дін əр тізбектің басталуы мен өмір сүруін қамтиды. Бұл дінді ұстанушылар əр дін иесін өмір сүруге ұмтылуға, азаптан құтылуға жол іздеуді уағыздайды. Будда діні бойынша өмір мəңгі туу мен өлуден құралған таусылмайтын өмір үшін күресті қошеметтейді – дейді. Буддизмнің үш бағыты бар:

	Ресейде ламаизм бағыты ғана бар. Оны Шығыста экенкілер, буряттар, Кавказда қалмақтар ұстанады. Ламаизм бойынша діни дəстүр сиқырлық күшке негізделген. Одан тез арада құтылуға да, қарғысқа ұшырауға да болады.

	XIII ғ. қалмақтардың арғы аталары ойраттар буддизммен айналысқан. XII ғ. оның Солтүстік бағыты моңғолдардың діні саналған. Ол XIX ғ. аяғына дейін үй ішілік тұрмыстық дəстүрде шаманизм, фетишизм болып орнықты. Бүгінгі күні «ламаизм» саналы түрде буддизммен алмастырылады. Ол бүкіл буддалық өмірдің бүгінгі күнгі көрінісі болып саналады. Бұл дінді ертедегі əлемдік діндермен байланыстыра қарастыру жүздеген жылдарға созылды. Соның нəтижесінде ойраттар мен монғолдар арасында тибеттік оқудың солтүстік бөлегі – буддизм берік орын алады. Ал Тибеттегі Ламай мектебінің ішіндегі ең беделді діни мектебі – діни реформатор Цзонхованың (1355-1418) басшылығымен қайта өңделіп тұрақты орын алған.

	XVI ғ. ламаизмнің жаңартылған түрі ойраттардың тұрақты діні ретінде қабылданып XVII ғ. Еділ бойында орнықты. Нəтижесінде ламаизм алаяқ феодалдар қоғамының идеологиясына айналды.

	Шаман дінін қабылдаушылар заңсыз деп табылып «қара дін» – шаманизм ойраттар арасында «сары дінмен» бірігіп өмір сүріп келеді. Ламаизм басқа халықтар дінімен бірігіп қайта жаңарған нұсқада дамуда. Оның салт-дəстүрлеріне біршама өзгерістер енгізген.

	Ол қалмақтардың күрделі жəне консервативті құрылымдық қалмақ діні ретінде сары шапкелі қалмақ ламаизмі деп қайта қабылданды. Буддизм оқуының мəні – төрт мейрімді шындыққа негізделген.

	Ең алдымен өмір деген не? дегенге Будда діні «өмір дегеніміз қиналып өткен өмір» деп жауап береді. Ол бізді қоршаған өмір шындығы, кішкене бала өмірге келгеннен бастап қиындықты бастан кешіреді. Нəтижесінде ақыры өліп тынады, ол да қиналу. Сонымен адам өмірінде қиналу дегеніміз өмір сүрудің мəні болып саналады.

	Буддизм біздің өміріміз неге қиналу мен азапқа толы? деген сұрақ қойып, будда діні ол сұраққа жауап іздейді. Өмірдегі бар ауыртпалық пен қиыншылық біздің əрқайсымыздың өмірімізге жазылған шындық. Оны көрмей қоймаймыз дейді. Жəне ол адам тағдырына жоғарыдағы күштің алдын ала жазып қойған шындығы дейді.

	Кейде буддизм насихаттағандай адам ойлағанын іске асырудан мүлде бас тартуға бел буады. Бірақ ол шын мəнінде олай емес. Буддизм адамның өзі үшін істейтін істен бас тартуы басқаларға жақсылық жасау үшін істеледі дейді. Ол кезде адамның еркі басқаларға ауып, оларды қуанышқа бөлейді дейді. Буддизмде насихатталған сегіз игілікті іс – біздің өзіміз үшін іске асырылмақ. Ол жеке бастық іс-əрекеттен бездіріп, басқаларға жақсылық жасауға итермелейді дейді. Осы сегіз жақсылық жас адамды өзін-өзі тəрбиелеуге шақыратын жол. Ол жол бір-бірімен тығыз байланыста дей келіп, ол жолдың мəніне тоқталады. Олар мыналар:

	1. Түзу білім алу. Ол бастапқы этап. Адам өзінің қай жолда тұрғанын байқап білуі керек. Өзінің ішкі өміріне көз жіберуі, сол жолдан бастап ғылымға қадам басуын бақылауы керек.

	2. Шындыққа қадам басу. Сен өзіңнің алға басқан қадамыңды бақылап алдыңда жауыздық тұр ма, немесе ізгілік тұр ма деп анықтап алуың керек. Алдыңда тұрған кедергілерді кесіп өтуге бел байлауың керек. Ол үшін жолда қандай кедергілердің тұрғанын анықтағаның дұрыс. Алдағы кездесетін кедергілерді байқап, бақылап барып мақсатқа жету үшін қиындықты жеңуге бел бууың керек.

	3. Ақиқат деп санаған тура жолды таңдағаннан кейін, сол жолға бел буып түсуің керек. Ол үшін таңдаған жолдың таза болуына зер салуың керек. Ол жолдың иудаизм жолына сай болуын қарастыруың қажет деді. Ол жол мыналар.

	4. Дұрыс əрекет жасау. Шындыққа жетудің жолы осы деп тапсаң сол жолға жетуге дұрыс адамдарды таңдап алуың керек.

	5. Сол жолға түсу. Өмір жолы дұрыс деп тапқан жол болмақ керек. Ол жолда шындыққа қарсы жүрмеуді мақсат тұту керек. Буддизм ол нашақорлыққа қарсылық, жезөкшелікке (жеңіл жүріске) берілмеу, осы жолдан басқаларды да сақтау, ар ісіне қарсы əрекет жасамау, басқаларды да осы жолдан сақтандыру.

	6. Бастаған істі аяқтау. Егерде сен бастаған ісіңді əділет деп бағаласаң, басқаларды да соған жетеле. Көпшілік жағдайда адам «ненің жақсы, ненің жаман екенін» аңғарады. Бірақ əділетке жету жолында кездесетін кедергілерді жеңе алмай қиналады. Ал шын мəнісінде қиындықты жеңуге деген тəуекел керек. Ал адамдарда алға қойған мақсатқа жетуде тəуекелшілдік жетпей жатады.

	7. Шындықты іске асыру. Шындықты іске асыруда біз нені басшылыққа аламыз дегенді адам үнемі ұмытпауы керек. Мəселен, оқушы оқу озаты болуы керек. Себебі ата-анасы жаман оқыса жазалайды. Ал жақсы оқыса мақтайды. Бұл бір себеп. Екінші себеп, оқушы өзі үшін жақсы оқуды мақсат етеді. Себебі білім оның өзі үшін керек. Біз əр істі атқаруда оны не себептен атқарып отырғаныңды түсініп істеуің керек.

	8. Алға қойған мақсатты іске асыру. Буддизм əр бастаған істің не үшін іске асырылатынын түсініп іске асыруды қуаттайды. Əр уақытта бастаған ісіңнің саналы түрде іске асырылып, саналы түрде аяқталуын ұмытпауың керек. Қалмақтар өзінің діни іс-əрекетін монастырда іске асырғанда, саналы түрде ойланып іске асырады. Егерде ойлағанын іске асыруға мүмкіндік болмаса, оны іске асырғанша əлденеше сағат төзімділікпен күтеді. Қалмақ халқының көрнекті ойшыл, философы буддист Вантяла «буддалардың ұлы сегіз өнегесін» іске асыру жөнінде мыналарды ұсынған:

	– Кімді бес түрлі у өлтірген?

	– Оның ең жабайысы қайсы?

	– Оның ең сұрықсыз албастысы қайсы?

	– Кім жалқау?

	– Кім əрқашанда кінəлі?

	– Кім дінді қорқынышпен бірге санайды?

	– Кім дінді өзінің жеке бас мүддесі үшін құрал етті? Діни сүрелерде айтылғандай буддизмде былай делінген:

	«Кімде-кім өзін менің оқушым санаса, сол ішімдікке қылау түсірмеуі жəне оны берік сақтауы керек» деген.

	Елизавета Петровна патшайымның 1741 ж. жарлығы бойынша буддизм Ресейде ресми дін деп аталды.





5.1.4. Иудеизмнің моралі мен этикасы




	Ресейде тұрушы еврейлер көбінесе иудей дінін ұстанды. Иудейліктер Яхве құдайына құлшылық етеді. Олар рухтың өлмей мəңгі өмір сүретінін уағыздайды. О дүниеде де өмір бар деп есептейді. О дүниеде Мойсейдің келетініне кəміл сенеді. Еврейлердің киелі кітабы Танах деп аталады. Христиандардың көне өсиет кітабы Талмудта діни-эстетикалық, құқықтық жəне тұрмыстық тəртіптер айтылған. Мəселен Талмудтағы өсиеттерде былай делінген:

	– Өзіңе кешіріммен қарама, сонда басқалардың қоштасуы жеңіл болады.

	– Кім ақылды? – солардан үйренуге болады.

	– Өзіңнің құлыңнан қорық – ол сенің құлыңнан да төмен.

	Мен өзімнің ұстазымнан көпті үйрендім. Онан да көпті жолдастарымнан үйрендім. Бəрінен де артықты шəкірттерімнен үйрендім.

	– Егер де қария қират десе, жастар, қайта тұрғыз. Бір тұрғызып, бір қират та, бірақ қайта тұрғызба. Себебі қариялардың қиратқанын қайта-қайта тұрғызсаң да, орнына келтіре алмайсың. Ал жастар тұрғызғанды қирату оңай.

	– Кімде кім сөз қуса, сөз одан қаша береді. Ал егер ол сөзден қашса, оның соңынан сөздің өзі ереді.

	Бұл дін тарихи дін жəне əлденеше ғасырда біртіндеп қалыптасқан дін. Иудейзмнің тарихы ақырзаманға əкеледі.

	Иудейзмнің бабасы Абраам Исаак құдайдың сенген құлы болды. Оның ұрпақтарына жаңалық ашу жазылған жəне ол жаңалығымен құдаймен үнемі бірге болып, бүкіл əлемді апаттан құтқарған.

	Иудейзм жөнінде сөз қозғағанда ең бірінші туындайтын сұрақ жəне əр адамда да ішкі ыңғайсыздық туғызатын сұрақ пайда болады. Егерде біз иудейлердің қасиетті кітабына үңілетін болсақ (ол тар, ескі өсиет), онда біз талмудизмнің не екенін білеміз. Таңдау жеңіл жолмен қол жеткізетін олжа емес. Таңдау – ол əрқашан да қиындықпен қолға түсетін олжа.

	Иудейлердің этникалық нормалары (иудейлер жер жүзінде 10 млн.) – ол Мойсейдің өсиеттерін орындау. Библиядағы – Талмудтың өсиеті. Оның 365 рұхсат етілмейтін, 248 рұқсат етілетін өсиеттері бар.

	Иудейлердің заңы бойынша ұл баланы сүндетке отырғызады, ауыз бекітеді, адам баласы орындауға тиісті тұрмыстық əдеттерді орындап, ал орындауға болмайтындарын қатаң сақтауды уағыздайды.

	Иудей заңы бойынша олардың басқа ағымдары да бар. Олар қараимдар, хаббализм жəне хасидизмдік заңдар.

	Каббала – еврейлердің мистикалық оқуы. Ол дін пифагоризм мен христиан дінінің аралығынан шыққан. Оның мəні Тордан (Мойсейдің бес кітабы) мистикалық түсінік беру. XVI-XVII ғ.ғ. Кааба магиялық пен сиқырлықтың бірлігінен пайда болған түсінік. Ол дін кітабын символдық түсініктемелер арқылы түсіндіреді. Яғни ол иудейзмнің екінші тобына жататындар.

	Хасидизм – XVIII ғ. Польша мен Украинада пайда болған ағым. Олар ақылға табынуды жек көреді. Хасидизмнің негізін салушы

	Бешт – олар Библия мен Талмудты уағыздай отырып, Иудей дінінің негізі адамдардың ізгі талабы, ниеті, ол құдайға құлшылық ету арқылы, шындықты уағыздау, Құдай адам баласына істемеуге тыйым салған нəрселерден сақ болу керек дейді. Олар жаратылыстан тыс күштерді əспеттейді.

	Еврейлер Тордан басқа мына кітаптарды құрмет етеді. Балаға адамдардың отбасындағы семьялық өмірін айқындауға арналған. Агада – ертек, аңыз, мақал-мəтелдер жинағы.





6. Халық педагогикасының негізі





6.1.1. Христиан халықтарының тəрбие дəстүрлері




	Археологиялық зерттеулер бойынша бүгінгі православиялық христиандардың халықтық тəрбие дəстүрі VI-IX ғ.ғ. қалыптаса бастаған. Халықтың қалалық жəне селолық жерлерге орналасуы олардың өмір сүру қалпына, ұрпақ тəрбиелеу дəстүріне де əсерін тигізді.

	Осымен байланысты отбасылық өмірдің де қалалық тұрмыс жəне селолық тұрмыс болып бөлінуін, ақсүйек дворяндардың пайда болуын туғызды.

	Христиандық қауымдық қоғамда өзіне тəн тəрбие институтын туғызды. Ол сол дəуірдегі өмір сүру ортасын туғызып, адамдардың əлеуметтік өзін қорғау ортасын жасауына себеп болды. Семьялық тəрбие көптеген ғасырлар бойы күшті тəрбие ортасына ие болды. Ол күш қайдан пайда болған десек? Ол сол (общинаның) қоғамның семьяға үстемдік ету ерекшелігін (культын) туғызды. Оны халықтық мақал-мəтелдерден көруге болады.

	«Отбасындағы ботқа да қою».

	«Бір үстел басындағы тамақ дəмді».

	«Ботқа қандай болса, балалар да сондай».

	«Ағаш қандай болса, жемісі де сондай».

	«Бір бала – бала емес, екі бала – жарты бала, ал үш бала нағыз ұл».

	Халық мақалдарында ата-ананың беделін əспеттеу ерекше орын алған. Олардың балаларымен қарым-қатынасы балаларының үлкендерді мүлтіксіз тыңдауына негізделген. Есейген ұлдар өзінің қалыңдығын ата-анасының үйіне əкеп көрсетеді. Əке отау шығарып, бөлек өмір сүруге үйретеді.

	Христиандарда айырылысу ұят саналған. Сондықтан айырылысу өте сирек болған. Оларды «Соломды вдовец», «соломенный вдова» деп атаған. Оларға айрылысқаннан кейін 5-6 жыл үйленуге рұқсат берілмеген. Ата-аналары оларға уақытша бөлек тұруды бұйырған. Ондағы мақсат отбасылы өмірдің мəнін түсінсін деген ойдан туған қорытынды. Шіркеу иелері де оларды екінші рет шіркеуде некесін қиюға рұқсат бермеген.

	Крестьян отбасында əр жастағы балалар болған. Көпбалалылар балаларын мақтаныш тұтқан.

	Балаларды тəрбиелеу өсиет саналған. Əкесі баласына «мен сені тəрбиеледім» деп айтпаған. Оның орнына «Мен сені тамақтандырдым, сусындаттым» деген.

	Балалары əдеттегідей, шамасы келетін міндеттерді атқарып өскен. Əр балаға өз қабілеті мен күш-жігеріне сай еңбекке жеккен. 6-7 жасар бала соқаға көмекші болған, себу, арам шөбін жұлу, түптеу, т.б. еңбек түрлерін атқарған. Егінді суғарысқан.

	Қыста баланы əкесі тоғайға өзімен бірге апарып отын даярлауға үйреткен. Қыз баланы үйдің ішкі шаруашылығына іс тігуге, ас пісіруге, бала ұстауға бейімдеген. Балалар нанның құнын ерте білген. Тамақты даярлау мен сақтауға ұқыпты қарауға үйреткен. Нанды қадірлеуге үйретіп, оны жаман деп атамауды жадына сіңірген. Əр баланы əжесі мен атасы нанның қалдығын жерге түсірмеуге, оны қадірлеуге баулыған. Қайыршыға нанды қалай беруді үйреткен. Ауру, кемтар адамдарға қамқорлыққа балаларды кішкентайынан үйретіп баулыған. Отбасылық қарым-қатынаста ерлер басқа адамдар көзінше баламен ойнамауға, əйелімен қалжыңдаспауға əрекет жасаған. Бөтен адамдардың көзінше отбасы мүшелері бірыңғай əдептілік қарым-қатынас сақтап қатынасқан. Ата-аналары балаларын еңбексүйгіштікке, өткірлікке, шыншылдыққа, адалдыққа, кішіпейілділікке бейімдей тəрбиелеуге тырысқан. Ұрлық, қорқақтық, жалқаулық ір-əрекеттерден бойын аулақ ұстауға үйреткен. Шаруа адамдары үйіне құлып салмаған. Жалқаулар мен маскүнемдерді түзетіп, оларды жек көруге үйреткен. Адал еңбек адамдары ақылын ішпейді деп оларды қадір тұтқан.

	Христиандар семьясында балаларды жастайынан еңбекке тəрбиелеу ерекше орын алған. Баланың ер жетуі оның еңбекке қалай үйренуімен өлшенген. Бала тек еңбекте ғана ер жетіп, еңбекпен тəрбиеленгенде ғана өнегелі адам болады деп санаған. 6 жасар бала үй жұмысына үйреніп, сол жұмысқа ерлермен бірге қатысқанына қуанған.

	Мəселен, Н. Л. Некрасовтың «Крестьян балалары» атты поэмасында «кіп-кішкентай» баланың өз еңбегін мақтан тұтып кедейлігінен гөрі еңбек сүйгіштігін зор мақтаныш көрген. 10-12 жасар бала өзін маңызды еңбек адамы санайды. 16 жасар жеткіншек өзінің ата-анасымен бірдей еңбегін мақтаныш тұтады. Балалардың физикалық өсуіне зер салып, спорттың əр түріне икемді, бейімділігін мақтаныш тұтады. Спорттың түрлерін меңгеруде баланың бойында төзімділік жəне өжеттік қасиеттер пайда болады. Балалар ерте атқа мініп жарысу, аударыс, т.б. ат өнерін меңгеріп, шабандоз шебер болып өседі.

	Шаруалар отбасында ақыл-ой тəрбиесіне ерекше көңіл бөлу, кешкілікте бірлесіп кітап оқу, орыс соғыстары мен православиялық ұлттық ойындарды меңгеру дағдылары қалыптастырылған. Державин, Крылов, Пушкин, Лермонтов, Суриков, Есенин, Майковтар өмірін оқып үйренген.

	Отбасында балалар ұқыптылыққа үйретілген. Орыс балалары жұмасына бір рет ұқыптылыққа, еңбекке үйреніп, моншаға барар алдында іш киімдерін ауыстырып, шөп шабуға, егін оруға еңбекке аттанған.

	Сондай-ақ орыс балалары үлкенді сыйлауға бейім болды. Олар үшін «үлкен айтқанды мүлтіксіз орындау» заң саналған. Үлкені кім болса ол болсын, жасы үлкен аға, əке т.б. олардың айтқаны кішілерге заң. Көшеде өзінен үлкенге бас ию, халықтық дəстүр саналды. Ол дəстүрді бұзғандарға үлкендер айып салуға құқылы. Немесе əкесіне айтып баруды тапсыратын болған. Кешкілікте сол үйге барып баланың айтқан, айтпағанын тексеретін болған. Кешкілік үлкендер жиналып өткен-кеткенді, келешекті сөз еткен, ал жастар олардың əңгімесіне кіріспеген. Үлкендердің көзінше жастар темекі тартпаған. Қалай болса солай киінбеген. Əйелдер үлкендер алдында бас киімсіз жүрмеген. Мұрты өспегендер, сақалы шықпағандар арақ-шарап ішпеген. Ал үлкендер жəй күндері күндіз арақ ішпеген. Құрдастар арасында тəрбие мəселесі ерекше қойылған. Жастар құмар ойындармен əуестенбеген. Жастар түрлі жарыстарға қатынасып, крестьяндардың даңқын арттырған. Кешкісін орыс əндерін айтып, частушкалар жырлаған. Бұзықтық өте сирек болған. Деревняда ауыл өмірі қызып, толыққанды өмір кешкен.

	Жастар арасында діни тəрбие етек алған. Балаларға жастайынан құдайды жақтау, шындық өмірді жақтау, күнəдан пəк болу уағыздалған. Үстелде діни уағыз айтып асқа кірісетін болған. Діни мектептерде діни тəрбие етек алып, евангелді құптайтын болған.

	Діни пəктік, өмір заңы саналған. Мектепте діни оқу марапатталған. Шаруа балаларына діни тəрбие беру басты мақсат саналған. Орыс, украин, белорустардың ертегілерінде жастар үйі, «тоғайдағы үй», «даладағы үй» деген аттармен белгілі болған. Ол үйлердегі тəрбие елдің бəріне бірдей ортақ болды. Осы үйде үлкендер жас жеткіншектерді жеміс-жидек жинауға, аң аулауға, балық аулауға үйрету, үлкендердің өнегесін үйрену, ұлттық салт-дəстүрді дəріптеу орын алды. Жас балалар шешесінің бауырларынан үлгі алатын болған. Сондай-ақ баланың əкесі туған апаларынан өнеге үйренетін болды. Дядка өз балаларымен қоса, қарындастарының балаларын (жиендерін) тəрбиелейтін болды. Нағашы ағасы балаларға əрі ұстаз, əрі көмекші ағалық рөл атқарды. Бұл жағдайда бүкіл Индоеуропа тілді халықтарға əке деген сөз туыстықты емес, асыраушылық рөлге ие болды. Сондықтан халық педагогикасында «дядя» деген сөз тəрбиешінің рөлін атқарды. «Дядка қандай болса, (детка) балалар да сондай», «Добрый дядкадан – добрый бала шығады» деген мақалдар осы ойды аңғартады. В. И. Даль «Аналық» деген сөзге түсініктеме бере келіп, ол ананың даңқын шығару дейді. Жақсы бала ата-анасының атын əлемге танытады, ал жаман бала ата-анасын масқаралап жерге қаратады. Халық педагогикасы бала тəрбиесін ананың қартайғандағы қуанышымен немесе қайғысымен өлшейді. Баланың ата-ана алдындағы борышы халықтық мақал-мəтелдерде жақсы айтылған. Мəселен, «Жақсы тəрбие ата-ананы көркейтеді, жаман тəрбие жерге қаратып жер етеді», – дейді. Жаңа туған жас баланы анасы киіндіріп, жүк көрпеге орап, үй-ішінің отбасылық ұжымына үйретеді. Ер баланың жанына бір құралды қойып, бала осымен ойнап өссін, өскенде музыкант, шебер-ұста болсын деген тілек тілейді. Сондай-ақ қыз баланың алдына зығыр талшығын қояды. Ол қыз баланың жіп иіруші, өнерлі болуын армандау. Нағашылары арқылы балаға тəрбие беру орыс халқында ежелден өркендеген. Ол бертінгі феодалдық дəуірге дейін сақталған. Нағашылары балаға өз өнерінің бəрін үйретіп өнерлі етіп, тəрбиелеу орыс жұртының ежелгі дəстүрі. Орыста (передний мост заднему мосту подражает») «Алдыңғы дөңгелек қарап, артқы дөңгелек жүреді» деген мақал бар. Ол нағашы ағаға қарап, жиен өседі деген сөз. Үй тəрбиесі дегеніміз аталар мен əжелер тəрбиесі. Əке мен шеше үнемі ауыр еңбек түрімен айналысатын болғандықтан, бала көбінесе атасы мен əжесінің (нағашыларының) тəрбиесінде болады. Олар бала тəрбиесінің бағбандары. Өз немерелерінің жақсы азамат болып өсуіне үлес қосады. Қариялар ертегі, жұмбақ айтып, қол еңбегіне үйретіп білгендерін бала бойына дарытады.

	Үлкендер айтқан өнегелі істерді орнына келтіру, жалқау, еріншек болмау, елгезек, еңбексүйгіш болу немерелерге де үлкен өнеге.

	Немерелерге берілетін тəрбие ата-баба өнегелеріне байланысты болмақ. Ескі аңыз бойынша қариялар бойындағы жақсы қасиеттер жас нəрестеге жұғысты болуын ырымдар арқылы марапаттайды. Мəселен жас жұбайлар жаңа үйге ырымдап енгенде ең егде қарт ана пешке қарап былай дейді: «Құрметті Дедушка! Біздің жаңа үйге құт болып кіріңіз», деп пештің аузын ашады. Пешке «Домовой Дедушка!» деген ат содан берілген.

	Кумовство – туыстық жақындық. Туыстық жақындық қауымдық қоғамдағы бала тəрбиелеудің бір түрі болып саналды.

	Ол рулық қоғамның ыдырауы кезінде пайда болған жиендерді тəрбиелеудің мектебі болып саналды. Адамдардың өз маңайында туыстары болмаған кезде қыздан туған жиендерді туыс жасауды дəстүр санаған. Халық педагогикасында қыздан туған жиендерді асырап өз маңайында сақтады. Жиендерді асырап азамат ету, сол арқылы аумағын кеңейту көп ғасырлар бойы сақталып келе жатқан жақындықтың белгісі болып табылады. Христиан дінін сақтауда құда, құдағилар баланың кіндік əкесі ретінде тарихқа енген. Кіндік əке баланы крестке шоқындырғанда да əке орнын басатын құда, құдағилар болып саналады. Ол балаларды қан жағынан жақындастыратын қандас апалы, сіңлілердің балаларының жақындығы кум-кумовство немесе қыздан туған жиендер тұтастығы деп аталады.

	Туыстық бұл қатынастар жеткіншектерді өсіріп-тəрбиелеуде ерекше орын алған, кең жайылған құбылыс болып саналады. Жиендерді жөргекте бірге тəрбиелеп достастыру екі елдің де жақындығын күшейтуге əсер еткен. Жаугершілік заманда жиендер қаны бір туыс болып саналып, ортақ жауын бірге шабысқан. Жеңістерді бірге тойлаған. Өйткені апалы-сіңлілерден туғандар да туыс ретінде саналып, ақыл бірлігі – мақсат бірлігімен ұштасып, туыстықты күшейте түсуге себеп болған. Туыстық қатынас тəрбие мəселесінде де үлкен рөл атқарып, жастардың мақсат бірлігін туғызған. Достық қарым-қатынасты күшейтуде жиен туыстар қандас туыс болып саналып ерекше рөл атқарған. Этнографиялық материалдар көрсеткендей, апалы-сіңлілерден туған бөлелерді көктемдегі жаздың жадыраған көрінісімен теңестіреді.

	Мəселен, көктемде қыз тоғайды аралап жүріп келе жатып əдемі ақ қайыңға кез болады да, оны түрлі-түсті ленталармен əшекейлейді, содан кейін жіптің аяғын сақина құсап біріктіреді. Сөйтіп тұтас венок жасайды да оны ағашқа іліп кетеді. Ақ қайың түбіне хор айтушылар топтасып өлең айтады. Өлең аяқталған соң қыздар вальс арқылы өзара сүйісіп, апалы-сіңлілердің бір-біріне мəңгі достығын паш етеді. Əлгі венок ілген ақ қайың алғаш балапандап көктейді. Халық ұғымында құстардан, жəндіктерден қорғау ретінде қорғалатын ағаштағы шишканы айтады. Ол табиғатты қорғауда белгілі рөл атқарады. Табиғаттағы қаталдық белгілі жағдайда қылмысты туғызады. Мəселен, ағашқа шыққан без (шишка) тəртіптік қызмет атқарып, жəндіктерді үркітуші рөл атқарады. Табиғаттағы əр түрлі жағдайға байланысты, оның əдемілігі халық педагогикасындағы əдемі көріністің халықтық көрсеткіші ретіндегі бейнеде көрініс тапқан табиғи құбылысқа қызыға қарау балалардың бойында маңайдағы тірі организмге деген сүйіспеншілікті туғызады. Ал осы табиғаттағы құбылыс бала тəрбиесіне оң қызмет етеді.

	Əдептілік сөзі халық ұғымы бойынша əдептілік ережесін сақтаудың сыпайылық көрінісі болып саналады. В. И. Даль бұл сөздің халықтық түсініктемесі ретінде төмендегідей түсініктеме береді. Əдептілік – сыпайылық, қайырымды мінез, көзқарас немесе əдептілік – сыпайылық, сыпайылық тағы да сыпайылық.

	Əдептілік кеңестік қоғамдағы сыпайылықты сақтау, дөрекілік мінезден аулақ болу дегенді білдіреді. Ол дөрекілік деген ұғымға мүлде қарама-қарсы ұғым. Сыпайылық адамгершілік қасиеттерге қарама-қарсы, оның педагогикалық түсінігіне мүлде жат ұғым.

	Алғашқы рулық қоғам кезінде жаңа мораль пайда болған еді. Ол мүлде жаңа адам мінезін бейнелейтін қоғам болды. Оған мүлде жат болды.

	Дауыс тоны, сөйлеу манерасы сыпайылық мінез-құлық дағдысына негізделіп адамдарды осы дағдыға бейімдеу, тəрбиелеу көзделді. Мəселен, бір халықтық жиында Дальдың анасы баласына «поклон» деп сөз бастайды. Ондағы ойы өзінің баласының Дарюешка Никиточқа ұқсас екен деп ойлайды. Осыдан бастап балалар да, ата-аналар да В. И. Дальдің этикалық-моральдық стандартына сүйсініп, бəрі кішіпейілділік қарым-қатынасқа келеді.

	В. И. Даль өзінің халықтық-поэтикалық моральдық сөздігінде мынадай сыпайылықты ұсынады.

	«Сыпайы сөзді қолданудан тіл семіп қалмайды», «Басқаның үйінде де өзіңді дөрекі ұстамай, сыпайы ұста», «Айтарың жоқ болса, үндемеген артық».

	Мұндай балаларға арналған Владимир Мономахтың стандартты тəлімі көпке ортақ. Сыпайылық, аңғарымпаздық басқаларға əдеппен қарым-қатынас жасау X-XIII ғ.ғ. шығыс славяндар мен шетел саяхатшылары арасында болған орыстың той өткізу салттары құда түсуден басталған. Құдаласудан кейін де екі жақтың айнып кетуі ғажап емес. Бірақ ол қол алысып серттесуден кейін немесе қала жиынында жарияланғаннан кейін ол мүмкін болмай қалған. Ең алдымен қыздың үйінде жиын болады. Оны балалықпен қоштасуды (девичник) деп атайды. Қалыңдық өз құрдастарымен қош айтысып айырылысады. Солтүстік Ресейде қызыл лента байлап басына венок (гүл) киіп қоштасады. Ал оңтүстікте осындай рөлде ағаштың бұтағын əшекейлеп қойып, сонымен қоштасу өткізіледі. Солтүстікте қалыңдықтың той алдында шомылуы өтеді. Оны моншада құрдастары бірге тойлап шомылдырады.

	Той рəсімдері дін бойынша ерекше атап өтіледі. Оңтүстікте қалыңдық үйіне пар атты тарантасқа жегіп қызды жолдастарымен киіндіріп, арбаға тиеп алып шіркеуге қоңыраулатып əндетіп барады. Шіркеуде некесі қиылады. Осыдан кейін əркім өз үйлеріне қайтып оралады. Кешке қарай (қалыңдық) күйеу жігіт тобымен қыздың үйіне қалыңдықты əкетуге келеді. Қызды үйден шығарарда жасалатын шашу, т.б. ырымдар жасалады (постельный) төсектегі жол-жоралар ырымдалып болған соң қалыңдықты киіндіріп арбаға отырғызып, аруақтармен қош айтысуға апарады. Əдетте православия шіркеулері Əулие тройці күндерінен кейін өлгендермен қоштасу дəстүрі өтіледі. Бұл күнді ата-аналарға арналған (суббота) сембілік деп атайды. Өлгендерге тағзым жасап (панихида) еске түсіреді. Ол шіркеудің жұмысы болғандықтан тірілер өлі аруақтарға құрмет көрсетеді. Себебі бүкіл христиандардың дəстүрі бойынша өлгендердің алдынан өту тірілерге сауап саналған. Олардың түсінігінше өлі аруақ о дүниеде бəрін көріп, қошамет тұтады, жастар аруақ аттамай, аруақ алдында тізе бүгіп, тағзым етіп, рұқсат сұрауы керек делінген. Тірілердің өлгендерді құрмет тұтуы, рұқсат сұрауы қажет. Себебі аруақтар қолдаса, жас жұбайлардың жолы болады, бастарына бақыт қонады деп ырымдаған.

	Шіркеу өзін-өзі өлтіргендергекешірімжасамай оларды айыптаған. Өлгендерді тірі күніндегі істеген іс-əрекетіне қарай құрметтеген. Ол үшін жас жұбайлар өлгендердің басына барып түс кезінде өлгендердің басында тамақ ішкен. Екіншіден – өлгендерге арнап шіркеуде шырақ жаққан.

	Үшіншіден – қайыршыларға садақа үлестірген.

	Шіркеуде түстік тамақ ішу православия дінінде өлікті құрметтеу болып саналады. Христос адамдарды Мойсейдің заңы бойынша тамақ ішуден ада етіп, рұқсат берген. Христиан діні – тағам ішуге онша мəн бермейді. Бірақ тамақты тоя жеуді харам санаған. Сондай-ақ ішімдік ішуге тыйым салған.

	Ораза кезінде тағамдарды тоя ішпеу де дінде айтылған.

	Масленница мейрамы – XVI ғ. бері тойланып келеді. Ол шын мəнісінде көне славян дінінде көктемнің шығуын құрметтеуге арналған. Ол қысты əспеттеп шығарып салудың да құрметі болып есептеледі.

	Халық қыспен қоштасып құрметтеп шығарып салуды дəстүр деп есептеген. Бұл күндері үлкен-кішінің бəрі шана тебеді, қар атысады. Көктемді қарсы алуға даярланады. Дастарханға блинаны толтырып қояды. Жаздың келуін күтеді. Егіннің мол болуын, ақтың көп болуын тілейді. Қамыстан масленницаның бейнесін жасап жағады. Масленницаны айнала өлең айтып қысты шығарып салады. Масленницаны шанаға отырғызып таудан төмен жібереді. Сығандар да келіп өлең айтады.

	Масленница күнінің (аптаның əр күнінің) аты бар. Мəселен Понедельник – Встреча (кездесу) күні атанады. Ол күні балалар қардан тау тұрғызып, качеля орнатып қарсы алу алаңын даярлайды.

	Вторник – (сейсенбі) – əзілдесу күні. Таңертең ерте қыздар мен жастар сырғанақ маңында блины жеуге шақырылады. Осы жерде жастар өздеріне жар таңдауға кіріседі. Ал қыздар қарап тұрады. Екеуара шана тебу ұлттық өлеңмен өріледі.

	Сəрсенбі – тəтті тағам сүю. Бұл күні қайын ене өзінің күйеу баласын блины жеуге шақырады. Күйеу баламен бірге бүкіл туыстарды шақырады.

	Бейсенбі – ұзақ төртінші күн. Дырдулы өткінші күн.

	Көшеде еркектер тоқаштары мен шараптарын алып, шана мен шаңғы тебеді. Жұдырықтасып ойнайды. Белгілі бір жерге жиналып сыра ішеді, өлең айтады.

	Жұма – қайын ене күні. Күйеу бала өзінің енесін блинымен сыйлайды. Мұндайда бүкіл тұқымын қоса сыйлау дəстүр болған.

	Сембілік – қайын апасыныкіндегі отырыс. Қайын апа – күйеудің қарындасы. Ол туыстарының үйінде отырып, балаларды жинап, ақ қала соғып, үй жасайды да, кейін сол үй маңында қармен атыс ойны өтеді.

	Жексенбі – масленницаны шығарып салу күні. Бұл қоштасу күні деп аталады. Мейрамның соңғы күні масленницаны өртеп, оның күлін далаға шашады, ол келер егістікке тыңайтқыш шашу деп аталады.

	Бұл күні ағайын бір-біріне өкпе-назын кешіріседі, татуласады. Бір-бірінен кешірім сұрасады, бір-бірімен сүйіседі. Сөйтіп көңілкірін жуысып, ұлы мейрам пост алдында бір-бірімен күнəсіз, пəк күйінде қауышады. Оны жексембілік немесе күнəдан арылудың сүйікті күні деп атайды.

	Ораза (пост). Масленницадан кейін ұлы Ораза күні туады. Ораза алты аптаға созылады. Иисус Христостың туған күні Оразаға дəл келеді. Бұл күн жаздың шығуы деп есептеледі. Оразаға байланысты орыс тілінің үлкен сөздігінің иесі В. И. Даль былай дейді: «Шын Ораза əзірше артын қыса тұрар. Ұлы ораза аузын жаба тұрсын» (ол кезде тамақ ішуге рұқсат жоқ). Осымен байланысты мақал да пайда болған. «Бүкіл ораза ұстағандар ауыз бекітсе, бəріміз де ештемеге жарамаспыз» деген мəтел де бар. Ораза күндері христиандар белгілі бір тағамдарға ғана ауыз бекітіп, ораза тұтады. Ол тағамдар майсыз, құнарсыз тағамдар болып саналады. Ораза күндері христиандардың үстелінде төмендегі тағамдар болуға тиіс. Редька, бұршақ, іші бос пирог, кисель, капуста салған пирог, картофель, қуырған бұршақ, тарының, сұлының, гречканың кашасы, отқа көмген картоп, құлпынай, сəбіз, қызылша, т.б.



	Пасха (діни мейрам)



	Пасха күндері бір-бірімен сүйісіп, христиандар бір-біріне қызыл жұмыртқа сыйлайтын болған. Жұмыртқа өмірдің символы. Ол күні Иисус Христостар бір-біріне қызыл жұмыртқа сыйласқан. Қызыл жұмыртқа бізді қорғаушылардың қанының белгісі. Ол түс Иисус Христостың жеңісін бейнелейді.

	Ертедегі жазба деректерде сақталған мəліметтердегі орыс князьдарының мəліметтері бойынша князьдарға екі ат берілген. Бір ат княздық ат, ал екінші ат христиан діні бойынша берілген ат. (Мəселен Святослав – Михаил деп аталса, Ярослав – Георгий, Владимир – Василий деп аталады). Княздың туғанына 3-4 жыл толғанда олардың шашын алып, атқа мінгізгенде басқа ат қойылады. Кейде шаш орнына – чуб-кекіл қойылады. Осы дəстүр XIII ғ. ортасына дейін сақталған. Кішкене боярларды күтушілерді «сақтаушылар» атандырып, ерекше қамқор болған. Олар өздерінің кішкентай иелеріне ерекше қарап оларды оқуға, өнер түрлеріне, атысқа, қылыштасуға үйреткен. Осы князьдар ішінен кейін оқымыстылар, офицерлер шыққан. Орыс князьдары 15-17 жасында үйленіп, 11-12 жасар княгиняларға үйленген. Князьдар аңға шығып саяхат құрған. Сөйтіп княздар жақсы тəрбие көріп, атақты аристократтар болып өскен. Олар үнемі құдайға сыйынып, орыс офицерінің өмірін кешкен. Княздар өлгенде де, оларды ерекше құрметтеп қойған. Бейіт басына найзасын шаншып, өлгендерге қайыр, садақаны көп беріп, атақтап қойған. Мəселен, 1078 ж. өлген Изяслав князьдың өлімі туралы Киевтегі жадынамада ерекше жазылған некролог оның өмірі туралы мол мағлұмат береді. Князьдар соғыста өлсе, оны ерекше құрметпен қойған. Мысалы, Л.Н.Толстойдың «Соғыс жəне бейбітшілік» романында князь Балконскийдің ерлігі туралы жақсы суреттелген. Князьдарды күтушілер де аристократтық өмір кешкен. Мəселен, дружинниктер князьдардың күтушілері болған. Олар бір князь өлсе, оны арулап қойып, екінші бір князьға қызмет етуші – күтушілер болып өмір кешкен.





6.1.2. Дон казактарының халық педагогикасы




	Бұл педагогикалық білімнің, тəрбие бесігінің ғасырлар бойы ауыздан ауызға таралып, сақталып келе жатқан дəстүріндегі, балалар ойындары мен ойыншықтарындағы жиынтығы. Бүкіл халық шаруашылығындағы мəселелер – қазақтар қауымының қалалары мен станицаларында бүкіл əскери ортада, халықтық жиындарда əскери ортаның мүддесін қорғайтын мəселелер сөз болып келеді. Əскери жиындар ашық алаңда өтеді. Казактар бас киімдерін алып, ортаға дөңгелене отырып, ортаға есауылды шығарып, əскери атамандар əр түрлі мəселелерді талқылауға ұсынады. Бұл əскери жиынның ерекшелігі – толық тең құқықтық дəрежеде өтуі. Жиында əскери шен ерекше рөл ойнайды. Кез келген атаман өзінің ойындағысын айтып көпшілік талқылаған мəселеге тең құқықты азамат ретінде қатыса алатын болды.

	Казактардың – басқа қалалардағы жəне басқа ұлт өкілдерімен некелесуі де сирек құбылыс болып саналады. Алайда казактардың басқа қалалардағы казактармен əсіресе, Дон бойы, Терек жəне Астрахан казактарының өзара үйленуі əдеттегі құбылыс болып саналады.

	Əр казачествоның басында 3-4 казактар жанұясынан біріккен 20-30 адамнан тұратын (үлкен ата, ағалар) толық қанды отбасы мүшелер тобы құрылады. Олардың кіріс-шығысы, отбасылық табысы бір саналады. Олардың отбасылық заңы əйелдерге тең құқық беру. Басқа шаруаларға қарағанда казак отбасында жастар барлық құқыққа ие тең праволы азамат болып саналады.

	Бірлесе жер өңдеу, қолөнер кəсібі мен əскери тəртіпте де теңдік сақталады. Ұжымдық еңбек бірлігі, бір-біріне көмек беру, күш көлігіне жəне еңбек өніміне иелік жағынан да ортақ меншік үстемдік етеді.

	Казактар арасында демалысты өткізуінде де құқықтық тəртіп берік сақталады. Əр мейрамдар тең жарыс түрінде өтеді. Халықтық ойындар – жарыс түрінде ұйымдастырылады. Əскери істердің бəрі əскери əкімшіліктің қатысуымен өтіп отырады. Əсіресе əскери ат жарыстары тең құқықты сақтау дəрежесінде өтіп отырады. Дон казактары масленница сияқты діни мейрамдарда да қылыштарын жалаңдатып, аттарын ойнатып, атамандық өнерін көрсетіп өткізеді. Казак қауымының ең үлкен діни мейрамы Иисус Христостың туған күнін тойлау, жалпы əскери мейрам деп – əулиелер күні – əскери жабдықталу күнін атап өтіп отырған.

	Сондай-ақ аграрлы-календарлы мейрам ретінде масленницаны атап өтіп отыру дəстүрге айналған. Казак хор бірлестігін сақтауды құрмет тұтады. Əскери əндерді, əскери-тарихи батырлық өлеңдерді құрмет тұтады. Казачество атты əскері темекі тартуға онша көп үйір болмайды. Көптеген əскери дəстүрлер мен діни сенімдер ананы дəріптеуге арналған.

	Екіқабат аналар шіркеуге барғанда жан-жағына қарап байқап жүруді уағыздайды. Мəселен, екіқабат əйел шіркеуге барғанда елден бұрын шығуды топ арасында қысылып қалмауды уағыздаған. Сондай-ақ екіқабат əйел кіндік шеше болудан сақ болуы керек.

	Жас балаға 3 ай толғанша жаялығын көшеге (елге көрсетіп) ілмеуді уағыздаған. Ол нəрестені тіл-көзден сақтау үшін істелетін əрекет саналған. Баланың жаялығын далада түнге қалдырмау да нəрестені тіл-көзден сақтаудың жолы саналған. Баланың жаялығын қара мысық секіріп өтпеуін де қадағалаған. Бала ұйықтағанда оның бетіне айнаның жарығын түсірмеуді де көздеген. Айнаның жарығы балаға əсер етеді деп санаған. Бос бесікті тербетпеуді қадағалаған. Жас нəрестенің мойнына крест тағып қою да жын-шайтаннан сақтаудың амалы саналған.

	Казактар шоқындыруға үлкен мəн берген. Жас бала шоқынғанға дейін өлсе, онда оны үйдің босағасына, есіктің астына көметін болған. Шоқынған кресті суға салып крест батып кетсе, баланың өмірі ұзақ болады деп ырымдаған. Жас нəрестені үйдің алдыңғы бұрышына жатқызып, қой терісіне орап қоятын болған. Ол жас нəрестенің өмірі ұзақ болады деп ырымдаған.

	Жас нəрестені шоқындыру тойына көп адам шақырмауға тырысқан. Ол тіл көзден сақтаудың жолы деп саналған. Қызыл бұрышқа құда-құдағиларды, попты, бай туыстарымен ырымдап шақырады. Ол бала бай, бар болсын деп ырымдау. Осы жерде оларға аздап ішімдік беріп, тəттілермен шай беретін дəстүрлер бар. Жас баланы шомылдырар алдында бетін маймен сылайды. Ол баланың терісі жылтыр болсын деуді көздеу, баланың шашын тарап, кекілін бұрап, бас киімін кигізеді, түзу, биік болып өсуі үшін денесін де маймен сылайды.

	Казактардың тобында жастардың еңбексүйгіш болып өсуіне көңіл бөлген. Күйеудің еңбексүйгіштігін тексеру үшін оның атқа шабуын, күресін жəне балтамен іс істеуін сынаған. Қыздың да еңбексүйгіштігін құптаған.

	Қалыңдықтың құдықтан су əкелуін қадағалаған. Үй сыпыру, үй жинау, ас пісіру шеберліктерін сынайтын болған. Үстел жасап, қонақ күтуіне де сын көзбен қараған.

	Той жасау дəстүрлеріне де қатты көңіл бөлген. Жас əйелдің дастархан жасау, қонақ күту істерін сын көзден өткізген. Еркектер ішімдік іше отырып, жаңа түскен жас келіннің шаруаға икемдігін бақылап отырған.

	Орыстардың үйлену дəстүрі: тұрмыстық, заңдық жəне шіркеулік болып 3 түрге бөлінеді. Тұрмыстық салт-дəстүр келіннің шаруаға икемділігін сынау болса, заңдық отбасының беріктігін заңдастырады, ал шіркеулік отбасы беріктігін бекіту болып саналады. Отбасының заңды мүшесі болып қалыптасуы отбасылық бірлікпен бекітіледі.

	Дон бойында бұл заңдар берік орын алған. Семьяның айрылысуы деген Қазан төңкерісіне дейін осы өлкеде мүлде болмады десе де болады.

	Казактар жиын-тойға жиналып бір-бірін ортаға шақырып «менің əйелім бол», «менің күйеуім бол» деп халық алдында жариялағанымен, заңды үйлену рəсімдері шіркеуде заңдастырылады. Ол неке дəстүрі арқылы көпшілік көзінше іске асырылады.

	Казактардың тəрбиесінің негізі еңбекке негізделген. Қызбала бау-бақшада, үйдің ішкі тұрмысында үй шаруасына бейімділігін көрсетіп сыннан өтсе, ал ұл бала өгіз бен атты күту, ауыл шаруашылық жұмысына бейімділігін көрсетуі керек. Еңбек адамды шыңдайды. Еңбек күш сынауды, ептілікті, бейімділікті, қиындықты жеңе білуді көрсететін сынақ болып саналады. Еңбек байлықты, бақытты туғызып, өмірді нұрға бөлейді. Оның бəрі халықтық мақал-мəтелдерден көрініс тапқан. Мысалы, «Еңбекке қолың тисе, асқа аузың тиер», «Қолы білгеннің ерні қимылдайды», «Еңбек байлық, ал жалқаулық – жамандық».

	Казактарда ең қасиетті сезім Отанды сүю мен еңбекті сүюден басталады. Ол сезімде мақал-мəтелдерден орын алған. Мəселен, «Казактарда туған Отанынан сүйкімді ештеме жоқ», «Казактардың мақтанышы – Отан үшін өлу», т.б. Əскерге бірінші алынғандардың əскери антында ең бірінші: «Отанды көздің қарашығындай сақтау, өзіңді сақтаумен тең» деген қанатты сөз айтылады.

	Казактардың моральдық бейнесін айқындау үй құрлысын тұрғызумен байланысты бейнелеп берілген. Казактарда отбасы ең тəжірибелі ересек мүшелерінен тұрады. Оның ақылын тыңдап, айтқанын істеу үлкен абырой. Казачествоның антында мына сөз текке айтылмаса керек: «Ата-анаңды сыйлау – адамдық парызың».

	Дон казактарының үй болу жөніндегі қағидасында əркім өзінің арын сақтауы айтылған. Ол арды сақтау əрі қатал, əрі моральдық өмірдің ауыр сынынан сүрінбей өту.

	Балаларды ойыншықтармен алдандырған, өлеңмен оларға жақсы-жақсы тілектер айтылады. Бесік жыры жырланады. Ертегілер, аңыздар, жұмбақтар, санамақ ойындарының бəрінде де осы мəселелер сөз болады. Сондай-ақ ананың қыз баланы іс тігуге үйретуінде де əдептілік əліппесінен бастап тəрбиелеу көзделген. Еңбекпен, өнермен, өмірді оқып-біліп үйренумен қоса жеке бастың үлгісімен беріледі. Тəрбие мəселесінде халықтық мақал-мəтел басты рөл атқарады. Мəселен əскери міндетті өтеудің қиындығы. Жастарды жастайынан ерлікке баулу мақал-мəтелдерде басты рөл атқарған. Мəселен, «Бір войн он солдатты тəрбиелейді», «Казак төзімді болсаң, атаман боласың», «Қанша ізденсең де гүрілсіз өлім жоқ». Қайырымдылық пен қаталдық, ақылдылық пен ақылсыздық, қайғы мен қуаныш, адалдық пен жауыздық, күңірену мен күлкілік – бəрі халықтық ақыл-парасаттан тыс қалған емес, оның бəрінде баланы көре білуге, халықтық салт-дəстүрді бағалай білуге баулу көзделген.

	Дон бойындағы казактар арасындағы кең тараған ойын «майдан» деп аталатын шахмат ойыны. Содан станичный изба да майдан аталып ауылды аралайды, бес жасында атпен желіп жүреді жəне балалардың əскери маневріне қатысады.

	Қарттар бұлақ жағасында əңгімелесіп уақыт өткізеді. Олар ерекше жағдайда бұлақ басында серуен құруды, немерелерін атпен серуендетуді жақсы көрген. Немерелері атасымен бірге ұзақ уақыт ат баптау ісіне қатысқан. Жастар атасының көзінше еркелік жасамай үлкендердің айтқандарын мүлтіксіз орындаған. Егер немересі айтқанды орындамаса атасы қатаң жазалайтын болған.

	Əйелдер ерлерге бар жағынан жағымды көрінуге тырысқан. Егер де əйел əскери казакты көрсе, тар жерде оны өткізіп жіберуге тырысқан.

	Көшеде жəне халық жиналатын жерлерде жиналып мəжіліс құру казактарда əдет болған. Черкесскіде сондай тоғыз жер болған. Кружкамен бал ішіп, батырлық өлеңдер айтқан.

	Егер де жиындарда егес туса, онда шалдар қолма-қол тыныштандыратын болған. Таңертең ерте жапа шегушіге жиналып барып, кешірім сұрататын болған.

	Жиынның үлкендері казактарға ағайындықпен баз айтса, басқалары оны тыңдаған.

	Халық сайлаған атаманды тыңдау заң саналған.

	Казактар арасындағы салт-дəстүр бойынша адамгершілік қасиетті қастерлеу ерекше саналған.

	– Жақсылықты бойға жинау тек еңбекпен келеді.

	– Тонау, талау, кісі өлтірушілерді казактардың шешімімен ғана өлімге кесуге болады.

	– Өмірде тура жүру – адам өмірінің заңы.

	– Барлық казактар бала тəрбиесіне жауапты.





6.1.3. Дон бойындағы армяндардың этнопедагогикалық көзқарастары




	Дон казактарының мəдени жəне тəрбие дəстүрі Дон бойындағы армяндардың тəрбиесіне ұқсас келеді.

	XIX ғ. аяғында Нахичеван армяндары казактарға тұрмысқа шыға беретін болған. Əскери канцелярияда казак сословиесінен шыққан армяндарды əскер қатарына алу туралы сұраныс болған. 1915-16 ж.ж. ерекше көзге түскен казактар арасынан армяндарды кездестіруге болады. Олардың да мойнында крест пен медальдары бар.

	Дон бойындағы Нахичеванида көрнекті тарихшы-нахичевандық П. П. Филевский өмір сүрген. Ол армян семьясының өмірі жайында 1868-1870 жылдары былай дейді:

	«Армяндар арасында патриархалдық өмір ерекше болды. Əйелдер семьяда тұйық болып өсті. Олар балға барғанда əдемі киінеді, өздерін еркектерден бөлек ұстауды жақсы көрді жəне олармен шаруашылық жайында ғана əңгіме қозғайды» дейді. Бүгінгі армян семьялары туралы сөз қозғағанда, олардың іштей бірліктегі бейнесін көруге болады. Бүгінгі семья үшін, олар онша көп болмағанымен олардың семьялық бірлігінің күштілігін байқауға болады, олар бір-бірін моральдық жəне материалдық жағынан қолдап отырады, кішілерінің білім алуын қалайды. Олар демалыстарын семья мүшелері арасында өткізгенді жақсы көреді. Армянның селолық тұрғындары, өз семья мүшелерінің санына шек қоюды білмейді, бəрі бір шатыр астында жалпыға ортақ бірыңғай семьялы бюджетпен өмір сүруді заң санайды. Сондықтан семья құрамында тура туыстық қатынаспен есептегенде бөлінбей (əке-шеше, балалар, ата, əже, аға, іні) бəрі бір ортақ бірлікте есептеледі. Бірақ олар ағалы-інілер, апалы-қарындастар бөлек-бөлек тұрып өз беттерінше өмір сүріп, өздерінің отбасылық бюджетімен жеке-жеке күн көреді. Олардың бөлек-бөлек өмір сүруін бір аталы семья деуге болады. 1988 ж. желтоқсанда Порпон-Спитак ауданындағы Арменияда жер сілкінісі болғанда, бірде-бір бала ата-анасын жоғалтпады, жетім қалған да емес жəне бір бала детдомға алынбаған. Жетім қалғандарды туыстары асырап алған.

	Ер жеткен балалар, өз беттерімен бөлек тұрса да өздерінің еңбекке жарамайтын ата-аналарына моральдық жəне материалдық көмек беріп тұрады. Отбасылық мəселелерді бірге шешеді. Демалыстарды бірге өткізеді. Əжелер мен аталар немерелерін бағып күтуге көмектеседі. Армян əйелдері ерлерімен бірдей қызмет етіп, бірге кіріс кіргізеді. Əйелдер ерлермен бірдей отбасылық бюджетті құрауға үлес қосады. Сөйтіп экономикалық өз бетімен өмір сүру олардың күйеулеріне бағыныштылықтан құтқарады. Яғни əйелдердің ерлермен бірдей тең құқықты ретінде сезінуіне мүмкіндік туғызылған. Ерлер əйелдерімен ақылдасып, кеңесе қызмет етеді. Олардың пікірлерімен тең құқықты семья мүшесі ретінде санасуына тура келеді.

	Əйелдердің тең құқықтық дəрежесін сезінуі олардың өзіндік сезімдік ерекшеліктерін туғызып, тең праволы азамат екендігіне бар жағынан көзін жеткізеді. Əйел отбасында барлық дəстүрді сақтауға, тең құқықты азамат ретінде өзін сезінуге праволы деп есептелінеді. Этнографтардың айқындауы бойынша ерлі-зайыптылар арасында 4 түрлі жағдайға байланысты рұқсат етілмейтін кездері болған.

	Ол ерлі-зайыптылар арасында, əйелі мен күйеуінің туыстары арасындағы дау шарларда, əке-шешелері мен балалары арасындағы дау-жанжалдарда, күйеу мен əйелінің туыстары арасындағы дау-жанжалдарда. Мұндайда отбасы мүшелерінің өзара жанжалдасуы, əсіресе əйелдің күйеуінің туыстарымен сыйласпауы, немесе ерлі-зайыптылардың жанжалы бала тəрбиесіне кері əсер етеді. Армян отбасыларында əке мен баланың қарым-қатынасы əкеге ерекше əсер етеді. Себебі əке семья үлкендерінің көзінше баласын қолына алуға, онымен ойнауға да рұқсат етпейді.

	Армян отбасында ұлбалаға əкенің қамқорлығы қажет-ақ. Бірақ ата-ана үлкендердің көзінше өз баласына қожалық ете алмайтын болған. Сондай-ақ ұл баланы əкесі қамқорлыққа алып ерекше құрметпен қатынас жасаған. Сондықтан да халықта «Бір соқыр ұл жеті дені сау қыздан артық» деген мəтел бар.

	Қалыңдықтың бірінші баласының ұл болуын қалаған. Егер ұл туса, анасы күйеуінің туыстарының көзіне батыл қарап, əкесіне «Біреу болса да бірегей ұл болды» деп қуанышын білдіретін болған. Бүгінгі армян отбасында ұл баланың дүниеге келуін үлкен қуанышпен атап өтеді. Əкелері ұлбала дүниеге келсе, ізбасарым дүниеге келді деп ерекше той жасайды. Бірінші ұл баланың дүниеге келуі еңбек адамдарына үлкен қуаныш əкеледі. Себебі олар ата-ананың сүйеніші саналған. Оларға екі бөлек тəрбие берген. Отбасында ұл мен қыз болса, ұлдарға қыз баланың қорғаны, сүйеніші болуды үнемі ескертіп отырған. Ал қыздарға ұлға қамқоршы болуын санасына сіңірген.

	Армян отбасында баланы жастайынан еңбекке тəрбиелеуге ерекше көңіл бөлген. 4-6 жасар ұл бала əкесіне ауыл шаруашылығына көмектесуге қолғабыс тигізген. Ал қызбаланы үй шаруасына бейімдей тəрбиелеген. Қыздарды ас пісіруге, бала бағуға тəрбиелеп үйреткен. Ұл балаларға сырттағы жұмыстарды үйретіп, сонымен бірге үйдің ішкі жұмысына да үйреткен. Сөйтіп ұлбала мен қызбала арасындағы айырмашылықты жоюға тырысқан.

	Отбасында баланы оқуға үйреткен. Ертеде білім беруге онша көңіл бөлінбей қолөнеріне үйренуге баулыған. Ал бүгінде арнаулы білім беруге баса көңіл бөлінетін болды.

	Армян отбасында бүгінде жастардың бір-бірін еркін сүюі марапатталған. Бүгінде отбасы құруда ата-ана шешуші рөл атқармайды, жастардың өзара бір-бірін сүюі басты рөл атқарады. Бұрын отбасы құруда ата-ана басты рөл атқаратын еді. Бүгінгі армян семьяларында дəстүр болып қалыптасқан үш нəрсе бар. Өзара келісім, неке қию жəне салтанатты той өткізу берік сақталады. Той өткізу салтанаты кей жерлерде 2-3 күнге созылады. Құда түсу формалды сипатқа ие. Бірақ ол міндетті болып саналады. Баланың туған күнін тойлау ана перзентханадан шыққаннан кейін бірнеше күннен соң тойланады. Баланың əке-шешесі, туыстары, көршілері сыйлықтарын əкеп, баланың ата-аналарын құттықтайды. Əдетте шашуға кəмпит, балаға көйлек т.б. əкеледі. Бүгінде баланы шоқындыру ескерілмейді. Баланың тек туған күнін атап өту міндетті болып саналады.





6.1.4. Көшпелі сығандардың той дəстүрі




	Көшпелі сығандарда XIX ғ. аяғы мен XX ғ. басында отбасылық той дəстүр болып саналған. Алайда оларда семья құру əдетте үлкен өзгеріс саналған. Себебі көшіп-қонып жүріп үйлену экономикалық жағынан семьяның тұрақты болуын талап еткен. Семья басы ақылды, тəжірибелі еркек болуы керек делінген. Ерлердің патриархалдық рөлі семьяға да əсер етіп ер адам семья басы саналған. Ол семьяны билеуші, əмірші ретінде билік құрған. Ерге тиген жас əйел маңайындағы еркектермен қатаң тəртіп сақтауы міндеттелген. Тобыр ішінде əйел өзін еркін ұстаған. Қыз бала өз орнын сақтауға тиіс болған. Қария əйелдер тобырларда ерекше құрметке ие болған. Топ ішінде үлкенге құрмет көрсетілсе, ал оның ішінде ерлерге құрмет ерекше саналған.

	Сығандарда семья беріктігі сақталған. Өзара бір-бірімен бəсекелестік құпталмаған. Бір тобырдағылар əйелдері ерлеріне бағынса, ерлері үлкендеріне бағынған. Оларда айырылысу деген өте сирек болған. Ерлердің жұмысы маусымдық жұмыс саналған. Күнделікті тапқан табысты əйелі еріне əкеп беретін болған. Əйел таңертең ерте табыс табуға кетеді. Олар күніне бір-ақ уақыт бірігіп тамақтанған. Тамақты анасы жұмыстан қайтқанда ғана ішеді. Бірігіп тамақ ішу сығандарда заң саналған. Ол бірліктің, теңдіктің белгісі саналған. Бірлесе тамақтану ертеден келе жатқан дəстүр. Мəселен, ерлі-зайыптылар бірлесіп тамақ ішпесе айырылысқан болып саналады. Оларға тамаққа келмеген сығанның көңілінде қаяу бар, өкпелі жан саналады. Немесе ол хозяйканың тазалығына күмəн келтіруші болып саналады.

	Мейрамдарда еркектер мен əйелдер екі бөлек жиналып бас қосып сайрандайды.





6.1.5. Осетиндердің тойлары




	Осетиндердің тойлары көптеген қызықты əзілмен өтеді. Қонақтар жастарға сүйіспеншілік, бақыт тілеумен өтеді. Тойды даярлау, өткізу кездерінде осетиндер басқа кавказдықтар сияқты той-жиынға ұзақ даярланады жəне салтанатты түрде, ұлттық ерекшелігімен өтеді.

	Жас жігіт семья құруға даярлығын білдіріп құдалық сөйлесуге кісі жібереді. Олар үш адам болып барады. Үшеуінің біреуі жақсы көретін көршісі болуға тиіс. Қыздың əке-шешесі олардың келуін күтіп, даярланады. Құдалардың келуін күтіп алушылардың құрметінен байқауға болады. Екінші тостан кейін қонақтардың үлкені келген жұмысын айтады. Қыздың əке-шешесі жастардың көңіл-күйін білсе де білмеген болып келісіп, қонаққа кімдерді шақыратыны жайында, қай күні, қалай өткізетіні келісіледі. Құдаға соятын өгізшені əкеледі, өгізшенің басы, мойны асылып əкелінеді. Жасы үлкен біреу бастың құлағын үш жерден тіледі.

	Бірнеше күннен кейін күйеу жігіт жолдастарымен қыздың үйіне келеді. Бұл келу той болардан бірнеше апта бұрын ешкімге сездірмей келеді. Күйеу жігіт қалыңдыққа жүзігін береді. Түн ортасына дейін ішімдікпен өткізеді. Бірақ күйеу жігіт қалыңдықтың үйінде қалуға тиісті емес.

	Той болатын күні қалыңдықты əкететін жігіттің үйінде үстел жасалып, құдайға құлшылық жасалады. Құдайдан келін оң аяқпен келсін деген тілек тілейді. Себебі бұл күні жақсылық пен жамандық қатар жүреді. Өлеңдерін музыкалатып той арбасы қыздың үйіне тоқтайды. Қыздың үйінің үлкені қарсы алып, құдайға құлшылық айтып, оларды үйге шақырады. Үстелге шақырып, Құран оқылады. Осетиндерде ғасырлар бойғы дəстүр сақталған. Əркім өз орнына отырады. Қашан, кімнен кейін жəне қалай сөйлейтіні жайында хабардар болады. Тойды тамада өткізеді. Үстелге сойылған өгізшенің шекесі жəне үш пирог қойылады.

	Қалыңдық киініп дайын отырады. Бірақ қалыңдықты киіндірген əйел немесе «шофер» қалыңдыққа ақша беріп үстелге əкеледі. Қыз өз үйін біржолата тастап шығуға бел байлап, Құран оқып, машинаға мінеді. Қыз жігіттің үйіне табалдырық аттарда оң аяғымен аттап, үйге үш рет бас иіп сəлем жасайды. Музыкамен қызды жігіттің үйіне енгізіп би билейді. Біраз уақыттан кейін шофер мен оның жолдасы қалыңдықты үйге енгізеді. Фатаны екінші күні шешеді.

	Ертеде той болатын күні қыз өз үйінде болуға тиісті емес болған. Қыз екі-үш күн бұрын шофер жігіттікінде болады. Ол қыздың ағасының үйінде болуы саналады. 2-3 күн өткен соң қызды өз үйіне əкеліп кіргізеді. Ал бүгінде күйеуді қалыңдыққа бір күн бұрын əкеледі. Оны шофер күйеудің 2-3 жолдасымен іске асырады.





6.1.6. Немістердің қыз айттыру тойлары




	Ал протестант-немістерде қызды айттыру тойларының мазмұны бай, тəрбиелік мəні зор болып өтеді.

	Жас жігіт қызға сөз айтады. Қыз жігіттің келуі жайында əке-шешесіне хабарлайды. Күйеуді қарсы алуға даярлық басталады. Жігіт екі жолдасымен түн ішінде (бүгінде күндіз де) аттанып шығады. Үй иесі түк білмегенсіп үйге енгізеді де неге келгенін сұрайды. Құдалық сөйлесуге əдетте күйеу жігіт жағынан 2-3 кісіні шақырады. Олар əкесі, ағасы жəне үлкен ағасы болады. Олар дəстүрді жақсы білетін адамдар болып саналады. Құда əңгімені бірден бастамайды. Соңғы жаңалықтар айтылып, əр нəрсені сөз қылады. Ақыры құдалар өзара сөйлесіп: «Біз естідік сіздерде сатылатын тайынша бар көрінеді. Сол тайыншаны сатып алсақ деп келдік» дейді. Қыздың əкесі «Бізде ешқандай тайынша жоқ. Біз ештеме сатпаймыз» деп жауап береді. Біраз керілдесіп, саудаласқан соң жігіт жағы «Бізде жігіт, Сізде қыз. Олар бір-бірін сүйеді, үйленгісі келеді. Біз сіздің қызға құдалық түсуге келдік» дегенді айтады.

	Қыздың əкесі «Ештеңе шықпайды: ол əлі жас, əлі бір жыл тұра тұрады» дейді.

	Қыздың шешесі жылап, «қызым əлі жас, ештеңе де істей алмайды, өзінің нанын өзі таба алмайды», – дейді. Құда жағы енесін мақтап, баланы іске үйретеді деп мадақтайды. «Ерте құда түскеннен ешкім өлген жоқ» дейді. Сөйтіп бірінші күні келісімге келе алмай тарасады. Екінші күні құдалар құдағиды иліктіреді. Шешесі: «Егер де қыз өзі қарсы болмаса біз қарсы емеспіз» дегенді айтады.

	Осы кезде қыз екінші үйде жолдастарымен отырады. Əке-шешесінің келісімін алғаннан кейін жастарды үйге шақырады. Құда екеуің қатар тұрып қол алысыңдар дейді. Құда бір-бірімен қол алысып сүйісіңдер» дейді. Өстіп екі құданың келісімін қостап қос ауыз мылтық атылады. Қыз «Бүгіннен бастап мен сіздің қызыңызбын. Ал сіздер менің əке-шешемсіздер – папа, мама» дейді.

	XIX ғ. екінші жартысында Повольжье бойында құдалық түскеннен кейін екі жақтың келісімі болған соң қалыңдық күйеуден бас орамал алып, оны əкесіне беретін болған. Қалыңдық сыйлық немесе ақша алатын болған. Бірнеше күннен кейін қыздың əке-шешесі қалыңдық пен күйеуді шақырып қол ұстастырады. Күйеу қызға сыйлық беріп, əке-шешесіне ақшалай сыйлық береді. Құда, құдағилар қол алысып құдайы құда, құдағи болады. Осы күннен бастап құдалық шешіледі. Егер жігіт алмайтын болып айныса, екі есе айып төлейді. Ата-ананың қызға ақша төлеуі ескі əдет заңы болып саналады. Кейде жігіт қалыңдыққа жүзік беріп тұрып, «Екеуміздің сүйіспеншілігіміз мəңгілік болсын! Осы сақина сияқты мəңгілік айнала берсін!» – деп серттеседі.

	Той өткізу екі жастың қосылуын мақұлдаумен бірге, екі жастың махаббатын көпшілік қауым алдында қошаметтеу. Ол жастардың да, қариялардың да өмірде бір-ақ рет кездесетін қуанышты марапаттаудың эталоны сияқты болып көрінетін ерекше құбылыс болып саналады.





6.1.7. Чуваштардың үйлену тойлары




	Чуваштар да басқа христиан халықтары сияқты үйленуге ерекше мəн береді.

	Чуваштықтар арасында бүгінде шешемен сөзге келісіп, өз үйінен хабар, ошарсыз жоғалып кететіндер де кездесетін болды. Бірақ қызын анасы күні бүгінге дейін таба алмай зар илеуде. Жиырма жылдан кейін қыз үйін қайта тапқан. Қыз өзінің ауылдастары мен анасынан кешірім сұраған. Қыз өзі туған үйді, өзі өскен ортаны қиып кете алмаған. Қыздың айтуынша жиырма жыл бойы қыздың ары күнəсін кешірмеген. Түнде қорқынышты түс көрумен болған. Туған үйі, туған семьясы чуваш халқының мақалында айтылғандай: «Туған үйден тысқары ешқандай бақыт жоқ», «Өмірде туыстан артық ештеңе жоқ», «Екі адам – қоспақ, жеті адам үлкен семья», «Үйдегі тыныштық жүректегі тыныштық».

	Тіпті чуваш халқының фольклорында айтылатын осы зор байлық ғасырлар бойы семьяның əлемдік əдемі бейнесін көзге елестетеді.

	Чуваш халқының педагогикасында айтылатын отбасының осы нұры əр адамның сезімінен мəңгі өшпес жылу тапқан.

	Ата-ананың отбасының шуағы əр баланың жүрегіне Отан деген үлкен сезімді оятуға себепкер болатын өмірдің мəні екені түсінікті. Бүгінгі жастарда осы жарқын болашақтың жетімсіздігі сезіліп тұрғандай. Ата-аналармен күнделікті қырым-қатынастың өзі құрдас-жеткіншектерге аса қымбат, баға жетпес құндылық болып саналады. Оны чуваш халқының фольклорынан айқын байқауға болады.

	«Əкеңді тыңдағың келмесе, анда-санда палачты тыңдауың керек», «Мейрімді əке ұлына жамандық тілемейді», «Баласы жыласа – шешесі қиналады», «Ана өзі ішпеуге бар, бірақ барын баласына береді», «Əкесі мен шешесін құрметтегенді көргенде, қиналмай-ақ өлуге болады», «Бақыт ата-анаңды сыйлаудан туады», т.б. У. Мур, Б. М. Бим-Бад, Г. Н. Волков, т.б. халықтық мақал-мəтелдер этнопедагогикалық тəрбиенің моделі дейді. Чуваш халқының бай фольклоры этнопедагогикалық ақпараттың керемет көрінісі болып саналады. Этнопедагог-зерттеуші ғалым Э.И.Сокольникова айтқандай чуваш халқының аса бай жəне терең мəнді мақал-мəтелдері гармониялық тəрбиенің эписистемалық аксиологиялық аспектідегі тамаша көрінісі болып саналады.

	Чуваш халқының рухани-адамгершілік құндылықтары ретінде еңбексүйгіштік, көздеген мақсатқа жетпей қоймаушылық, коллективизм, əділдік, адалдық т.б. адами жоғары қасиеттердің марапатталуы арқылы гуманистік тəрбие беруде басты рөл атқарып отырған бүгінгі күнде тəрбиенің түп қазығы адамзаттық гуманизмді жастар бойына дарыту басты міндет болып отыр.





7.1.1. Мұсылмандық тəрбиенің дəстүрлері




	Мұсылман халықтарының əлденеше мыңжылдық тарихы өзіндік моральді туғызды. Ол жалпы адамзаттық құндылық негізінде пайда болған мəдениет үлгісі еді. Ол Отансүйгіштікті, ерлікті, батырлықты, еңбексүйгіштікті, семья құрудағы жауапкершілікті, гуманизмді, ізгілікті, адамдар арасындағы достық пен бірлікті уағыздауғаарналған адамдық қасиеттерді туғызған еді. Мұсылмандар өмірі шариғат заңы бойынша реттеледі. Ол діни-этикалық заңдар бойынша реттеледі. Бірыңғай мұсылман заңдары бойынша намыс деген түсінікпен реттеледі. Намыс мұсылман елдеріндегі халық педагогикасы бойынша мораль сөзінің синонимі. Мұсылман семьясында бірнеше ұрпақ өкілдерін қамтитын немесе бірнеше тұқымды қамтитын əлеуметтік рөлге ие категория. Бұл бірлестікте інілердің ағаны, үлкендердің кішіні өзара сыйлауы, туыстық бірлестікке негізделе құрылады. Олардың өзара əлеуметтік атқарушылық қызметі əртүрлі: алдыңғы ұрпақтың соңғы ұрпаққа қамқорлығына, соңғы ұрпақтың алдыңғы ұрпақты аға тұтып сыйлауына, өзара туыстыққа, бауырмалдыққа негізделеді. Ол екі ұрпақтың моральдық жəне материалдық қарым-қатынасына, өзара туыстық бірлестікке құрылады. Сөйтіп туыстық көпвекторлық əлеуметтік функция аға ұрпаққа үлкен жауапкершілік артады. Аға ұрпақ, бауырмал, туысшыл, қамқоршы, ізгі жүректі болуы тиіс. Соған сай ініде де ізеттілік, ілтипаттылық қасиет пайда болады. Ол ағалы-інілілердің өзара туыстық қарым-қатынасын күшейтуге себеп болады. Сөйтіп туыстар арасында өзара сыйласым, үлкенді сыйлау адамгершілік қасиеттің басты өнегесіне айналады. Бұл қарым-қатынас халықтық мақал-мəтелдерден өшпес орын алған. Мəселен халық мақалдарындағы «Кімде-кім үлкенді сыйламаса, оның ұяты жоқ», «Үлкенді сыйламасаң, сыйлата алмаған өзің кінəлісің», «Кімде-кім туысын сыйламаса, балалары да сені сондай сыйлайды», «Үлкенді қалай құрметтесең, өзіңнен кейінгі де сені солай құрметтейді».

	Халық педагогикасында адамгершілік тəрбиесінің міндеттеріне ерекше көңіл бөлінеді. Дұрыс этикалық түсініктемесіз өлімді түсіну, оған гуманистік көзбен қарау мүмкін емес. Өлім əр адамның басына қайғы, қасірет əкеледі. Қайғыны ағайын туыс, көпшілік болып бөліседі. Ағайын арасында қайғы ортақ, қуаныш ортақ деп қарайды. Өлім тірілер арасына қайғы əкеледі. Қайғыға ортақтас болмау хайуандық. Қазақта «қайғы ортақ, қаза ортақ», – деген сөз бар. Ағайын туыстар өлгенде адамдар бір-бірімен жақындасып, қайғыға ортақтас болады. Қазаны бірге көтеріп, ренішке ортақтас болу халықтық заң. Мəселен, əлденеше жыл өзара араздасып жүрген Құнанбай мен Бөжей арасы татуласып, Құнанбай Бөжей өлгенде бата жасап, құлынды бие, он шақты қойды батаға Бөжейдікіне апарады. Тірі кездегі өкпе, назды өлгенде ұмытады. Ол бұл өмірде ешкім мəңгі емес. Ешкім бұл өмірден ештеңе алып кетпейді, жиған-терген, қуаныш-қайғы бəрі артта қалады да тірілер өлгендерге кешіріммен қарайды.

	Балалар алдында өмірдің өшкені көзге көрініп, өткенге өкінішпен қарау, өлгендердің тірі күніндегі іс-əрекетіне кешірім жасау үлкен-кішіге парыз саналған. Қарияларға жастардың қамқорлығы, қариялардың кешірімді болуы, өткенді ұмытуға себепкер болған. Балалар үшін өлгендерді арулап жуу, өлгелі жатқанда кешірім сұрасу шариғат заңы саналған. Жиналған халық əйелдердің дауыс айтып жылауын естіген. Қарашайларда əйелдер ғана жылайтын болған. Ал адыгейлерде əйелдерге қосылып еркектер де жылайтын болған. Дəстүр бойынша еркек əйелін жоқтамаған. Ал əке мен шеше жас баланы жоқтап жыламаған. Өлеңші-дауыс айтушы немесе кəсіби дауыс айтушылар өлікті жоқтап өлең айтқан. Онда өлген адамның тірі кезіндегі маңайындағыларға істеген жақсылықтары жыр болған.

	Ислам дінінде өлгендерге жаназа оқу ерекше саналған. Өлікті ақыреттеп жуып, кілемге салып, көлденең қойып, баласы, інісі, т.б. етжақындарының бірінен молда өліктің тірі күнінде біреулерге берешегі болса төлеуін мойнына алдырып барып, жаназа оқыған. Адам өлуге таяғанда, ағайын-туыстарын жинап, кешу алысатын болған. Өлгеннен кейін мына ритуалдар жасалады. Өлікті жуу, киімдерін жақын адамдарына, сүйегін жуғандарға беру, өлікті арнап мешітте немесе үйде Құран оқу. Өлікті носилкаға салып, немесе өлікті жууға арналған астауға салып денесін жуғаннан кейін, 20 метр ақыретке орап, кілемге салып жаназа оқылған соң мəйітті бейітке апарып жерлейді. Жерлеуде немесе үйден шығаруда атақты ел билеген адамдарға арнап қаралы митинг өткізеді. Онда сол адамның халыққа тигізген пайдасы жайында айтылады. Осыдан кейін Құран оқылып мəйітті көрге көмеді. Мұсылмандарда өлген адамның үші, жетісі, қырқы, жылында Құран оқылып, ас беріледі. Соғыста өлгендерді арулап қоймайды. Киімімен көме салады. Ал əскери адам өлгенде үйінен бейітке дейін үш рет тоқтап, əскери салют береді. Ол жуынгер жолдастарымен қоштасу. Бейітте мұсылмандарға арнап Құран оқылады. Əр бейітке қатысушылар үш күректен мəйітке топырақ салады. Мəйітке Құран бағыштаған соң өлікті жерлеуге қатысқандар түгелімен асқа қатысады.

	Күн батып бара жатқанда өлікке арнап Құран оқылады. Ол өліктің күнəсін кешіруді Алладан өтініп сұрау. Осындай өлікке Құран оқу 3 күн бойы тəңертең оқылады.

	Солтүстік Кавказда – Осетияда, Кабардин-Балкарда, Дағыстанда, Шешенстан мен Ингушетияда өліктер қаласы бар. Бейітке ескерткіш қою əр халықта бар. Архитектуралық əсемдікпен бейітті тұрғызу, басына ай орнату мұсылман елінің заңы саналады. Өлікті құрметтеу барлық халыққа ортақ ритуал. Бейіттерді дұрыстап еске түсіру əр елде əртүрлі. Мəселен Прибалтика, Кавказ, Орта Азия елдерінде ескерткіш орнату дəстүр саналған. XIV ғ. Ахмет Иассауи мавзолейін ерекше салтанатпен тұрғызып құрмет еткен. Осындай ерекше ескерткіштер Қозы Көрпеш-Баянның, Айша бибінің, Алаша ханның, Мəшһүр Жүсіптің, Абай мен Шəкерім мавзолейлері ерекше əсемдігімен көзге түседі.

	Тау халықтарында өлгендер жайында балалармен əңгімелесу дəстүрі бар. Ол дəстүр бойынша өлгендердің жақсы қасиеттері жайында балалары жақсылап əңгімелеп берсе, үлкендер оларға ризалығын білдіріп рахмет айтады. Сол арқылы жастарды аруақтардың жақсы қасиеттерімен тəрбиелеу өнеге саналған. Жəне тау халқы бейіттерді қастерлеуге ерекше көңіл бөлген. Мəселен Тблиси қаласындағы тау басында 14 жасар музыкант қыздың бейіті ақ мрамормен көмкеріліп, бір жағы сынбайтын қалың əйнекпен қапталған. Қыздың скрипкасы қабырғада ілулі тұр. Мəйіттің жанында үстел, оның үстінде 5 литрлік шарап құйылған банкы, үстел үстінде алма, стақан тұр. Кісі отыратын орындық, келгендер алма жеп, шарап ішіп скрипкашы қызға мінəжат жасайды. Күндіз-түні жарық жанып тұр. Бұл біреудің жалғыз музыкант қызы болса керек.

	«Осы бейітке қанша ақша жұмсалды?» деп сұрағанымызда, күзетші аз ойланып, бұрынғы ақшамен (1980 ж.) 31 миллион, Ал қазіргіше 31 миллиард сом болуы мүмкін.

	Мұндай халықтық тамаша ескерткіштер Қырым, Кавказ, Орта Азия, Қазақстан жерінде көптеп кездеседі.

	Таулықтарда этнопедагогика тарихи-климатқа, географиялық жағдайларға байланысты өзіндік көркемдік ерекшелігімен, эстетикалық сұлулықты сақтай отырып, ерекше жасалған кереметтер. Ол, біріншіден, өлгендерге құрмет болып саналса, екіншіден, бүкіл халықтық мəдениеттің көркем туындысы болып саналады.

	Мұсылман халықтарының халық педагогикасының көркемдік көрінісі ауыз əдебиеті үлгілерінен де кең орын алған. Мəселен, Дағыстан халқының мынадай халықтық мəдени мұрасы бар. Онда:

	– Рухани даму үшін білімнің молдығы жəне адамды əлеуметтік жағынан асқақтату керек.

	– Ерте берілген адамгершілік тəрбиесі, ол бала жастан нəрестенің анасы мен үлкендерге жасалатын құрметтен көрінеді.

	– Туыстық дəстүрді құрмет тұту жастардың үлкендерге деген құрметінен көрінеді.

	– Еңбексүйгіштік қасиет жəне баланы жастайынан еңбекке тəрбиелеу халықтың қолөнер үлгілерінен көрініс табады т.б.

	Табиғатты сүю, тірі ағзаға сүйіспеншілікпен қарау, құстарға, жəндіктерге гумманистік көзқарас адамды ізгілікке тəрбиелейді. Оны Дағыстан халқының халықтық дəстүрінен байқауға болады. Мəселен:

	– Ағаштың қабығына зиян келтірме, ол оның жауыннан қорғайтын киімі.

	– Ақ қайыңның шырынын жинама, ол ағашқа зиян, қайың шырынының тамшысы – оның қайғылы көз жасы.

	– Даланың тағы аңдары мен құстарын аулап үйіңе əкелме.

	– Құстың ұясына жақын келме, оны бұзба, тоғайда айқайлама.





7.1.2. Дағыстандықтардың тəрбие дəстүрлері




	Дағыстан халқының табиғатты қорғауы ерекше болып саналады. Авар отбасындағы өмірде қашаннан бір бөлмесінде (80-100 м3 ) ағаш ыдысқа салынған өнімдер мен шаруашылық материалдары орналасады. Олардың үйі əдетте 1-4 этажды болып келеді. Əр этажға жеке-жеке енесің. Бір этажы қонақ күтуге, қонақтарды қарсы алуға арналады.

	Дəстүрлі отбасылық форма оларда шағын болады. Оларда бір тұқымнан өрбігендер бірге тұрып жатады. Отбасылық қарым-қатынас шариғат нормалары бойынша реттеледі. Бірақ семьяда үйдің ішкі шаруашылығын реттеуде əйел басты рөл атқарады.

	Еркектер бос уақыттарын нарты ойынын ойнауға, жəне ойынның əскери-спорттық түрлерімен шұғылдануға бөледі (күрес, жүгіру, тас лақтыру, бəйге, жигитовкаға қатысу, т.б.).

	Еркектердің одағы – бірнеше күндік арақсыз жиын өткізу. Қоғамдық өмір бір-біріне өзара көмекке негізделген, қонақ болу, үлкендердің əдет-ғұрпы – үлкенді сыйлау, этикалық қарым-қатынас болып саналады. Оларда мұсылмандыққа дейінгі əдет сақталған. Табиғатты аялау, аспан əлемін, киелі жерлерді құрметтеу, жаңбыр шақыру, аурулардан сақтану, көз тиюден сақтану т.б. Оларда неке мəселесі – қалың беріп, құда түсуге негізделген. Қызды жастай күйеуге беру, бесіктен құда болу дəстүрлері сақталған. Қалың мал төлеу жоқ. Той дəстүрлері бірнеше күнге созылады, оған бүкіл село қатысады. Аварлар ескі «əдет заңын» берік сақтаған.





7.1.3. Лезгиндердің той дəстүрлері




	Лезгиндер мен аварлардың той жасау дəстүрлері бір-біріне ұқсас болып келеді. Лезгиндерде жас жұбайлардың тұрмыс құруы жаңа семьяның үй болуынан, шаруашылығын басқаруынан басталады. Олар алғашқы баланың дүниеге келуін атап өтеді, əсіресе ұл баланың қуанышы ерекше аталып өтеді. Əкесі оны мылтық атумен хабарлап, қой сойып, той жасайды. XI ғасырға дейін құмықтарда ағайын-туысты жинап тұқым (туыс) тойын жасау өріс алған. Тұқымға əке жағынан туыстар ғана енді, оған үшінші ұрпақтан бергілер кіреді.

	Əдетте олар 100-150 адамды қамтиды. Туыстық қатынас ерекше өрбіген. Сондай-ақ құда-құдағилар да туыс болып саналады. Ағайын-туыс болып мəжіліс құрып, еркектерді жинайды.





7.1.4. Құмықтардың семья құру дəстүрлері




	Құмықтарда аз отбасылар типі көп. Бірақ құда жекжаттарымен 30-40 адамдардың басы біріккен отбасы жиі кездеседі. Семья басы тəжірибелі қариялар болып келеді. Семья құру немесе айырылысу құмықтарда шариғат заңы бойынша іске асады. Некеге 15-16 жастан отырады. Қалыңдыққа қалың мал төлейді. Онан басқа күйеудің үй иесі өлген немесе айрылысқан кезде əйелі мен баласын тіршілік етуге қабілеттік жағдайға жеткізетін қаржысы болуы керек. Некелесу салтанатты жағдайда өтеді. Тойды бүкіл селоны шақырып, құрметпен өткізеді. Қалыңдық ағайындарының үйінде болады. Онда да той салтанатты өтеді. Бірақ шағын мөлшерде өтеді.

	Əйел бала тапқаннан кейін жас нəрестені ерекше күтуі керек. Бірақ бөтен адамдар көзінше баланы еркелетіп өбектемеуі тиіс. Қыз бала мен ұл бала тəрбиесі екі бөлек іске асырылған. Ұл балаға жастайынан ел қорғаны болу, ағайын-туыстарын жаудан қорғау, үйдің түздегі жұмыстарына берік болу, мал шаруашылығымен шұғылдану мəселелері сіңірілсе, ал қыз балаларға үлкен-кішіге қайырымды, ізгі жүректі, үй шаруасына берік болу, баланы дұрыс тəрбиелеу сіңірлген.

	Құмықтардың діни наным-сенімінде мұсылмандық дəстүр берік сақталған. Олар семьяда еркектің жеке басына баса орын береді. Ерлер отбасы саналып, мəселенің көбін еркек шешетін болған. Еркек шаңырақ иесі, от иесі саналған. Егерде семья жаңа үйге көшсе бұрынғы үйден от алып кіру еркекке тапсырылған. Қыз тұрмысқа шыққанда қызға төсек-орын жасаумен бірге əке үйінен от алып шығып лампаны жағу дəстүрі сақталған. Құмықтардың əдеті бойынша əйел от иесі саналған. Ал қарғыстың үлкені «Сенің ошағыңның күлі шашылсын» деп қарғау саналған. Оттан аттамау, отты құдірет санаудың белгісі болып саналған.

	Құмықтар діни мейрам күндері аса мол қонақасы беріп, бір-біріне қонаққа барысып, бір-біріне сыйлықтар берісіп, бір-бірін құрмет тұтқан. Алғашқы егістікке шыққан күнді, алғаш қар жауған күнді немесе көктемнің келуін, егістің аяқталуын, қырықтықтың аяқталуын, шөп шабуды тойлап өткізу дəстүр саналған. Ритуалдық іс-əрекеттерді тойлап өту кезінде жаңбыр жауса, күн шықса оны жақсыға жорып «найзағайдың күркіреуін де тілеген. Осы кездерде кешкілік жиындар өткізіліп құрмет жасалған. Оны дағыстандықтар «годекен» (жылдың жақсылық жиыны) деп атаған.





7.1.5. Лактардың неке қию дəстүрлері




	Лак отбасында неке жасы 14-16 жас саналған (ұл балаларда 16-18 жас). Осы жаста неке қию дəстүрі сақталған. Үйлену тойы əдетте 3 күнге созылады. Тойдың аяғы неке қиюмен аяқталады. Ол жігіт пен қыздың жүзік алмасуы (аш лаххан) болады. Осы кезде жігіт тойға даярланып, қаржы шығынын жинауға кіріседі. Қыз жігітке құрбысымен бірігіп, жігіттің жіберген костюмдік материалынан оған костюм тігеді. Жігіттің туыстары қызға арнап сыйлықтар əкеледі. Қалыңдықтың қолын, шашын қынамен бояйды. Осыдан кейін би болады. Қыз бір жұма бойы үйден шықпайды. Той болар алдында молданың қатысуымен неке қиылып, күйеу жолдастарымен, ал қалыңдық құрбыларымен туыстарды аралайды.

	Кешке той басталарда би басталады. Күйеу жолдасымен құрметті қонақ ретінде биге қатыспай отырады. Қалыңдық бетін жауып, əдемі той көйлегін киіп, жолдасымен залға келіп кіріп, күйеудің қасына отырады. Факел жағылып күйеу жігіттен түрлі сыйлықтар талап етіледі. Жігіттің шешесі басқа туыстарымен келіп қызды көріп, көрімдік береді. Жігіт пен қызға арнап шашу шашады. Ол ұл-қыздарың көп болсын деген ырым. Үйге қалыңдықпен бірге əйелдер ере келіп жігіттің шешесі қалыңдықты балмен қарсы алады. Қалыңдыққа айна береді.

	Қалыңдық өз бетін айнадан көріп қуанады. Күйеу тамақ алып, тəттіден ауыз тиіп, екеуін оңаша қалдырады. Келесі күні қыз бен жігітті туыстары ертіп сыйлықтарын береді. Бірнеше күннен кейін қалыңдық қыздармен суға барып су əкеледі. Суды төкпей əкелуі керек. Бірінші əкелген суынан күйеудің ауыз тиюі керек. Лактарда жаңа жылды атап өту дəстүрі бар. Ол дəстүр бойынша костер жағып сол оттан əркімнің қорғануы керек. Салт бойынша қою ботқа даярлап, пелменді жұмыртқамен қосып жеу арқылы қыздар ұйқылы ояу отырып, бал ашысқан. Жастар осы түнгі отырыста отырып бал ашуды əдет санаған. Осы мерекенің кейбір элементі күні бүгінге дейін сақталған.

	Көктемде егіс науқаны кезінде бірінші борозданың мейрамы басталады. Жер жырту кезіндегі осы көріністі қайталап балалар жерді қармен араластыра отқа лақтырып, артынша бəйге ұйымдастырып, осы көріністі қайталаған. Бұл ойын-сауық Кавказдағы мұсылман халықтарының 22 Наурызды қарсы алу тойы болып саналады. Сондай-ақ Ораза айы түрікше ауыз бекіту. Ораза кезінде мұсылмандар күн шықпай Намаз оқып тамақ ішеді де, күн бата Намаз оқып ауыз ашады. Тамақ ішу тек түнде ғана іске асырылады. Ауыз бекітуден əлсіз қариялар ғана босатылады. Сондай-ақ ауру, екі қабат əйелдер, бала емізетін əйелдер босатылады. Жас балалар босатылады. Жол жүрушілер мен солдаттар соғыс кезінде болса босатылады. Ауыз бекіту дəлелді себептермен Ораза кезінде бұзылса, кейін сол күндерді толтыруы керек. Ораза мейрамының алдында бір күн қалғанға дейін 30 күн ұстайды.

	Құрбан айт Құдайға құлшылық жасап мал сойып, елге үлестіретін күн. Ораза ұстау өте ертеден келе жатқан діни мейрам. Ол Исламнан бұрын да арабтар арасына тараған. Егін шықпай, халық ашаршылыққа ұшыраған кезде ерте пайда болған. Кейін ол діни рəсімге айналып ислам дінінің нанымына айналып кеткен.

	Кабардиндердің салт-дəстүрі бойынша ежелгі дəстүрлі билер үйленбеген жастар арасында билейтін болған.

	Кабардин-балкарлардың осы адамгершілік-эстетикалық билері «тау əдеті» бойынша орындалып келген.





7.1.6. Қарашайлардың ұлттық өнері




	Қарашай халқы баланың физикалық жəне ақыл-ойын дамытуда халықтық билерге ерекше көңіл бөлген. Қарашай, адыгей, абхаз, ноғай халықтары жастарды тəрбиелеудің бір жолы би өнерінде деп білген.

	Жастарды би өнерімен тəрбиелеу таухалықтарының жақсы дəстүрі саналған. Олар бокал шарапты төңкере салып «Біздің достығымыз таудан да берік болсын» деп билеп ала жөнелген. Қарашайлықтар қауымдастықпен күрес жүргізіп келді. Олардағы халықтық тəрбие негізіне əйелдердің ізгілігі, ақылдылығы, ерлі-зайыптылардың бір-біріне адалдығы, əйелдің нəзіктігі, еңбексүйгіштігі мен өрлігі, бала тəрбиелеудегі аналық қамқорлығы өзекті орын алды.

	Бүгінгі еркектердің ең негізгі ерекшелігі халық педагогикасында көрсетілгендей оларға тəн физикалық даму, рухани байлық, адамды сүю, ақылдылық пен еңбексүйгіштік қасиет. Семья балаларға этномəдениеттің осы қасиеттерін ана тілі арқылы олардың бойына сіңірді.

	Қарашайлардың халық педагогикасына тəн гумандық əдіс баланың бойына жастайынан қайрымдылық қасиетті сіңіруді көздеу болып саналған. Ата-ананың бала бойына жастайынан сіңіретін осы қасиеті баланың өзін-өзі тəрбиелеуі бойынша айғай, шу, ақырып-бақырусыз, баланың жеке бастық қасиетін төмендетпей жетесіне жеткізген. Халық бала бойына қаталдық қасиетті сіңіру оны қатайтпайды, қайта қара жүрек жауыз етіп тəрбиелейді деп қараған.





7.1.7. Балкарлардың неке қию дəстүрлері




	Балкарларда асты орынсыз пайдалану қателік деп түсінген. Үстел басында белгілі тəртіп сақталған. Ең алдымен асты үй иесі ішуі керек, одан кейін ер балалар ішуі тиіс. Одан кейін жас қыздар тамақтануы тиіс. Балалар үлкендерден бөлек жеке ішуі тиіс. Қызбаланы анасы тəрбиелеген. Ал ұлдарды 5-6 жастан бастап ерлер тəрбиелеген. Ұлбала көбінесе əкемен бірге болған. Балалар аталарының тəрбиесінде болған. Балқарлар ата жолымен кабардиндердің жəне княздардың балаларын тəрбиелеген.

	Неке жеті атаға дейін туыстар арасында іске асыруға болмайтын табиғи заң саналған. Сондай-ақ некелесу əлеуметтік-экономикалық жағдайларға да байланысты іске асырылған. Адат заңы (арабша дəстүр əр елдің қағазға жазылмаған тұрмыстық заңы) ру-тайпа араларында берік сақталған. Оны бұзуға жол бермеген. Ол заң бойынша 7 атаға дейін адамдар бір-біріне туыс саналып, олардың өзара қан араласуына тыйым салынған. Адат заңы үлкендерді сыйлау, оларға бағыну, олардың қоғамдағы азаматтық нормаларды бақылауына құқық беру заңдары сақталған. Сондай-ақ мүлік бөлісу заңдары да некемен байланысты іске асқан. Адат заңы алғашқыда этностық қарым-қатынасты реттеу заңы болып есептеліп ру, тайпа аралық, семьялық қарым-қатынасты саяси-экономикалық жəне құқықтық тұрғыда реттейтін ру ішілік заңдар жинағы болып саналған.

	Оны дін заңдарымен бекітіп, шешетін болған. Табу – дінді бұзу əрекеті, рулық қарым-қатынас заңдары бойынша берік сақталып, ол діни заң ретінде де сақталған. Ол ата-аналар беделіне, қоғамдық пікірге, халықтың тарихи есте сақтау заңдарына негізделген. Бірақ исламды насихаттайтын халықтар арасындағы заңдарда бірізділік жоқ. Оны Кавказ мұсылмандары мен Поволжья жəне Орал маңындағы мұсылман заңдарындағы айырмашылықтардан байқауға болады.





7.1.8. Татарлардың семья құру дəстүрлері




	Татар семьялары əрқашанда патриархалдық принципке негізделген. Татарлар арасында некелесу негізінен құда түсу арқылы шешілген. Алайда, бірлі-жарым қалыңдықтың қашып кетіп қосылуы көзделеді.

	Той салттарында татарларда басқа мұсылмандардан айырмашылық шамалы. Қалыңдық айттыру кезінде екі жақ та қыздың қалың малы мен жасауы жөнінде өзара келісімге келеді. Негізгі той салттары да жастардың қатысуынсыз қыздың үйінде өткізілетін болған. Жастар қалың мал төленгенше өзара қарым-қатынас жасамайды. Қалың мал төлегеннен кейін аптасына бір рет бейсенбі (четверг) күндері қатынасуға рұқсат етілген. Бірақ қыз жігіттің үйіне алғаш баласы туғанға дейін бармай түрлі салттарды сақтаған. Қазан татарларында некелесу заңдары бойынша алғашқы бала туғанша қыз əке-шешесінің үйінде болған. Олар ерлі-зайыптыларды екі бөлек, екі бөлмеде ұстаған. Тойда ішімдік ішілмеген.

	Мұсылман мейрамдары татарларда міндетті түрде көпшілікке ортақ болып өткен. Солардың ең бастылары:

	- Құрбан айтта – айттыққа мал сою міндетті саналған.

	- Ораза айтта – міндетті түрде 30 күн Ораза ұстау.

	- Мəуліт күні – Мұхаммедтің туған күнін атап өту.

	Оларда бұл церемония халықтың көзінше, ашық түрде мешітте өткізіледі. Кейін үйде семья мүшелері бірлесіп атап өтеді.

	Кавказдықтар оны Құрбан-байрам деп атайды.

	Құрбан-байрам мал сойып, құдайға құлшылық ету. Ол исламдардың ерекше мейрамы саналады. Ол айдың 10 күні, 30 күн ораза ұстағаннан кейін 3-4 күн халықтың Меккеге баруы тоқтағаннан кейін болатын мейрам. Бұл мейрамның тарихы библияның мазмұнымен байланысты патриарх Абрамның өзінің ұлы Ибрагимді құдай жолына құрбандыққа шалуымен байланысты аңыздан туған.

	Ертедегі башкирлер семьясында бала көп болған. Бай башқұрлар 2-3 əйел алған. Қыз балаға жастайынан құда түсу рəсімі сақталған. Бірақ олар қалың мал төлеуден босатылған. Кейде олардың өзара келісімімен іске асқан.

	Құда түсу салты бойынша оларда қалыңдықты тығып қою дəстүрі сақталған. Той болатын күні қалыңдық үшін тартыс туады. Қай жеңгені қалыңдықты тартып əкетеді. Кейде өзара келісім бойынша да алып кететін болған. Башкирлердің заңы бойынша үлкенді сыйлау құрмет саналған. Үлкеннің сөзі басқаларға заң саналған.

	Оларда халықтық мейрамдар көктем-жаз айларында болған.

	– Карғатой (грачинский праздник) бұл мейрамға қатысушылар қарғалар ұшып келген соң – балалар мен əйелдер бір-бірін сыйлап қамшы береді, жаяу жарыс ұйымдастырылады, кашаның қалдығын тас үстіне құстарға жем ретінде қалдырып «қарғалар жесін, жыл жемісті болсын, ал өмір баянды болсын!» дейтін тілектер айтылады.

	– Сабан той – көктемгі егін басталар кезде болатын мейрам. Ол кезде ел бие сойып, немесе бірнеше қой сойып қонақ шақырып, түрлі спорт ойындарын өткізеді. Бейітке барып Құран оқумен мереке аяқталады.

	– Жиын – жаз айларында болатын мейрам. Сауда-саттық жасалады. Құда түседі, жəрмеңке болады.

	– Тілек – Құдайдан жаңбыр тілеу, ол құрғақшылық жылында болады. Құдайға арнап мал сойып, елге еті мен сорпасын үлестіріп тілек тілейді. Осы тілек бойынша жаңбыр жауып, ел қуанышқа бөленеді.





7.1.9. Ингуштердің қонақжайлық дəстүрлері




	Қонақжайлық дəстүр ингуштерде ерекше орын алған. Қонақтардан діни сеніміне, ұлтына қарамай, демалысына, жатар орынға ақы алмаған.

	Ингуштердің орта ғасырлық діни сенімдері тотемдік формада сақталған. Ол бойынша əртүрлі магиялық күштер, семьялық-рулық культтар жамандықтан сақтаушылық наным-сенімдер етек алған. Ол үйде үй иесі кімнің де болса өмірін қорғауға жауапты саналған. Вайнах заңы бойынша қонақтың өмірін сақтауды үй иесі əрқашан да өз міндетіне алған. Ингуш семьясы қонағы үйінен аттанып кеткенше жауапкершілікті терең сезініп, қонағын қорғап өткен. Шешен-ингуштердің бай ауыз əдебиеті бар. Тек бір ғана шешендердің ауыз əдебиеті үлгісінде батырлық жырлар көп. Шешен-ингуштер мифологиялық өлең-жырлармен жастарды ерлікке баулитын ертегі, батырлық-эпикалық жырлар, мақал-мəтелдер шығарып, жастарды ерлікке тəрбиелеген. Шешен-ингуштердің батырлық аңыздары осетин, дагей, қарашай, балқарларда да жиі кездеседі. Князьдықтарда жиі марапатталатын эпикалық жыр – Илья туралы жыр. Ол жөнінде Н.Ф.Яковлев «Кавказ халықтарының ауыз əдебиеті батырлары əлемдік фольклордың үлгісі саналады» деп аса жоғары баға берген. Шешендер мен ингуштердің тарихи-батырлық жырларында қоғамның əртүрлі жағдайлары суреттеледі. Оларды тақырыбы жəне конфиктілері жағынан төмендегіше циклдерге бөлуге болады:

	– Патриоттық жырлар (халық пен жаулар арасындағы шайқастар).

	– Əлеуметтік теңсіздік жайында (таптық қайшылыққа арналған).

	– Əскери жорықтарға арналған өлең-жырлар (ру, тайпалар арасындағы қақтығыстар).

	– Тұрмыстық өлең-жырлар (семьялық конфликтілер).

	Қышлақтар арасындағы көршілердің өзара қырғи қабақ соғыстары, əскери жорықтары немесе олардан қорғануы жайында түрлі өлең-жырларды шығарды. Шешен-ингуштердің батырлық жырлары жастарды ерлікке баулып, батырлардың ерлік қылмыс-əрекеттері таулықтар арасында күшті жағдай туғызып, жастарды ерлікке тəрбиелеудің үлгісін көрсетті. Кейбір өлең-жыр батырлармен қоса, олардың сенімді серіктеріне арналып, достық, бірлік үшін жасаған əрекеттерін марапаттауға арналған. Тарихи өлең, жырларда халық батырларын марапаттауға ерекше мəн берген. Шешен-ингуштері эстетикалық идеалдармен бірге халықтық батырлардың ерлік істері біріктірген. Мəселен, оларда қонақжайлық дəстүр бірлігі ерекше сақталған. Немесе ағайын адамдарды мылтық айырбастау достығы жақындастырған. Достық қарым-қатынас ұрпақтан-ұрпаққа берілген.

	1999 ж. маусым айында Ингушетияның президенті Руслан Аушев 4 əйел алуға дейін рұқсат еткен Указға қол қойды. Указды шығарудың себебі елде демографиялық жағдайды жақсарту көзделген. Ол осетин-ингуштердің Кавказ соғысында көп еркектің шығын болуымен байланысты туындаған.

	Ислам көп əйел алуды қуаттайтын дін. Иудей-хасандар да көп əйел алуды материалдық жағдаймен байланыстырады.





7.1.10. Шешендердің семья құру дəстүрлері




	Шешендер семья құруға ерекше мəн береді. Олардың отбасылық тұрмыстық заңдары бойынша жақын адамдардың отбасы құруға бірнеше тыйымдары бар. Ол ерлер мен əйелдер арасындағы, күйеу бала мен əйелдің туыстары арасындағы, келіншек пен күйеудің туыстары арасындағы, жас балалар арасындағы туыстық қарым-қатынасты сақтауға негізделген.

	Шешендерде еңбек тəрбиесіне ерекше көңіл бөледі. Шешендердің халық педагогикасында «көріпкел əулиелерге» ерекше көңіл бөлінеді. Халық емшілері халықтық ем-домға ерекше көңіл бөлген.

	Шешендер арасында кісі өлтіру жазасы сирек қолданылған. Шешендердің əйелдері семьяда өздерін еркін сезінген. Күйеуге тиген əйелдер өздерін еркін ұстаған. Еркектерді жас күнінен қатаң моральдық бейнеде тəрбиелеген. Əйелдерге үстемдік жасау, зорлау, кісі өлтіру деген болмаған. Екі еркек əйелге таласып төбелесіп жатса, əйел орамалын екеуінің арасына тастаса төбелес тыйылатын болған.





7.1.11. Адыгейлердің үлкенді сыйлау дəстүрлері




	Адыгство. Адыге Хамза – Адыге халқының ауызша ескерткіш жыры. Ол сол халықтың ертедегі өмірге көзқарасы туралы моральдық бейнесін көрсетеді. Адыгейлердің моральдық тəртібі бойынша:

	1. Үлкенді сыйлау үлкендердің ақылдылығы мен əділдігіне бас ию болып саналады. Ол үлкендерді құрмет тұтуға негізделген. Адыгейлер үлкенге құрмет жасауды, олардың ақыл-парасатымен санасуды ерекше құрмет санаған.

	2. Адыгейлердің еркекке құрмет көрсетуі, олардың алдында ұстамдылық пен көсемдік ерекше көрініске ие. Олар тайпа, ру ақсақалдары құрметті саналады. Жастар бүкіл бір рудың ақсақалдарына бағынады. Ақсақал өлсе бүкіл ру аза тұтып, қайғы жұтады. Ол бүкіл бір рудың балаларына өнеге.

	– Ақсақал əйелді өзі таңдайды. Ақсақал алған əйел сол руға үлгі. Ол үйдің береке-бірлігін сақтайды. Бар балаға ақылшы-кеңесші болады.

	– Балалар үлкендерді сыйлауы тиіс. Балалар үлкее келе өз беттерінше қарияларға көмектеседі.

	– «Адыге Хамзе» заңы бойынша адыгейлердің арын сақтау белгілі жағдайға байланысты құрметтеледі. Ар үшін өмірді де қиюға болады.

	– Мақсат. Адам өзінің тұрмыс халін жақсарту үшін адамдық, адамгершілік жолындағы күреске дайын екенін көрсетеді. Адамдарды теріс жолдардан, ұрланған байлықтан сақтандырады. Ол əр адамның өз арын басқалардан қорғауға үйретеді.

	– Талант. Ол Құдайдың берген ерекше қасиеті. Ол адамды адалдыққа, пəктікке тəрбиелейді.

	– Қайырымдылық пен ашкөздік. Адамға ақыл-парасат берілген.

	Ол ізгілік пен жауыздықты айыра білу үшін қажет. Адам ізгілікті жасап, ол үшін рахмет айтуды қажет етеді. Жауыздықты ауыздықтау үшін адам бойында ізгілік қасиет мол болуы керек.

	– Өлімнен əрқашанда қашып құтыла алмайсың. Өлім əркімнің бет пердесін ашады. Сондықтан əркім өз бейнесін басқалармен салыстыра қарауы керек. Адыге заңына сүйенуі тиіс.

	– Жер. Əр Адыге өз жерін бар күш-жігерімен қорғауы керек. Ол жерге сырттан келгендерді бейбіт жолмен қарсы алу керек.

	– Əскери жұмыс. Адыге үшін əскери міндетті өтеу заң саналған.

	Əскери іс ешуақытта кəсіп емес, табиғи өмір сүру үшін қажет.

	– Үй жəне қонақ. Үй қонақ күтуге арналған. Адыге заңы бойынша үйді қорғау – ол өз өміріңді қорғау болып саналады.

	Исламды қабылдамас бұрын Адыгейлердің этикеті қоғамдық жəне жеке бас өмірін қорғаудың нəтижесі болып саналды. Күні бүгінге дейін де идеологиялық, т.б. ерекшеліктерге қарамастан солай болып келеді.

	XVIII-XIX ғ.ғ. Еуропаның оқымыстылары жəне саяхатшылары адыгейлік этиканы Германиядағы, Франциядағы жəне Жапониядағы рыцарлық этикетпен салыстырып, теңестірген. XIX ғ. ағылшын Дж Болл «Мен көріп білгендей черкастардан көп халықта жоқ табиғатынан сыпайы халықты көрген емеспін» дейді. Лондоннан «Таймс» газетінің корреспонденті Логвард «Жер жүзінің бірде-бір елінде мұндай жайбарақат жəне бағалауға тұрарлық халықты көрген емеспін» дейді.

	Адыгейлер тəрбиеге өте үлкен көңіл бөлген. Өте қарапайым, төзімді жəне мейірбанды халық. Ерлердің жеке басын қадірлеп тіпті өзінің жекебастық ерекшелігін көрсетуге ұмтылмайтын халық. Адыгейлерге жекебастық кішіпейілділік тəн. Олар өзінің қарсыластарын кемсітуді қажет санамаған. Тіпті дөрекілік көрсетуді баласына да қолданбаған халық.

	Адыгейлердің этикеті бойынша басқалардың намысын қорлауды ешбір қажет санамаған. Оларға ыңғайсыздық туғызудан да аштықты, қиындықты көтере отырып, тіпті жауына да кішіпейіл болуды, жəйі келсе дұшпанына да көмек көрсетуді қажет санаған өте мейірбан халық.





7.1.12. Черкестердің тұрмыстық дəстүрлері




	Черкестер тағамды тарта ішетін халық. Олар аштық туралы басқалар алдында ауыз ашқан емес. Тамақты талғап ішу жəне мөлшерден асыра ішпеу олардың табиғатына жазылған тəртіп.

	Неке тəртібі де оларда берік сақталған. Некені бұзушылар мүлде кездеспейді. Бір фамилиялас адамдардың некелесуіне тыйым салынған. Емшектестердің де бір-бірімен неке құруына тыйым салынған. Некелесу заңы бойынша жігіттің жақындары қалың мал төлегеннен кейін ғана некелесуге рұқсат етіледі.

	Черкестер ислам жəне христиан дінінің тəртіптерін бірдейсақтауға міндетті болған. Черкестер күн күркірегенде Құдайға құлшылық айтып, ұста дүкеніне тығылатын болған. Құдай ұсталарды құдірет тұтады деп ұққан. Олар қоғамдаса да, ру, тайпалық бірлестік арқылы да дін рəсімдерін орындайды. Кейін келе абстрактілік бір Құдайға табынып, исламның діни дəстүрлеріне басымдық рөл берген. Рулық қарым-қатынас оларда ерекше дамыған, князьдың ұлдары тек князьдың қыздарына ғана үйленетін болған. Ал некесіз туылғандар еш уақытта ата дəулетінен енші ала алмаған.

	Жас азамат үйленгісі келсе, ол өзінің пікірін туыстары мен достарына айтады. Олар жиналып ат, мылтық, өгіз, т.б. күш-көліктерін жинап береді. Мүлікті жинап алған соң жігіт өзінің сүйген қызының əкесіне барып, көңілін білдіреді. Олар өзара ақылдасып қалыңмал талап етеді. Күйеу елден жиналған мал-мүлікті беріп үйленеді. Осы қалың малды «Баша» деп атайды.

	Күйеу жігіт сүйген қызын атқа отырғызып, үшеуі жігіттің жақынының үйіне барып тығылады. Осы үйде тығылып отырып əңгіменің артын күтеді. Жас жігіт қызды туысының үйіне тығып қойып, өзі басқа жаққа қашып кетеді. Жолдасы күйеуді тоғайдан іздеп тауып əкеліп (түнде), екеуін қосады. Жауынан қорғану үшін қыз жігітке кинжал сыйлайды. Жігіт 8 жыл бойы осы кинжалмен жүреді. Бұл үйленудің заңы. Қыз бірнеше күн жігіттің туыстары арасында тығылып уақыт өткізеді. Жігіт түнде қызбен бірге, күндіз басқа жерде жүріп уақыт өткізеді. Қыз бен жігіт көп уақыт бірге жүріп елге көрінеді.

	Айырылысудың екі түрлі жолы бар. Ері елдің көзінше төлеген қалың малды əйеліне тастап кетеді. Бұл жағдайда əйел бір жыл тосады. Жыл ішінде еркек ойланып əйелін қайта алуға құқылы. Егер еркек қайтып келмесе, онда əйел басқа күйеуге тиюге ерікті. Еркек əйелге мүлде қожайын. Əйел еркекке толық бағынышты, құлы. Əйел бар жұмысты атқарады. Еркек əйелге не істесе де ерікті. Ол тек əйелді өлтірмесе болғаны. Өлтірсе əке-шеше алдында құн төлейді. Қонақты əйел күтіп қарсы алады. Əйел қарсы алған қонақпен ері бірге отырмайды.

	Қыздардың барлық мейрамдарда еркін жүруіне рұқсат беріледі. Əйелінің немесе ержеткен қызының денсаулығын сұрамайды. Ол тек жақын туыстарына ғана мүмкіндік беретін амандық сұрау болып саналады. Дəстүрлі ұлттық ойындарға мылтық ату, ат үстінде келе жатып атысу, көкпар тарту (оларда қойдың терісін тартады) жатады. Ат үстіндегі жəне жаяу адамның таяқтасуы, т.б. ойындар өтеді. Халықтық фольклор ұлттық эпостық жыр, тарихи-батырлық жыр кең тараған. XIX ғ. аяғына дейін қанды кек алу дəстүрі сақталып келді. Кейін қанды кек құн төлеумен алмастырылды. Қонақ күту ерекше дəстүр саналады. XIX ғ. абазиндерде семьяның екі түрі сақталып келді. Екі-үш ұрпақ бірге бір семья болып тұрады. Ондай семьяда 20-30 адам бір үйден тамақ ішеді. Кеңестік дəуірде жастар бөлек тұруды қалағандықтан кейінгі кезде көп семьялы отбасы азайып, 5-7 жан бір үй ішінде өмір сүретін болды.

	Отбасы ата, əке. Егерде олар өлсе, онда үлкен ұл семья басы саналады. Бүкіл семьяның ерлерге бағынуы заң болып саналған. Əр үйде қонақ күтетін жеке бөлме болады. Бүкіл семья ерлерге бағынған. Тəртіп бойынша семьяда кіші-үлкенге, əйел еркекке бағынған. Əке мен бала арасында ұрыс-керіс болмаған. Семьяда ана үлкен рөл атқарған.

	Əр үйде қонақ күтетін жеке бөлме болған. Ертеде қонақ үй жеке аулада болса, кеңестік дəуірде жеке қонақ бөлмесі болған.

	Таулықтар балаларын əке-шешеден бөлек сақтап тəрбиелеген. Балалар басқа семьяда тəрбиеленген. Аталычество деген сөз түріктерде аталар тəрбиесі деген ұғымға келеді. Оларда баланы үлкен аталары жеке тəрбиелеген. Аталық тəрбие жөнінде Д. К. Контемирлердің жазбасында кездеседі. Таулықтар балаларын жастайынан бөлек тəрбиелеген. Черкестердің княздары баласын басқаларға бақтырған. Оларды аталар деп атаған. Бала тəрбиелеушілер дворяндық атақ алған. Олар белгілі аристократтар саналған.

	Сонымен бірге, Аталычество баланың ерке, шолжаң болып өсуіне тыйым салып, оларды өнерге, еңбекке үйреткен.

	Үлкендерді құрметтеу қарашай, балкар, абхаз, шешен, ингуш халқында ұзақ уақыт сақталып келді. Ол бір жағынан жастарға жастайынан еңбекке тəрбиелеуді көздеуден туындаса, екіншіден адамды кішіпейілділікке, үлкенді сыйлауға үйретеді. Оның негізі еңбекке жастайынан үйір етілген бала еңбексіз отыра алмайтын болады. Ол ұзақ өмір сүрудің кепілі.





8.1.1. Буддизмді ұстанушы халықтардың тəрбие дəстүрлері




	Буряттар семьясында ерлі-зайыптылар мен балалары, кей жағдайда аталары бірге тұрады. Үлкен семья оларда көбірек кездеседі. Бір семьяда ағайынды адамдар атасы мен əжесі, əкесі мен шешесі бəрі бірге бір хуторда тұрып жатады. Семья басы шексіз үстемдік жүргізіп келген. Семьяда əйелдер тең праволы саналған. Бірақ діни көзқарас бойынша əйелдерге кейбір мəселелерде шек қойылған.

	Буряттардағы тұрмыс заңы бойынша бір-біріне көмек беру, жетімдер мен жесірлерге қамқорлық ерекше болған. Олар үлкендерді ерекше құрметтеген. Қонақжайлық, үйдің ішкі өміріне араласу ерекше саналған.

	Буряттар материалдық жəне рухани құндылықтарды бағалау жағынан моңғолдарға ұқсас, христиан жəне будда діндерін қатар ұстанған. Буряттар фольклорлық шығармаларға ерекше мəн береді. Этникалық жырлары 25 мың жолға дейін үлкен жыр саналады. Буряттың этникалық батырлар жыры «Гэсэр» деп аталады. Буряттарда халықтық би өнері, музыкалық драмалық өнер шаманизм мен буддизмнің ритуалдары қатар дамыған. Буряттардың ерекше мейрамы тойлағаны деп аталады. Онда жергілікті рухтарды сыйлау, оларға арнап ас беру рəсімі сақталған. Əсіресе сүт тағамдарын көбірек пайдаланады. Буряттарда тағамдардың үш түрі ерекше марапатталады. Ол жазғасалым, жаз жəне күз айларында іске асырылады. Ерекше ламалық мейрамдар мыналар:

	– Майдары жəне Цам мейрамдары жаз айларында өтеді.

	– Цыган сар (аң айы кезінде қыста жаңа жыл есебінде өтеді).





8.1.2. Қалмақтардың семья құру дəстүрлері




	Олар отбасы құруға ерекше мəн берген. Отбасы құру мəселесі ағайындар арасында кең талқыланып, оны өткізуге бəрі қатысқан. Оларда қалың мал төлеу болмаған. Жас жұбайларға баспана тұрғызу қымбатқа түскен. Сондықтан ағайын-туыстардың бəрі бірдей қатынасып үлес қосқан. Жігіт жағы – үй тұрғызып берсе, ал қыз жағы үй ішінің жиһаздарын жинауға қатынасқан. Кедейлердің той жасауға мүмкіндігі болмаса, қызды алып қашқан. Үйлену тойы 3 этаптан тұрады: Алдын ала келісім, екінші рет келісім, үшінші ақтық келісім. Ол келісімдердің бəрі (зурхачи) астрологтардың қатысы бойынша өткізілген. Зурхачи гороскоп бойынша болжап екі жастың келешек өміріне пікір айтатын болған. Тойды қай күні (сəтті күні) өткізу жөнінде ақыл-кеңес беретін болған. Той үш күн өтеді.

	Қалмақтардағы фольклорлық жанр: созып өлең айту, тілек тілеу, ертегі айту, мақал-мəтел айту, батырлар жыры «Джангорды» орындаумен аяқталады. «Джангор» жыры 1440 ж. шығарылған. Жангор эпосының дүниеге келуі 600 жылды қамтиды. Онда халық батыры Джангордың ерлігі, батырдың анты, жауды ант бойынша жеңуі, салтанатты той жырланады. Қалмақ халқының педагогикасы бойынша будда дінін уағыздау басты рөл атқарады. Будда дінінің адамгершілік этикасында 8 этикетті сақтау марапатталады. Олар мыналар: тірі жəндікті өлтірмеу, ұрлық жасамау, өтірік айтпау, қастандық жасамау, дөрекілік көрсетпеу, қызғаншақ болмау, кек сақтамау, адамгершілік мінез-құлық сақтау. Оған қарсы ізгі істерді атқару айтылады. Ол еңбексүйгіштік, денсаулықты сақтау, ақылдылық, достық, адалдық.

	Қалмақтардың түсінігі бойынша нағыз еркек өз еркін сақтауға, өлімге қарсы тұруға, ерлік көрсетуге, жауға бас имеуге, достықты берік сақтауға, жеке басының еркіндігін сақтауға өршіл жəне өзінің жеке басын қастерлеуге семьяны сақтауға, рудың, ұлттың атына кір келтірмеуге тиіс.

	Əйелдердің ерекше идеалы еңбексүйгіштік, қарапайымдылық, шыдамдылық, күйеуінің тұқымына кір келтірмеу болып саналады.

	Соңғы онжылдықта бұл құндылықтармен қоса ақшаға, затқа, билікке қызықпау сияқты адами қасиеттер марапатталады. Қалмақтардың көшпелі өмірі жас ұрпақтың тəрбиесіне ерекше із қалдырды. Ата-аналар өздерінің балаларынан өз халқының ұлттық дəстүрін меңгеруін, өз отандастырының білім, білік, дағдыларын бойына сіңіруін талап етті.

	Көшпелі қалмақтардың өмірі табиғат құшағында өтті. Табиғат оларға өмір берді. Өмірден үйреніп, табиғат қаталдығымен күресе білуді үйренді. Балалардың бойына жастайынан табиғатты аялауды сіңірді. Оған қалмақтың «Джангар» эпостық жыры дəлел. Бұл эпостың кейіпкері: жер, су, аспан сəулелері, ағаш, орман-тоғай жəне олардың дəрілік шөптері, аспан əлемі болып келеді.

	Экологиялық даналық қалмақ халқының ұлттық ерекшелігі болып саналады. Эпоста айтылатын «табиғатты аяла, шөпке, ағашқа, адамға жамандық жасама» деу арқылы адамдарды табиғатпен жақындастыруды көздейді. Бұл эпостың мəні ұрпақты табиғатты аялауға тəрбиелеу болып келеді. Семьяның қорғаны əйелді құрметтеу, əйел ана мен жер ананы тең санау эпостың негізгі идеялық өзегі болып саналады. Ерлі-зайыптыларда əйелдің ерге адал болуы, адал жар, адал ана жақсылықтың нышаны дегенді паш етеді. Əйел-аналарға айтар ақыл ретінде «Еркекті қызықтырып, басқаларды көре алмаудан аулақ болуға, арам ойдан аулақ болуға, сараң болмауға, бос сөзге үйір болмауға, жақсы қасиеттерге үйір ету көзделеді. Қалмақтар «Баланың жақсы болуы анадан», «Қонақ үйге үй иесін сыйлап келеді, əйелді мақтап кетеді», «Жақсы əйел жаман еркекті ер етеді» деген халық мақалдарында əйелдердің қоғамдағы рөлі сөз болады. Əйел ана, қолына қару алмауы керек. Аналық сөзімен ақыл айтуы керек» делінген. Сондай-ақ қалмақтарда «Адам сасқанда анасын табады, құс сасқанда ұясын табады», «Шешесіне қарап қызын ал, кесесінің сыртына қарап асын іш» деген мəтел əйелдердің қоғамдағы рөлін айқындайды.

	Қалмақтарда аталарын құрметтеу ерекше орын алған. Көшпелі өмірде үлкендердің өмір тəжірибесі ру, тайпалардың біріге өмір сүруіне ақылшы, кеңесші болды. Əр жас өзінің жетінші атасына дейінгі адамдардың кім болғаны, олардың ру, тайпа өмірі үшін тигізген пайдасы, ерлігі, ақылдылығын кейінгі ұрпаққа өнеге етеді. Балалары жеті атасына дейінгілердің кім болғаны, қалай өмір сүргені, қандай ерлік қасиеттердің болғанын білуі тиіс. Баланың атаға тартуы, ер, батыр, əнші, күйші, құсбегі, аңшы болуы дəстүр жалғастығы марапатталып келген. Аталардың жақсылық қасиеттері ұрпаққа берілсе екен деп тілек тілеген.

	Сондай-ақ жаман əдеттерден аулақ болу, балаға олардың берілмеуін қадағалап отырған. Қарғыстың үлкені «Тұқымың құрысын» деп тілеу болған.

	Əке жас нəрестенің ру, тайпа көсемі, ел қорғайтын батыр, дауда сөз бастайтын шешен болуын тілеген. Баласы жақсылардың жақсылық қасиеттерін аталарынан немесе нағашы жұртынан келген қасиет деп санаған.

	Ұл балаға ат қойғанда батырлардың атын ырымдап қою Джамал (жеңілмес), Чиид (Өлмесхан), Болу (Болат), Темир деп қойған. Ал қыз балаларға Анулк (Тыныштық), Баян (бай) Базята (бақытты), Байрта (қызықты) т.б. аттар қойылған.

	Ата-аналары алғаш баланы атқа отырғызып үйреткен. Мал бағуға, аң аулауға үйреткен. Қыз бала мен ер баланың тəрбиесін екі бөлек өткізіп, қызды ас пісіруге, киім тігуге, қонақ күтуге үйретсе, ұл баланы аң аулауға, мал бағуға, спорттың түрлеріне үйреткен. Ата-аналар өз өнерлерін балаларына үйрету арқылы тəрбие берген. Қыз бала 16-17 жаста отау үйге ие болған. Семьяда тұрмыс-салттық өмір марапатталып, семья мүшелерінің бірін-бірі сыйлауы, үлкендердің кішілер алдында беделінің болуы тəрбиенің түзулігінен деп есептеген.

	Той ритуалдарының да тəлімдік мəні зор болған. Мəселен, қалыңдық таңдау анасына қарап таңдалған. Шеше қандай болса, қыз сондай деп ұққан. Ана қыздарына өз бойындағы бар өнерін үйретіп баққан. «Шешесін көріп қызын ал» деген мақал содан шыққан. Қыздың ас пісіруі, шаш өруі, киімін таза киюі ана тəрбиесінен деп қараған.

	Шаманизм қалмақтарда XX ғ. басына дейін өркен жайған. Отқа ет, май тастау, қарғаның қарқылдауы, киімді бастан айналдырып садақаға беру т.б. рəсімдер берік сақталған. Ақ шашты аналарды құрмет тұту, олар көп жасайды деп қарау сияқты түрлі ырымдар ламалық-шамандық ескі көзқарастар. Каган Авген қалмақтарда қасиетті саналған. Сондықтан қалмақтар буаз сайғақты атпайды. Атса қарғыс атады, адам өледі деп санаған. Астрахан маңында Баскунчак көлі бар. Осы көлге жылда аққулар келіп балапанын өргізеді. Қалмақтар осы көлдегі аққуды атпайды. Оны киелі құс санайды.

	Будда діні бойынша 6 мейрам бар. Ол 1 жаңа жыл. Ол ақпанда келеді. «Зул» (жаңа жыл) мейрамын əр үй шырақ жағып қарсы алады. Əр семья мүшесі өзіне арнап шырақ жағады. Шырақ толық жанып біткенше оған тимейді. Осы жанған шырақтың жануы мен сөнуіне қарап адам өмірін болжайды. Будда дінін Дацанда қарсы алу қалмақтар үшін заң. Бірақ дацан барлық жерде бола бермейді. Үйде жаңа жылды қарсы алушылар статуеткаға (лама құдайының суретіне) табынып ритуалдар жасайды. Сəуір айында құдайға сенушілер Дацанға жиналып суретке табынады. Сондай-ақ шілде айында Буддаға табыну мейрамы тағы осы Дацанда өтіп, буддистер ламаның оқуынан кейін құдайдын киелі кітабына табынады.

	Қазанда тағы да ел Дацанға жиналып осы салтанатты жиынды өткізеді. Құдайға сенушілер түн бойы дацанда діни дəстүрлерді қайталап жасайды. Сондай-ақ буряттарда ай сайын төрт уақыт құдайға құлшылық ету рəсімі өтеді. Ол əр айдың 5 жəне 30 күндері қайталанады.

	Жастар үлкендердің осы діни дəстүрін қайталау арқылы рухани тазаруды бастан кешіреді.





9.1.1. Иудейлердің тəрбие дəстүрі




	Еврейлердің діні бойынша халықтың шаруашылық кəсібімен байланысты міндетті демалуы əр жексенбіліктің (суббота) сенбі күніне келеді (оны шаббат немесе демалыс деп атайды).

	Еврейлердің отбасылық өмірі – этнопедагогикасы қызықты. Мысалы, оларда көп əйел алу өте сирек болатын жағдай. Тек патшаларға ғана көп əйел алуға рұқсат етілген. Оны патша əулетті берік ұстау үшін қажет санаған. Бірақ патшалар – Соломеннен басқалары ол құқықты үнемі пайдаланбаған. Ауқатты адамдар 2 əйел алған. Некеге отырар алдында қыздың əке-шешесіне қалың мал төлеген. Ата-аналар балалары алдында сансыз көп билікке ие болғандар. Əкесін немесе шешесін боқтағандар немесе сондай ірі əрекет жасағандар өлім жазасына кесілетін болған. Аналары семьяда əкемен бірдей құрметке ие. Дінге табынудан басқа еврейлерде үйде діни əдеттерді сақтауға рұқсат берілген. Мəселен ер баланы сүндетке отырғызу.

	Тарихи-діни мейрамдар еврейлерде Пасха түрінде өтеді. Ол тек астық жинау мейрамы емес, ол еврейлердің Египеттен шығуына да арналған мейрамы. Пасха егіннің пісіп жетілуіне де арналған мейрам. Еврейлер пешке нанды ашытқымен ашытып пісіруге үлгермей, ашымаған күйінде пісіріп отырған.

	Ресей еврейлері көп уақыт бойы өздерінің рухани негіздерінен, ұлттық мəдениетінен мүлде айырылған. Олар ана тілдерін де ұмыта бастаған болатын. Таулық еврейлердің негізгі ячейкасы 1930 ж. дейін 4/3 бөлігі саналып келді. Бір семьядағы үйлер немесе кварталдар еврейлер семьясы атанды. Кеңестік дəуірге дейін олардың екі немесе үш əйелдері болды.

	Семья басында əке үстемдік етті. Ал əке өлсе, үстемдік үлкен ұлға берілетін болды. Аналары (немесе төртінші əйелі) шаруашылықты басқарды. Жəне əйелдердің (екінші, үшінші əйелдерінің) жұмысына бақылау жасайтын болды. Əйелдер мен қыздар жабық өмір кешті. Олар сырт адамдарға көрінбейтін болды. Жас қыздарды ерте айттыратын, ері қызға қалың мал төлейтін.

	Қонақ күту ерекше жағдайда өтті. Олар жиі-жиі басқа қалалармен байланыс жасады. Екі семья үш күн бойы бір-бірімен төбелеспей қатар тұрып жатса, төртінші күні олар бір-бірімен құда, туыс болып кететін еді.

	Бүгінгі күні иудейлердің дəстүрлері: сүндетке отырғызу, құда түсу, өлікті жөнелту, діни ритуалдарда тамақтарды жеу, жаңа жылды, пасха, Пурим, т.б. мейрамдарды атап өту олардың заңы саналды. Еврейлердің Құдайға құлшылық ету мейрамдары ерекше даярлықпен өтеді. Мəселен айт мейрамдарына қарсы белгілі тағамдарды ғана жейді. Ол өсімдік майына қуырылған немесе балық, ет тағамдары (əсіресе тауық еті). Мəселен, мал етінде ешбір жара болмауы керек. Еврейлер етті қанымен жемейді. Сондай-ақ майлы ет жемейді. Айыр тұяқты малдың етін жейді (сиыр, қой еті). Православный христиандардан өзгеше еврейлер демалыс күндері ғана семіз ас (майлы ас) жейді. Ал Пасхада шөп майына пісірген тағамдарды ғана жейді.

	Иудейлердің діни Каабасы (діни мистикалық оқуы) пифагорлық пен христиандық оқудың бірлігінен туындаған. Ол бойынша Тора кітабында (Мойсейдің бес кітабында) айтылған. Жынға сенуді (колдовство) уағыздайды. Талмуд заңында 365 істен аулақ болу, 248 іске ұмтылу айтылады. Иудейлер осы өсиеттерді мүлтіксіз орындаса хасидизмді мүлтіксіз орындағаны Талмудты іске асырған нағыз құдайдың сүйікті ұлы болып саналады. Талмуд заңы иудейзмнің негізі болып есептеледі. Иудейзмнің орталығы Москва, Петербург, Ростов, Дербент қалаларында орналасқан.





10.1.1. Солтүстік жəне қиыр шығыс халықтарының тəрбие дəстүрлері




	Солтүстік халықтарды поляр шеңберіндегі немесе солтүстік қатал климат жағдайында өмір сүруші халықтар деп атайды. Мұндай климатты территория Ресейдің 50% территориясын қамтиды. Ол жерлерде халық саны да аз. Климатының қаталдығына қарамастан солтүстік тундраны мекендеуші халықтардың мəдениеті ерекше. Мəселен, чукоттықтар мен Амур-Приморья өлкесіндегі көне мəдениеттің тарихы 5000 жылды қамтиды.

	Чукотка түбегіндегі тұрғындар морж сүйектерін өңдеуде алдына жан салмайды. Олар балық терісін өңдеудің ерекшеліктерін жақсы меңгерген.

	Солтүстік халықтардың əлеуметтік стратегиясы халықты өмір сүруге, шыдамшыдылықпен күреске шыңдаған. Олардың өмір сүру философиясы қатаң табиғатпен күреске бейімделген. Ол жөнінде халықтың арнап шығарған əлденеше аңыз əңгімелері мен ғажайып ерлікке толы ертегілері бар. Соның бірі екі этностың қатаң табиғатпен, жауыздық күштің күресін көрсететін аңыздық шығармасы болып саналады. Ертегі осы халықтың қалай ақылдылықпен істің шешімін тапқаны жайында баяндалады. Мəселен, Уэлен деген ер жігіттің ерлігі баяндалады. Екі тайпа бір-бірімен балық аулау үшін егесіп, екі жақ бір күн бойы бір-біріне ырық бермей шекіседі. Ақыры таудай үлкен қара тасты ортаға əкеп қояды да екінші тайпаға осы тасты таң атқанша домалатып тау басына шығарсаңдар, біз бұл жерден мүлде кетеміз дейді. Екінші жақтың батыры тасты көтеріп тау басына шығарады. Таңертең екінші тайпа тау басындағы тасты көріп, жеңілгенін мойындайды.

	Осы арқылы жыршы адамзат күші нені болса да жеңе алады дегенді меңзейді. Екінші істің соғыссыз, таластың шешілуін паш етіп, бейбіт өмір сүруді уағыздап отыр.

	Патриархалдық-рулық қоғам кезінде солтүстік халықтарының бəрінде кездескен осы қоғамның қиыншылығын жеңу де ненец халқына оңай болған жоқ. Олар көрші Еуропа жұртына қарағанда нашар дамыған ел еді. Шаруашылықтағы жəне табиғи қиыншылықтарды жеңіп шығу шығыс халықтарына оңай болған жоқ. XX ғ. басында күрделі рулық қоғам ыдырап, таптық қоғам біртіндеп пайда болды. Əр тайпа өзара соғысып, жеңгендері үстемдікке ие болды.

	Əр тайпаға өз ішінен əйел алуға тыйым салынған болатын. Тайпа аралық туыстық жəне ағасы өлсе, əйелін інісі алу заң болды. Əйел алуда қанды жер заңы да үстемдік етті. Ол тайпа аралық жаулықты күшейте түсті. Мəселен, бір тайпадан екінші тайпаның жігіті қыз алып қашып əкелсе, сол үшін екі тайпа соғысатын болды. Соғыста жеңілгендер құн төледі. Құнды аң терісімен төлеуге тиіс болды. Мəселен 100 сусар терісін тауып беру үшін бір тайпа ел 2-3 жыл аң аулап салық төлеуі тиіс. Ненецтер аң терісінің орнына туыстарының қызын беруге мəжбүр болды. Сөйтіп жауласқан ру, кейін туыс болып жақындасып кететін еді.

	Ерлер əйел іздеп үлкен жерге кететін. Оларға арнап сюдбаби – өлеңін шығарды. Сондай-ақ əйел іздеп қаңғырушыларға арнап өлең шығарады. Оны араби деп атайды. Ол өлеңдерде қатын іздеген кезбенің уайым-қайғысы баяндалады. Ертектерде адам жейтін жауыздар сипатталады. Оларды ерекше жаралған батыр етіп көрсетіп, олардың халыққа жасаған жақсылықтарын да сипаттау арқылы халық батыры болып көрінеді.

	Ненецтердің жұмбақтары əртүрлі формада айтылады. Жұмбақтың объектісі қоршаған орта, табиғи зор күш болып келеді. Ол күшті жеңу оңай емес. Кейде жұмбақтарда адамның жекебастық тұтыну заттары айтылады. Оны табу оңай емес. Мысалы: «Белгісіз адам бұғы өсіреді» (ай, жұлдыз), «Сабақсыз өседі» (жұмыртқа). Бір шығармада бірнеше жанрдың басы бірігіп келетін кездері де болады. Немесе бірнеше жанр бір шығармада кездеседі. Ол тотемдік діни көзқараспен байланысты туындаған шығармаларда кездеседі. Батырлық ертегілер əскери адамдардың ерлігін жан-жақты терең сипаттайды. Онда ақша қуған кедейлер, сараңдарды қуушы халық батырларының ерліктері баяндалады. Халық батырларының найза лақтыру, арқан тастап қылқындырып өлтіру т.б. ерлік істері баяндалады.

	Фольклорлық шығармаларда эскимостардың кит аулау істері қызықты баяндалады. Ақ аю аулау, кит аулауда ерлік көрсетуші аңшылардың айлакерлігі мен батырлығы, жылдамдығы сүйсіне суреттеледі. Ертекшілер ертегі-аңыздарды айтып келіп «тфу» деп түкіріп, өтірік болса түкірік атсын деп қарғанады.

	Діни-мистикалық жанрда эскимостар тыңдаушыға ерекше қорқынышты əсер туғызуы керек. Онсыз ертегі-аңыз əңгіменің сəні келмейді.

	Эскимостарда қарға құрметті құс саналады. Оны өлтіруге болмайды. Сондай-ақ өрмекшіні өлтіруге болмайды. Олар қасиетті саналады. Қарғаның басын тасқа қашап салып немесе оның бас сүйегін құрметтеп мойынға тағады. Немесе үйдің төріне іліп қояды. Ол жамандық атаулыдан қорғайды деп ырымдаған.

	Егер бала қанды басса өлім келеді деп одан жаман қорыққан.

	Себебі қанда өліктің жаны бар деп санаған.



	Бесінші, оныншы тараулар бойынша сұрау тапсырмалар



	1. Дін халықтардың этикалық бастау бұлағы.

	2. Христиандардың этикалық жəне моральдық ой-пікірлері, оның некелесу жəне өлікті жөнелтумен байланысты туындауы.

	3. Баптистер, Иегова куəгерлері мен Армяндық григориян шіркеуіндегі діни наным-сенімнің марапатталуы.

	4. Ислам дінінің шығу тарихы, Мұхаммедтің Құран сүрелері арқылы марапатталатын діни шариғат заңдары.

	5. Мұсылман дініндегі Құран аяттары жəне олардың өмірмен байланысы, тəлімдік мəні.

	6. Мұсылман дініндегі вахабистер, олардың араб елдеріндегі саяси көзқарастары.

	7. Буддизм дінінің шығу тарихы, оның шаманизммен байланысы.

	8. Буддизмде насихатталатын сегіз игілікті істер, оны іске асырудың жолдары.

	9. Иудеизм дінінің уағыздары.

	10. Христиандық тəрбие дəстүрлері.

	11. Кумовство (құдаласу) дəстүрі жəне онымен байланысты марапатталатын салт-дəстүрлер.

	12. Пасха (діни мейрамы).

	13. Казактардың халық педагогикасы жəне оның ұлттық рəсімдері. Əскери өмір – казачество.

	14. Армяндардың семья құру дəстүрлері жəне оның тəлімдік мəні.

	15. Сығандардың үйлену дəстүрі, тұрмыс заңдары.

	16. Осетиндердің үйлену, той өткізу тəртіптері.

	17. Чуваштардың ұлттық үйлену дəстүрлері.

	18. Мұсылмандық тəрбиенің дəстүрлі традициясы.

	19. Тау халықтарының салт-дəстүрлері. Лезгин, лак, құмықтардың діни наным-сенімдері.



	Пайдаланылатын əдебиеттер



	1. Алиева Б. Ш. 6-8 жасар балаларға экологиялық тəрбие берудегі дағыстандықтардың педагогикалық дəстүрлері. Ростов на Дону. 1997.

	2. Алохова Е. А. Адыгейлер арасындағы этика жəне дін. Пятигорск. 1996.

	3. Башиева Ж. Д. Балкар жəне Кабардин халықтарының жастарды бейбітшілікке тəрбиелеуі. Ростов-Пятигорск. 1997.

	4. Блажноков Б. Х. Адыгей общинасының этнографиялық очеркі. Нальчик. 1983.

	5. Борисенько И. В. Қалмақ – орыс көркем өнеріндегі бейнелер. Элиста. 1998.

	6. Брежнев В. С. Адам жəне дін. Ростов на Дону, 1992.

	7. Гаджиев С. Ш. Кумыктар. М.,1961.

	8. Георги И.И. Черкестердің тұрмысы. Спб. 1986.

	9. Гректерді Қырымның Азов губерниясында орналастыру. СПб. Бреус, 1890.

	10. Головинский. Кумыктар. Олардың ойындары, əндреі мен дəстүрлері. Вып. Тифлиси, 1879.

	11. Джарылгасынова. Корейцы. Новая время. 1989. №12.

	12. Дени Боксан. Тарихтың жасырын соқпағындағы шайтанның ізі. (След Сатаны на тайных тропах истории). Грозный. 1991. №1.

	13. Донской временник. 1997. Ростов на Дону.

	14. Долгат У. Б. Героический эпос чеченцев и Ингушетии. Грозный, 1979.

	15. Душан У. Революцияға дейінгі қалмықтардың əдеттері мен дəстүрлері. Элиста, 1976.

	16. Дубровин Н. Ф. Черкесстер. Нальчик, 1991.

	17. Жирецкий И. А. Астраханские калмыки. Астрахань, 1982.

	18. Жүрек қалауы (Разум сердца) сост. В. Н. Назатов., Г. Н. Сидоров. М., Политиздат, 1989.

	19. Егоров С. Ф. Пушкарев Л. Н., Шапов Я. Н. Антология педагогической мысли Древней Руси и русского государства в XIV-XVII в.в. М., Педагогика, 1985.

	20. Иванова Ю. Греки. Новая время. 1989. №12.

	21. Иващенко В. И. Сыған балаларын тəрбиелеудің оқу-тəрбие үрдісі. Ростов на Дону, 1993.

	22. Игоров И. А. Идей умственного воспитания в адыгейском устном творчестве. Ростов на Дону, 1996.

	23. Ингушский фольклор. Грозный, 1951.

	24. Киричек М. С. Армян мектептері, 1994.

	25. Кукушкин В. С., Столяренко Л. Д. Этнопедагогика и этнопсихология. Ростов на Дону, 2000.

	26. Кушнарева Н. Н. Диагностика уровня воспитанности учащихся. Ростов на Дону. 2000.

	27. Қазақ Совет энциклопедиясы І-ІІ том. «Ғылым», 1976-1980.

	28. Левина Л. Э. Народная педагогика и фольклор качества об эстетическом воспитании. Пятигорск, 1991.

	29. Макаев В. В., Семенов К. В. Карачай. Черкесс халықтарының адам өлгендегі тəрбие ісінің тəлімдік мəні. №5. Пятигорск, 1996.

	30. Мамбетов Г. Х. Адыгей халқының халық педагогикасындағы адамгершілік тəрбиесі. Пятигорск, 1996.

	31. Мамедов С. М. Становление и развитие светского образа в дореволюционном Дагыстане. (автореферат). Махачкала, 1998.

	32. Мальсагов Ш. А. Нарты-орстхойский эпос вайнахов. Грозный, 1970.

	33. Мафедзев С. Х. очерки трудового воспитания адыгов. Нальчик. 1984.

	34. Мирзоев Ш. А. Народная педагогика Дагыстана. Махачкала, 1986.

	35. Мугулов М. Мұсылман шариаты бойынша берілетін тəрбие. Махачкала, 1990.

	36. Мукаева О. Д. «Монғол тілді халықтардың бала тəрбиелеу дəстүрлері». Журн. Педагогика. 1996. №1.

	37. Мукаева О. Д. Қалмақтардың педагогикалық бала тəрбиелеу дəстүрі. Журн. Педагогика, 1996. №4.

	38. Навой Л., Фрадкина К. Біздің Донда болғанда. Ростов на Дону, 1985.

	39. Народы России. Энциклопедия (под. ред. В. А. Тишкова). М., БРЭЮ, 1994.

	40. Население мира. Демографический справочник. (сост. В. А. Борисов). М., Мысль. 1989.

	41. Нахаев З. М. Этюды из культуры адыгеев. Нальчик, 1985.

	42. Николаева М. Обычай и обряды Корей. Корё Сарам, 1992. №1.

	43. Ноглов Ш. Б. Адыгей халқының тарихы. Нальчик, 1994.

	44. Православие дініндегілердің педагогикалық тəрбиесі. М.,1993.

	45. Пуданов В. М. Дон казактары жəне казачество. Новочеркасск, 1890.

	46. Самыгин С. И., Нечуперенко В. И. Дінтану. Ростов на Дону, 1996.

	47. Сокольникова Э. Н. Чуваш семьясының этнопедагогикасы. М., 1997.

	48. Сусой Е. Г. Ненецтердің салт-дəстүрлері. Новосибирск. 1986.

	49. Фишер М .П. Живые религии. М. Республика. 1997.

	50. Ханбиков Я. И. Из истории педагогической мысли татарского народа. Советская педагогика. 1966. №6.

	51. Эфендиев С. И., Эфендиев Ф.С. Проблемы этностной особенности народов Северного Кавказа. Ростов на Дону, 1996.

	52. XIII-XIX ғ.ғ. Европа авторларының адыгей, балқар, қарашайлар туралы жазғандары. Нальчик, 1974.





11. Тəрбие мəселесіндегі ұлттық психология





11.1. Этникалық психологияның құрылымы




	«Этнопсихология» термині əлемдік ғылымда қалыптасқан термин емес. Ресейде этнопсихология терминін «халықтар психологиясы», «психологиялық антропология», «салыстырмалы мəдени психология», т.б. деп атайды. Ол пəнаралық байланыста айтылуда этнопсихология ғылымының универсалдық жағдайларына байланысты социология, лингвистика, биология, экология ғылымдарының бірлігіне байланысты қолданылады.

	Этнопсихологиян пəні əрқашанда психологиялық өзгерістермен байланысты адамның ішкі жан жүйесімен жəне этномəдениеттің ішкі өзгерісімен этностық бірлікте қарастырылады.

	Психология ғылымының ғылым ретінде қарастыратын мəселелері мыналар:

	– Этникалық топтардың мотивациялық өзгерістері, интеллектуалды-білімдік, эмоционалды-еріктілік жəне коммуникативтік мінез-құлықтық ұлттың психологиялық ерекшеліктерін қарастырады.

	– Ғылыми ойлау жəне белгілі фактілерді жинақтау жүйесіндегі адамдардың ұлттық-психологиялық ерекшеліктерін қарастырады. Осы ерекшеліктердің əр халықтағы өзіне ғана тəн ерекшеліктер екенін ескере отырып, оның қалыптасу кезеңін айқындайды.

	– Əр этностық топтарға тəн ұлттық мінез-құлықтық өзіндік ерекшеліктерін айқындап алып, оның құрылымдық жəне ұлттық-психологиялық ерекшеліктерін сөз етеді.

	– Адамдардың ұлттық-психологиялық ерекшеліктерінің бағыт-бағдарын айқындап алып жəне оны сол ұлтқа тəн əлеуметтік, тəлімдік, ағартушылық ерекшелігімен байланысты көрсете білуі қажет.

	– Ұлттық-психологиялық алғы шарттарды айқындап алып, əр ұлт өкілдері арасындағы түсініспестік кикілжіңдерді болдырмауға тырысу, олардың арасындағы ұлтаралық қарым-қатынасты жетілдіру көзделеді.

	– Əр аймақтағы əлеуметтік процестерді айқындап алып, соның негізінде сол жерде тұрушы халықтың психологиясына ықпал етуін қарастырады.

	Ұлттық психология қоғамдық сананың белгілі бір көрінісі. Ол өзіне тиісті психологиялық ерекшеліктерді бірлікте қарастырады жəне сол ұлттың психологиялық ерекшелігі болып саналады. Этнопсихологиялық құрылымға ұлттық мінез-құлық ерекшелігі де жатады. Оған ұлттық сана-сезім, ұлттық ерекшелік, ұлттық мүдде, бағыт-бағдар, дəстүр, əдеттердің жиынтығы енеді.

	Ұлттық характер. Бұл белгілі бір тарихи жағдайға байланысты қалыптасқан психологиялық ерекшеліктердің жиынтығы. Ол əлеуметтік-тұрмыстық ортаға байланысты қоршаған ортадағы еңбек процесінде т.б. этникалық қарым-қатынас бірлігінде адамдардың əлеуметтік ұлттық санасынан көрініс табатын мінез-құлықтық ерекшелік. Оны консервативтік, діни наным-сенімге, пессимизмге, іскерлікке, практикалық тəжірибеге, ұқыптылыққа, міндеттілікке, іскерлікке, жалқаулыққа, ұқыпсыздыққа т.б. қасиеттерге байланыстыра қарастыру керек.

	Ұлттық сезім жəне көңіл-күй. Бұл адамдардың эмоционалды қарым-қатынасына негізделген, олардың этникалық бірлігіне, мақсат-мүдде бірлігіне т.б. халықтық құндылықтарға деген көзқарасына байланысты туындайтын сезім. Ұлттық сезім жағымды немесе жағымсыз көзқарасты туғызуы мүмкін. Жағымды көзқарас ұлттық мақтаныш сезімді, патриотизмді туғызады. Сондай-ақ басқа халықтарға деген мақтаныш сезімді туғызады. Ал оған қарама-қарсы ұлтшылдықты, шовинистік жəне нəсілдік теріс көзқарастарды туғызуы мүмкін.

	Ұлттық мүдде мен бағыт-бағдар. Ол қоғамдық психологиялық-əлеуметтік ортада ұлттық мүддені қорғайтын жəне бағыт-бағдар туғызатын адамдардың мінез-құлқындағы ерекше қозғаушы күш.

	Ұлттық мүддені жəне ұлттық бағыт-бағдарды қоғамдағы қозғаушы күш ретінде қарастыратын болсақ, ол адамдардың өміріне зиян келтіріп, қала берді мемлекеттік қауіпсіздікке қауіп төндіруі мүмкін. Сондықтан да, əлеуметтік-этникалық бірлік ұлттың өзін-өзі басқару жүйесі болып саналады. Ол оларды саяси тұрғыдан қорғап қана қоймайды, сонымен бірге қарулы күшпен де қорғайды. Тарих айғақтағандай, ұлттық мүдденің өзара қақтығысы жиі-жиі ірі көлемдегі қақтығыстар мен қантөгістерді туғызуы мүмкін.

	Ұлттық дəстүр. Ұлттың ұзақ өмір сүруі жəне оның күнделікті өмірдегі тамырын тереңге жаюы əр ұлттың өмірін ұзартады. Ұлттық дəстүр адамдардың іс-əрекетінен, киім киісінен, жүріс-тұрысынан бір-бірінің өзара қарым-қатынасынан, сондай-ақ олардың психологиясынан көрініс табады. Əр адамда санасыз механикалық əрекет етуді, адамдардың күнделікті тұрмысында «өзімдікі-басқанікі» деген көзқарасты еріксіз туғызады. Ұлттық дəстүрді жеткілікті білмегендіктен, əдет-дағды, бағыт-бағдарлық іс-əрекет еріксіз басқа ұлт өкілдерімен арадағы қарым-қатынаста қиындық туғызады. Ұлттық дəстүрдің мəні жəне оның мазмұны əр халықта əр түрлі. Адамдар, əдетте өз дəстүрін сақтауға келгенде аса сезімтал. Сондықтан оны бұзуға қарсы тұрады.

	Төмендегідей ұлттық-психологиялық ерекшеліктерді байқауға болады:

	– Мотивациялық бағытта – айтылу дəрежесі жəне құндылық ерекшелігі жағынан еңбексүйгіштік, іскерлік, байқағыштық қасиеттер тəн.

	– Ойлылығы жағынан – ойлау ерекшелік қасиеті, ойлау операциясының жылдамдығы, ойлап тапқыштығы, ойдың икемділігі, жүйелілігі, ойдың абстарктылығымен ерекшеленеді.

	– Танымдылығы – терең қабылдауы, шапшаң айқындығы мен есте сақтау тұтастығы берік болып келеді.

	– Əсерленушілігі – сезімнің шапшаң ағысы, əсерленуі, сезімнің күштілігінен байқалады.

	– Ерік-жігердің тұрақтылығы, ерік-жігердің əсерлілігінен байқалады.

	– Қарым-қатынастық жағынан – адамдар арасындағы қарым-қатынас ерекшелігімен, біріктірушілік немесе алшақтық туғызуынан байқалады.

	Жоғарыда аталып өткен ұлттық психологиялық ерекшеліктер ұлттық сананың өзіне-өзінің беріктігін қамтамасыз етеді. Оның мəні психологиялық бөліктің өзіндік ерекшелігін айқындайды. Соның негізінде ұлттық бір ерекшелік пен оған қарама-қарсы екінші ерекшелікті туғызады. Ұлттық сананың өзін-өзі басқаруы адамдардың өздері мойындаған белгілі бір этникалық бірлікке, өздері түсіністік жағдайға, қоғамдық қарым-қатынас жүйесіне, ұлттық мақсатты түсінуге, өз ұлтының басқа ұлттармен қарым-қатынасын түсінуге итермелейді. Ұлттың өзін-өзі саналы түрде басқаруы көп сатылы құрылымға ие. Жəне ол өз бойына этникалық бірыңғайлық қасиетті жинайды. Ол этностарды ерекшелендіретін, этностарды біртіндеп нығайтатын, этностардың өзін-өзі тəрбиелейтін, өзара қарым-қатынас бірлігін туғызатын стереотиптік этникалық сезімді қамтиды.





11.2. Этникалық ұқсастық




	Этникалық ұқсастық – ол өзінің этникалық басқа топтармен бірлестігін, ұқсастығын айқындайтын, субъектілерді қатар салыстыра отырып өз ерекшелігін ажыратуға мəн беретін процесс.

	Ұқсастық сөзінің мəнін З. Фрейд алғаш енгізген болатын жəне ол психанализге тұңғыш енгізілген түсінік болатын. Ол кейін біртіндеп басқа да əлеуметтік ғылымдар саласына, атап айтсақ əлеуметтік психологияға ендірілді. Этникалық бірыңғайлану – этникалық əлеуметтіндіру нəтижесінде пайда болған түсінік. Ол əр этникалық түсінікке негіздеуге арналған. Этникалық ұқсастық былайша айқындалады.

	– Этникалық нормы құндылық, стереотиптер жəне тұлғаға тəн, оның ішкі мазмұнынан бөліп алып қарауға болмайтын құбылыс.

	– Ол басқа индивидтан бөлек дəл осы этникалық топқа тəн, этникалық модельдік əрекеті жəне реакциясы бар.

	– Модельдеу əрекеті басқа субъектілермен салыстыруға келетін эфектілік нəтижеге ие болатын құбылыс.

	Этникалық бірыңғайлық (ұқсастық) белгілі мөлшеде тұрақты жəне психологиялық қорғану механизмі күшті. Ол өз бойында этникалық белгілерін сақтаған «өзіндік» жəне «өзгелік» қасиеттері бар. Сол бойынша ерекшеленетін, өзіндік қасиеттерді молайтып, оппозициялық «өзгелік» қасиетпен бөлектенетін тұлға.

	Көптеген психологтар əлеуметтік мəселелерді (соның ішінде этникалық) ерекшелену дегенді бір ерекше қажеттілік деп қарайды. Ол көпшілік жағдайларда адамның өмір сүру жағдайларына байланыстыра қарастырылады.

	Этникалық ұқсастықтың басты белгісі алғашқы қауымдық қоғамда пайда болды. Сананың туыстығы қан арқылы жəне неке арқылы белгілі болды. Адамдарда көлденең туыстық көбірек пайда болды. Сол арқылы адамдар арасындағы туыстық қатынас күні бүгінге дейін этникалық бірыңғай туыстық белгілер бойынша белгіленіп келеді. Кейін де топ аралық салыстыру бойынша этникалық анықтау біртіндеп нақтыланып жəне өзгеріп отырды. Кейін этникалық бірыңғайлық территориялық бірлікке негізделді, туған жер бірлігіне қарай топтастырылды. Осыған байланысты некелесу басқа жерде тұрушы халықтар арқылы іске асырылады. Бір жерде тұратындар туыс деп есептеледі. Оларға бір-бірімен некелесуге тыйым салынған.

	XVIII ғ. этнолингвистикалық мəдени бірлестік пайда болды. Көптеген Еуропа елдеріндегі бірлестік оларды бір жерге ұйыстырып бірыңғай тіл, бірыңғай мəдениеттің пайда болуын туғызды. Туыстас тілдер пайда бола бастады. Мəселен, этнологиялық зерттеулер бойынша XX ғ. 70-80 ж.ж. 70% эстондықтар, грузиндер, өзбектер, молдавандар – өздерінің тілдерінің бір-біріне ұқсастығын анықтады. Этникалық тіл бірлігі сол халықтардың туыстық бірлігінің куəсі болып саналады. Неғұрлым ана тілін аз білетін халық, соғұрлым этностық ерекшеленетін халық болып саналады.

	Этникалық бірыңғайлық (ұқсастық) ол сол халықтың этникалық ерекшелігі, өзін басқалардан бөлек сезінуі болып табылады.

	Этникалық статус адамның бүкіл өмірінде өзгермейтін ерекше белгі болып саналады. Алайда этникалық бірыңғайлылық, статистикалық емес, диалектикалық білімділікке байланысты. Сондықтан сыртқы əлеуметтік жағдай адамдарды əр жаста қайта айналып этникалық қай топқа жататынын оның өзінің мақұлдауына тура келеді. Бұл əсіресе этносаралық некеге, əлеуметтік тұрмыстық өзгеріске байланысты шешіледі. Этносаралық жағдайға байланысты өзара қарым-қатынас жасау адамдарға этностық өз тобын анықтауға мүмкіндік туғызады да өзара тұрмыстық тілдік қарым-қатынасты айқындауға мүмкіндік береді. Мəселен, көп ұлтты Москва қаласында тұратын орыс баласы өзінің орыс екенін жылдам сезінеді. Ал ауылдық жерде тұратын көп қазақ немесе өзбектер арасында тұратын ол этносаралық тілдік қарым-қатынас болмағандықтан ол өз тіліне онша мəн бермей жергілікті халықтың тілінде сөйлеуге тырысатын болады.

	Этникалық бірыңғайлылық өзінің туған тілінен алшақортада тіршілік етуші адамға ерекше əсер етеді де, ол жергілікті көпшілік халықпен бірдей сөйлеуге ынталы болады. Ең негізгісі бала айналасындағыларға қарап, маңайындағы топтың тіліне бейімделе сөйлеуге құмартады. Бала жас кезінде маңайындағылардың тобына еліктеп орысша сөйлеуге ыңғайлана береді. Мəселен, қаладағы бала бақшаға барған бала топтағы көпшілік орысша сөйлесе, соған еліктеп орысша сөйлеуге икемделе береді. Бала өзін көпшілікпен бірге болуға қарай икемделіп сол тілге бейімделеді. Айналаға қарай бейімделе əрекет ету, тілдік қарым-қатынас жасау, психологиялық тұрғыдан тұрақты тіршілік етуге ыңғайлану – жалпы адамдарға тəн қасиет.





11.3. Ұлттық характер (мінез-құлық) ерекшелігі




	Ұлттық характерге (мінез-құлық) ерекшелігіне көптеген философтар анықтама берген. Мəселен: Н. О. Лосский, Н. А. Бердаев, В. О. Ключевский, Д. С. Лихачев, т.б. «Этнопедагогикалық сөздікте» (1999 ж.) ұлттық характерге мынадай анықтама берген болатын:

	«Ұлттық характер – ол тарихи жағдайларға байланысты адам бойында қалыптасқан ұлттық психологиялық ерекшеліктері адамдардың əдет-дағдысы мен күнделікті өміріндегі бейнесі, олардың еңбекке қатысы, басқа халықтармен қарым-қатынасы жəне өз мəдениетіне деген көзқарасы».

	Ұлттық характер жөніндегі алғашқы түсінік саяхатшылар пайдаланған əдебиеттерде баяндалған. Кейінде, ұлттық характерлер туралы кейбір авторлар оны темперамент деп қараса, ал екіншілері адамның жекебастық ерекшелігі деп санады, үшіншілері құндылықты бағалай білуі, басшыларға, еңбекке көзқарасы деді. Бүгінгі күні ұлттық характер дегенге адамдардың психологиялық ерекшелігі деп қарауға тура келеді. Ол бір халықты екінші халықтан ажырата қарауға мүмкіндік туғызады. Этностық характер – жеке ұлт өкілдері характерлерінің жиынтық бейнесі емес, олардың мінездік бейнесі. И. С. Кон «Халықтық характер дегенімізді танып-білу үшін алдымен сол халықтың тарихын, қоғамдық құрылысы мен мəдениетін жекелеме психологиялық əдіс-тəсілін біліп қана қоймай, оның құрылымының өзіндік ерекшелігін де білуі керек», дейді. Мəселен еңбексүйгіштік неміс, жапон халықтарына тəн қасиет. Бірақ немістер белгілі мөлшерде күш жұмсап, күшті шамамен-мөлшермен жұмсайды. Жапондықтар күшті барынша жұмсап, одан лəззат алуға тырысады. Орыстар еңбекті азартпен атқарып, күшті барынша жұмсауға бейімділік танытады. Сөйтіп қиын еңбек міндетін бірден шешіп тастауға бейім тұрады.

	Ал африкалықтар ғасырлар бойы еріксіз еңбектің құлы болғандықтан, оларда еңбекке деген құлшыныс жоқ. Ауыр азапты бастан кешіруші, еңбекке еріксіз мойынұсынушылық, енжарлық байқалады.

	Ұлттық характер саналы еңбек үдерісінен өршіп, идеология, адамгершілік, мəдениетті этика жəне қоғамдық психологиясымен қатар көрініс табады. Айналадағылармен қарым-қатынасты адамдардың ұлттық саналы əрекетінен байқауға болады, ол діни көзқарастағы оптимизмге немесе консервативтік пессимизмге бейімделе көрініс табады. Ал еңбекке деген көзқарас адамның еңбекке бейімділігінен, іс-тəжірибесінен, ұқыптылығынан, тиянақтылығынан байқалады. Немесе керісінше жалқаулығынан, іске орашолақтығынан байқалады. Бұл қасиеттер əр ұлт өкілі топтарында əр түрлі көрініс табады.

	Еңбексүйгіштік əлем халықтарының көпшілігіне тəн. Бірақ ол қасиет əр халықта əр түрлі. Халықаралық мəдени қарым-қатынас бізді дүниеде жаман ұлт немесе халық жоқ, тек əр халықтың ішінде еңбекке бейімсіздер кездеседі деп қарауға тура келеді.

	Ұлтаралық жəне дінаралық қарым-қатынас өте деликатты жəне адам аралық қарым-қатынастағы нəзік көрініс. Сондықтан əр халық өкілдеріне ойланбай берген баға олардың арасында үлкен дау-дамай, ажиотаж туғызуы мүмкін. Ол жөнінде əр педагог ойланып сөйлеуі тиіс. Себебі класс ұжымында көп ұлт өкілі кездеседі.

	Дегенмен ғасырлар бойы қалыптасқан стереотиптік ұлттық характерге 1999 ж. «Этнопсихологиялық сөздікте» бірінші рет мінездеме берілген. Төменде олардың біразына тоқталамыз.

	Армяндар. Адамды жоғары бағалай біледі. Армяндар коммуникабелді. Кəсіби жəне жеке қарым-қатынаста адамдармен достықты сақтай біледі. Сонымен бірге ерекше сезімтал, олар басқалардың өзіне менсінбей қарауын кешірмейді. Өздері жөнінде өте жоғары пікірде, мақсатқа жету жолында жіберген қателіктеріне жайбарақат қарамайды. Əрқашанда жайлап түсіндіргенді ұнатады. Бұл іс неге оған ерекше тапсырылып отыр дегенді баса айтқанды жақсы көреді. Əйтпегенде олар өз пікірін берік ұстанып қалады.

	Башқұрлар. Өте еңбексүйгіш халық. Тапсырманы өз бетінше орындағанды жақсы көреді. Орындаушылық қабілеті күшті, бірақ əрқашанда ұстамдылығы жəне бағыттылығы жетпей жатады. Кей жағдайда іске баяу кірісетіні, асып-саспайтын баяулығы байқалады. Күнделікті тұрмыста башқұрлар күй таңдамайды, сөзге келгенде жатық, кейде қызуқанды. Жоғары жауапкершілікті сезіне біледі, жұмысты асықпай, саспай істейді. Жалпы олар ашық мінезді, сəлемшіл, қонақжай халық.

	Гректер. Пікір білдіргіш, еңбекқор халық. Қандай мəселені болсын тез шешуге бейім, ақылдасып жатпайды. Бастаған істі бірден бітіріп тастауға икем. Еңбексүйгіш, ер, тұрақты еркіндікті сүйетін халық. Көпшілік грек саудаға бейім тұрады. Біреуге жалға істеп, сонымен бірге өзін де ұмытпайды. Қарым-қатынаста эмоционалды, темпераментті, интеллектілікті қажет етеді. Əр нəрсенің сыртының жылтырағанын жақсы көреді. Көпшілігі өздерінің визит картасын беруге құмар. Өзі жөнінде аса жоғарғы пікірде. Сөйлеген сөзді көңіліне алып қалғыш, пікірін теріске шығарушылармен үнемі келісе бермейді. Саяхатпен жиі айналысады. Қоғамдық сенсацияларға тез көңіл бөлгіш.

	Дағыстан халқы. Əсерленгіш, батыл қимыл жасауға бейім, ұйымдастыру қабілеті күшті, экстремалды жағдайда еңбексүйгіш, көпшілігі орыс тілін нашар біледі. Алғашқыда əңгімелесушімен байқап сөйлеседі, ішкі пікірін көп аша бермейді. Оларға кəсіби іс ұнайды, практикалық жағынан қабілетті. Көп ұлтты ұжым арасында олар қоғамдық іске аз көңіл бөледі. Көпшілік арасында мəнсапқа ұмтылмайды. Көңілді жүргенді ұнатады, өз басын қадірлей біледі.

	Кабардиндер. Өз ісіне, əрекетіне бағынышты емес. Ұлттық ерекшеліктерін танытуға онша талпынбайды. Олар жалпы интернационалдық құндылыққа бейім. Басқа халықтар арасына тез араласып кетеді. Қарым-қатынаста тез араласып, өздерін көрсете біледі, жеңіл, тез жүруге құмар. Мақсатына жету жолында табанды.

	Қалмақтар. Көпшілік мəселені бейбіт жолмен шешуге бейім тұрады. Олар буддизм дінін берік ұстанған. Өмірде кездесетін қиындықтың бəрін жылдам, айғай аттансыз шешетін халық. Қалмақтарда ойдың ашықтығы, қиындықтан қорықпау, əр мəселені байыппен, ақыл-парасатпен шешу, алға қойған мақсатқа жетпей тынбау қасиеті тəн.

	Карелдер. Еңбексүйгіштік, асықпай іс тындыру, аз сөзділік қасиет тəн. Сонымен бірге қандай мəселені болмасын шешпей қоймайды. Бастаған істі аяғына жеткізу, əділ төрелік айту, ұқыптылық, қарапайымдылық тəн.

	Комилер. Өмірде кездесетін қиыншылық жағдайдан шығудың жолын тез табады. Алайда өмірге бейімділік пен ақкөңілділікті айыра қараушылық, қонақ күтуде жайбарақаттық, ақкөңілділік, достық көңілге бейім халық.

	Марилар. Еңбексүйгіш, қонақжай, бұйығы, төзімді, есепшіл, үнемшіл, білуге құмар халық. Өзінің кəсіби мамандығын тиянақты орындауға бейім, тəртіпті, орындаушылық қабілеті күшті, өзін-өзі бағалай білетін халық. Көп ұжым арасында өзін көрсетуге онша тырыспайды. Бұл жағынан чуваш, орыс халықтарынан ерекшеленбейтін, көбінесе тұйық, ұстамды халық.

	Мордавалар. Жабайы жəне басқа этнос өкілдерімен ақжарқын халық. Олардың ақыл-ойы жітік, еске сақтау қабілеті күшті, мінездері біркелкі, ары таза. Олар ұлттық мақтаныш сезімді жоғары санайды. Əрқайсысы өзінің Отан алдындағы намысын жоғары қоятын, Отан алдындағы еңбегін бірінші орынға қоя білетін халық.

	Ненцылар. Көп сөзі жоқ, ұстамды, өз бетінше тіршілік ететін ұтымды өмір сүре білетін халық. Өздерінің адамдармен қарым-қатынасын өзара сенімге құра білетін, басқаларға көмекке дайын тұратын халық. Табиғатты қорғауға бейім, физикалық жағынан жақсы даярланған, ұқыпты, ұмтылғыш, төзімді халық.

	Осетиндер. Ұлттық ерекшелігін, өзін-өзі сүюді, адалдықты, шыншылдықты жақтайтын, ағайын-туысқа, жолдасты сыйлауға берік халық. Мақсатқа жетпей тынбайды, туыстармен, жақындармен, бір діндегілермен берік сіңісетін халық. Ағайын-туыстарымен, жақындарымен қатты сыйласуды жақсы көреді. Бірақ айтқанынан қайтпайтын, мінездері қатал халық.

	Татарлар. Олар өздерінің субэтникалық айырмашылықтарына қарамастан (Қырымдағы, Кавказдық, Сібірлік т.б.) ашық жарқын мінездіхалық. Өздерін өрсанайтын, ұлттықжағынанжоғарыжетілген, мəдениетті, өзіндік сана сезімі күшті, ұлттық ерекшеліктерін сақтай білетін халық. Көп ұлтты ұжым арасында өздерінің ойын кесіп айта білетін, кейде қызу қанды, көңіліне алғыш мінездері де бар. Əсіресе Қырым татарлары өздерін басқа ұлттардың бағаламауына өкпелеп, басқа этностарға өкпе-наздарын ашық білдіре білетін намысқой халық.

	Тувалықтар. Олар еңбексүйгіштігімен, бірбеткейлігімен, алға ұмтылушылығымен, төзімділігімен, еңбекті дұрыс ұйымдастыра білушілігімен, өз міндеттерін берік орындаушылығымен көзге түсетін халық. Тувалықтар музыкаға бейім, қолөнерді жақсы көреді. Тунгус-манчжур халқы. Эвенкі, эвендер, нанайлықтар, долгандар, удегейлер. Олар тəртіптілігімен, орындаушылық қасиеттерімен ерекшеленетін халықтар. Туған жерді қадірлеу оларда берік сақталған. Көп ұлтты халықтар арасында өздерін ыңғайсыз сезінеді.

	Олар еркіндікті сүйеді. Ұлттық ерекшеліктерімен көзге түскісі келіп тұрады. Басқа халықтардың құрметіне бөленуге тырысады.

	Удмурттар. Табиғи ортаны құрметтей білетін халық. Басқалармен достық қатынасты дұрыс құру, шыдамдылық көрсету, қарапайымдылық, қарым-қатынасқа бірсыдырғы жабайылық танытуымен ерекшеленеді. Олардың басқалармен қарым-қатынастағы сыпайылығы, сонымен бірге күмəнданушылығы, шамадан тыс ұялшақтық, жабықтық қасиет тəн. Көптеген удмурттар көркемөнерге бейім келеді.

	Украиндар. Еңбексүйгіш, ұқыпты, өз бетінше еңбекке бейім, өмірге бейім, сонымен бірге кейде жабық. Украиндар заңдылықты сақтауды, қызмет бабымен көтерілуді жақсы көреді. Табиғатты жақсы көреді, ұжымдық жұмысты, заңдылықты сақтауды, қызметке тиянақтылықты сақтауды жəне өзінің жеке бастық іс-əрекетін басқаларға таныта білуге бейім халық. Музыканы сүйеді, келешекке оптимистік көзбен қарауды, қозғалмалы өмірді жақсы көреді.

	Хакастар. Өздерінің алға қойған міндеттерін орындауға берік халық. Олар күй таңдамайды. Төзімді, басқа ұлт өкілдеріне құрметпен қарайтын халық жəне олармен өзара тиімді қарым-қатынас жасауға құмар.

	Хантылар. Өздеріне басқалардың практикалық жағынан мəн беруін қажет ететін халық. Əр нəрсеге ерекше мəн беретін еңбекқор, ұстамды, төзімді, көркемөнерге бейім, қабілетті халық.

	Черкестер. Мінездері қатал, сөзге берік, айтқанын орындамай тынбайтын, күй таңдамайтын халық. Олар əр нəрсеге ерекше мəн беретін, жігерлі жəне алған бетінен қайтпайтын халық. Адалдыққа берік, ұлттық мақтанышы дамыған, соның нəтижесінде мақсатқа жете білетін жəне өр халық.

	Шешендер. Оларда ертеден патриоттық қасиет дамыған. Бірақ ол қасиет көп жағдайда ұлтшылдықты туғызады. Өте қонақжай халық. Көп ұлтты халықтар арасында олар өзін еркін сезінеді. Этникалық белгілері бойынша топталып бірігуге бейім ұжымда өздерін көшбасшы санайтын халық. Шешендер сол ұжымның ерекше жанды мүшесі сияқты.

	Чуваштар. Өз тəртібін бір қалыпты сақтайтын халық. Шатаққа бара бермейді, уəдеге берік, талпынғыш, еңбек тəртібін жəне қоғамдық тəртіпті берік сақтағыш халық. Олардың жұмыс қабілеті жоғары. Алға қойған мақсатты орындамай тынбайтын халық. Олар ұжымдағы қоғамның мүддесін жеке бастық мүддеден жоғары қоя біледі. Ұжымда бір-бірімен достық қатынас орнатуға бейім тұрады.

	Басқа этностардың арасында ұйымшыл. Мəдени ортада басқа халықтармен тез тіл табыса біледі.

	Чукчалар. Еңбекке дұрыс көзқарасы бар, бастаған істі ақырына дейін жеткізе білетін жəне ұқыпты түрде орындайтын, ұйымшыл, еңбек ұжымында бірлікшіл, басқаларға оң көзбен қарауға бейім халық. Басқа халықтардың мəдениетін қабылдауға дайын тұратын, өзін де сақтай білетін халық.

	Эскимостар. Өздерін қарапайым, еркін берік ұстайтын халық. Олар басқа ұлт өкілдерімен оң пиғылда қатынас жасайды. Əрқашанда басқаларға көмекке дайын, барын басқаларға беретін халық.

	Якуттар. Онша күй таңдамайтын жəне ұйымшыл, төзімді халық. Олар Сібірдегі өте дарынды халық. Музыканы жақсы көреді жəне табиғатты сүйеді. Сонымен бірге басқа халықтардың мəдениетін игеруге бейім, өз мəдениетін таза сақтауға тырысатын халық.

	Бұл мінездемегеорысхалқыенгенжоқ. Орыс халқының мəдениетін іргелі түрде зерттеу үшін орыс, батыс ғалымдарының еңбектеріне шолу жасауға тура келеді. Н. А. Соловьев (1853-1900) «Орыстарға тəн қасиет діни-адамгершілік идеал. Ол тазалыққа ұмтылуда пайда болады. Олар билікке жəне байлыққа қызыққандардан аулақ болса керек» – дейді. Н. А. Бердяев (1874-1948) ол өзінің орыстық ұлттық психологиясына арналған «Ресейдің тағдыры» атты еңбегінде 1920 ж. былай деген: «Орыстар дүниедегі нағыз саясатсыз, мемлекетсіз жəне ұлтсыз халық. Сонымен бірге ішкі қарама-қайшылығы мол, діншіл, рационалды халық».

	Н. О. Лосский (1870-1965) өзінің «Орыс халқының характері» атты еңбегінде орыс халқының басты ерекшелігі деп: діншілдікті, тəжірибе жасауға шебер, еркіндікті сүйетін, эмоционалды, ізгілікке үнемі ұмтылғыш, село өмірін марапаттағыш, дарынды, сонымен бірге құлдық пен бұзықтыққа бейім халық», – дейді.

	Ф. Энгельс орыс жəне Батыс-Еуропа халықтарын салыстыра келіп, «олар ешқашанда үрейге берілмейді. Сонымен бірге орыстарда жақсы жолға қойылған денсаулығы мықты. Тамаша саяхатшы халық... Орыстардың көптеген характері ол таусылмас: ең езілген... өте күшті қиындыққа төзімді халық деуге болады».





11.4. Ұлттық менталитет




	Ұлттық менталитет – ол белгілі этникалық қоғамға тəн өмірлік стилі, мəдениеті бар, сол ұлтқа тəн құндылық, көзқарас, мінез-құлық ерекшелігімен дараланатын қасиет. Леви-Брюльдің пікірі бойынша ол ұжымдық түсінік жəне ол бір ұрпақтан екінші ұрпаққа беріледі. Сонымен бірге ол жеке бастық сенімге тəн келеді.

	Ұжымдық түсініктің өзіне тиісті заңы бар. Ол бірге істеу заңы бойынша адамдардың бəрі бірге бастауға, өзінің əлеуметтік тобына бірігуге бейім тұрады. Ұжымдық түсінік бойынша олар мистикалық мазмұнға, жасырын күшке біріге, бағынуға бейім келеді. Бүгінгі адамдардың жаратылыстық ойлау жүйесіне сай жеке бастық түсінік жəне ұжымдық түсінік деген болады.

	Леви-Брюль атап өткендей алғашқы қауымдық қоғам адамдары мен бүгінгі қоғам адамдары арасында сапалық өзгерістер болғанымен, сонымен бірге көптеген ұқсастықтары да бар екені байқалады. Бүгінгі халықтардың əлеуметтік түсінігіне жəне ғылыми білім қорының молдығына қарамастан, өте бір жақты субъективті болып келеді. Сондықтан стереотиптік, ескі сенімге толы, əдеттердегі түсініктер қарама-қайшы болуы мүмкін. Бүгінгі халықтардың көптеген ұжымдық түсінігі өзінің діни мистикалық мазмұнын жоғалтқан емес.

	Бүгінгі күнде «ментальность» термині көбінесе «ұлттық характер» деген ұғыммен ауысып келеді. Оны образдар жүйесі деуге де болады. Себебі ол адамдардың мінез құлқы мен тəртіптік əрекеттерін қоса қамтиды. Менталдық өмірді түсінуі, белгілі қоғамдық формацияны, дəуірді жəне этникалық бірлестікті түсінуіне байланысты.

	Менталитет категориясы гумманитарлық білімде жалпы қоғамдық сананы да қамтиды. Менталитет образдың бейненің жасырын түріндегі өзгермеген, сол қалпын сақтаған, идеология өзгерсе де өзгермеген түрі. Менталитет – философиялық емес, ғылыми немесе эстетикалық жүйе. Ол қоғамдық сананың эмоциядан бөлінбеген, сана мен əдеттің кіріккен жабық түрі.

	Көбінесе менталитет адамдардың белгілі бір мəдениетке жақындығын танытатын құрал болып саналады. Ол өзінің мəдениетті қабылдауы жəне айналасындағылармен бірге табиғи əлеуметтік ортаны қабылдауын көрсететін көрсеткіш болып саналады. Менталитет қоғамдық сананы қабылдау механимзі арқылы рухани жағынан адам санасын байытатын құрал. Мəдениетті деген елдерде саяси қозғалыс жəне оны жан-жақты терең зерттеу əр ұлт өкілдерінің жан-жақты қатынасымен іске асырылады.

	Қоғамдық сананың жаппай қатынасы арқылы таптық, этникалық, конфессионалдық, тарихи, кəсіби, жалпы адамзаттық бейнеде жеке-жеке көрініс табатын компоненттер бар.

	Өтпелі тарихи кезеңде менталдық өзіндік ерекшелігімен көзге түсіп жəне ол түрлі қарама-қайшылығымен көрініп қоғамнан белгілі орын алады. Ұлттық менталитет этнопсихология саласында ерекше рөл атқарады. Ол этникалық бірлікте интеграциялық бейнеде көрініс тауып, «Біз жəне олар», «Өзіміз жəне өзгелер» деген формада тарих сахнасынан орын алады.





11.5. Ұлттың өзіндік жəне жалпыға ортақ қасиеттері




	Психология ғылымы дəлелдегендей адам мінезі оның айналасын қоршаған өмірге, еңбекке, өзіне жəне жеке бастық тұтыну заттарына деген көзқарасынан көрініс табады. Егерде соңғы аспектіні шығарып тастайтын болсақ, онда нағыз шынайы адам характері жөніндегі этникалық түсінігі адамның сол қатынастарға деген көзқарасынан туындайды. Біз өмір сүріп отырған ғаламшарда адамдардың өзара мəдени тұрмысы жөніндегі көзақарас алшақтығына қарамастан жер шарын мекендеуші халықтардың бəрінің материалдық өмір жөніндегі түсініктерінің бірыңғай екенін байқаймыз.

	Бүгінгі адамдардың семьяны сақтау жөніндегі этникалық түсініктерінің мазмұны бірдей.

	Семьяны сақтау əр адамның міндеті. Сен семьяда өскен екенсің сол семьяның негізі – баланы өсіріп тəрбиелеуге міндеттісің.

	Бүгінде біздің елімізде 700 мың бала ата-аналарының барлығына қарамастан, балалар үйінде тəрбиеленеді. 4 млн бала қайыршылық өмірді бастан кешіп келеді.

	Психологтар мен дəрігерлер анықтағандай 40 жасқа дейінгі əйелдер түсінде қолына бала көтеріп жүреді. Ендеше аналардың бала көтеруі табиғи инстинкт. Мəселен ертедегі шығыс ғалымы Конфуций қоғамның өсіп-өніп дамуы адамгершілік қасиеттер мен мақсаттарға байланысты деген болатын.

	Ерлі-зайыптылардың семья құрудағы басты мақсаты өмірге ұрпақ əкелу, оны өсіріп тəрбиелеу болып саналады. Некелік семья құру формасы адамзат қоғамында бірнеше сатыларды бастан кешірген. Олардың түрлері:

	Промискуйтер. Қоғамға тəн адамдардың «тағылық» кезеңі болып саналды. Ол кезде бірнеше адам ортақ бір əйел алып тіршілік еткен.

	Қанбірлестігі арқылы семья құру – бұл кезде əр топ ағалы-қарындасты адамдар бір семья болып тіршілік етті де, өзара бір-бірімен жыныстық қарым-қатынас жасай берді.

	Пнуалды семья – бір жастағы адамдар өзара неке құрады, бірақ олар əртүрлі топтардан құрылады. Мəселен апалы-сіңлілер, ағалы-інілілерге тиеді.

	Синдиолмиялық семья – бір еркек бір əйелмен ғана тұрады. Бірақ неке бұзу тез болады. Бұл жағдайда бала анамен қалады да, көп əйел алуға еркек құқықты болады.

	Бір некелі (моногамия) семья. Бұл еркек пен əйелдің тұрақты семья құруы. Ол тек еркектің еркімен ғана ажыраса алатын семья. Бірақ ажырасу өте сирек болатын құбылыс.

	Полилиниялы неке. Бір əйелдің бірнеше еркекке ортақ əйел болуы. (Бұл өте сирек болатын құбылыс).

	Патрионалды семья. Барлық дүние-мүлік, фамилиясы, əлеуметтік жағдайы əкенің атында болады. Кейбір жағдайда оған қарам-қарсы дүние-мүлік шешенің атында болуы мүмкін. Оны материалдық семья деп атайды.

	Семьяда билікті кім жүргізсе, сол үстем болады. Мəселен еркек билік етсе патриархалды семья деп атайды. Ал билікті əйел жүргізсе матриархалды семья болып саналады.

	Дəстүрлі семья. Əр семьяда басшылық еркекке тиісті.

	Эксплуататорлық семья – бұл семьяда еркектің үстемдігі басым болады.

	Эголитарлы семья (тең семья) семья басы кім екені белгісіз. Еркек пен əйел тең үстемдік етеді.





11.6. Бүгінгі Батыс Еуропадағы семья құру проблемалары жəне оны шешудің жолдары




	Батыс Еуропа елдерінде семьяның құрамы ата-аналар мен балалардан тұрады. Оларда аз басты семьяның екі түрі бар. Біріншісі əке-шеше мен кəмелетке толмаған балалардан (1-2 баладан) тұрады. Екіншісі көп семьялы отбасы. Онда ата, ана, əке, шеше жəне 1-2 бала.

	Толық емес жанұяда, көбінесе, əке-шешенің біреуімен ғана тұрады. Екінші семья құрушылармен, əйелдің бұрынғы күйеуінің балалары жəне осы күйеуінің балалары тұрады.

	Бала санына қарай бүгінде Ресейде аз балалы (1-2 бала), орташа (2-3 бала), көп балалы (4-5 балалы) болып бөлінеді. Бүгінде Ресейде 90% семья аз балалы семья болып саналады. 9% орта семьялы, 1% көп балалы. Туу мен өлімнің ара қатынасы бірдей. 1992 ж. бері баланың тууынан өлімі көбірек.

	Ханты, манси, чукча, эскимос, нанцы сияқты Сібір халықтары табиғатқа өте ұқыптылықпен қарайды.

	Экономикалық дамыған елдерде Персия дағдарысы кезінде Шығыстағы Ауғанстан, Сауд Аравиясы, Египет, т.б. елдерге қарағанда Батыс елдері (оның ішінде Ресей де) едəуір адам тапшылығын сезінді. Чернобыль апаты да Еуропадағы адамның туу санын едəуір азайтты. Бүгінде Ресейдің Еуропалық бөлігінде тұрушылар саны (əсіресе орыс, украина, белорусь семьяларында) жылдан-жылға азаюда.

	Этнос аралық бірлікке келгенде төмендегіше қойылған сұрақтарға берілген жауаптарды талдап көрейік. Мəселен, бір халық пен екінші халық бір-бірінен қандай ерекшелігімен ерекшеленеді? деген сұраққа салт-дəстүр ерекшелігімен ерекшеленеді деп 47,7% жауап берген. Тілдік ерекшелігімен деп 38,8%, мінез-құлқымен деп 27,3%, сыртқы бейнесімен деп 20%, дінімен деп – 12,6% жауап берген. Шын мəнісінде бұл сұрақтар мəселенің мəнін аша алмайды. Басты себеп тəрбиенің төмендігі, мəдени дəреженің төмендігі халықаралық алауыздықты тудыруда.





12 Бүгінгі ұлттық сананың даму бағыттары жəне оған еліктеудің тəрбиелік мəні





12.1 Жекебасты тəрбиелеп жетілдірудегі əлеуметтік-мəдени фактор




	Л. Н. Гумилев өте нəзік көрегендікпен байқай білген жəне бəріміз онша мəн бермейтін мəселе «Бізді қандай сапалық ерекшелік біріктіреді? деген сұрақ болып отыр. Əр этностың белгілерін анықтауда олардың жеке бастарына тəн ерекшеліктерін айқындаудың қиындығы бізді қинайды.

	Шын мəнісінде этникалық-ұлттық ерекшелік көбінесе эмоционалды-психологиялық дəрежеде көрініс табады. Н. В. Гоголь айтқандай «Шын мəнісіндегі ұлттық белгі олардың үстіне киген киімінен (сарафанынан) байқалмайды, керісінше халықтың рухани бейнесінен көрініс табады».

	Эмоционалдық жетіспеушілік ұлттың өзін-өзі сапаландырудың біртіндеп жоғалуымен көзге көрінеді. Оған бағыт беретін басты көрсеткіш материалдық құндылық. Ол ұлттың этностық ерекшелігін көмескілендіріп, ұлттардың ұлттық мəдениетін бірыңғайландырып жалпы адамзаттық бірыңғай құндылықтарды туғызады. Сөйтіп ол ұлттық ерекшеліктерді біртіндеп жоғалтады. Барлық халыққа ортақ бірыңғай мəдениетті туғызады. Нəтижесінде ұлттық ерекшелік көмескіленіп, біртіндеп жоғала береді.

	Осындай тенденцияның нəтижесінде идеологиялық стереотиптер құлаған кезде өзгерістердің пайда болатыны сөзсіз. Мəселен 1980 жылдың аяғында социализмді қайта құру кезінде сөз бостандығын желеу еткен ұлттық ластықтан пайда болған өзін-өзі мақтау, өзін-өзі сүю сияқты желік пайда болды. Орыстарды таза ханды халық дей алмаймыз. Тіпті таза қанды арийлар жөніндегі Адольф Гитлердің өзі де «таза неміс» ұлтының өкілі еместігін білуге тиісті.

	Шындыққа келсек таза бір ұлт ішінде ғана өсіп-өнген этникалық топтар кездеспейді. Сондықтан ұлт деген ұғым шартты ұғым. Ол туған баланың туу туралы куəлігінде көрсетілмеген, сондай-ақ бүгінде паспортта ұлты көрсетілмейді. Егерде баланың əке-шешесі əр ұлт өкілі болып қалса, бала паспорт алғанда өзінің таңдаған ұлтына жазылуына ерікті. 1979 ж. Дон бойындағы Ростов қаласында тұрушы гректер өз балаларын ұлты орыс деп жаздырған. Себебі гректер Ресей жерінде 200 жыл тұрып келеді. Жəне олардың аналары орыстар.

	Польша мемлекетінде паспорт алғандарда ұлты деген графа жоқ, ұлты жазылмайды. Ресей мемлекетінде де паспортта ұлты деген графа жоқ. 1988 ж. Харьковтың политехникалық институтының студенттерімен жүргізген сұрақтарына «Ұлтың кім?» деген сұрақты паспорттан алып тастау керек пе? деген сұраққа – 26,7% «ия» деп жауап берген. Ал оған қарсы – 60,4% студент дауыс берген. Жауап беруге қиналамыз деп – 12,9% жауап берген.

	Паспортта ұлтты көрсету керек деп жауап бергендер ішінде 24% студент оның себебін ұлттық мақтаныш сезімді көрсетпеу адамды екі жүзділікке тəрбиелейді деп дəлелдеген. Ал «ұлты» деген графаны көрсетпеу керек дегендер 3% құрайды. Олар өздерінің пікірлерін ұлттық дискриминациялауға əкеп соғады деп түсіндіреді.

	1993-1996 ж.ж. Махачкалада жəне Дағыстанның 6 селолық ауданында жүргізілген сұраққа оқушылардың 85% ұлттық айырмашылық балалар арасындағы достықта ешқандай рөл атқармайды деп жауап берген. Сұрау-сауал жүргізілген селолық мектеп оқушыларының 65% көп ұлтты мектепте оқу жақсы деп жауап берген. Осындай сұраққа Махачкалада оқушылардың 81% мақұлдап дауыс берген.

	Ірі өндіріс қалаларында аралас некеге отырушылар ауылдық жерлерге қарағанда əлдеқайда көп кездеседі. Мəселен Ресейде 2 есе, Арменияда 3 есе, Əзербайжанда 6 есе. Уфа, Сарон, Чебоксары қалаларында аралас некелер 30% дейін көтерілген. Ал Қазанда небəрі - 12% құрайды. Аралас некелі семьяларда бала көбінесе ұлты деген сұраққа шешесінің айтуымен «орыс» деп жауап берген.



	№8 кесте



	Аралас некелі отбасының ұлты жөніндегі сұраққа берген жауаптары (В. И. Козловтың баяндауы бойынша) төмендегідей.





	Украинадағы Харьков қаласының оқымыстылары жүргізген сұрау бойынша байқағанымыз тек 8,8% жауап берушілер ғана ұлты дегенге мəн берген. 21% кей жағдайда ғана деп жауап берсе, 66,5% ешқашанда мəн бермеймін деп жауап берген. Мəселен, 42,6%, «адамдар арасындағы қарым-қатынаста ұлттық ерекшелік рөл атқармайды» - деп жауап берсе, 13,7% «тек қызық үшін ғана мəн беремін» деп жауап берген. Ал 9,4% ұлттық ерешеліктерге ерекше мəн беретінін «себебі ұлттық ерекшеліктер өзара бауырмалдық туғызады» деп жауап берген.

	«Басқа ұлт өкілдерімен қақтығыстарды байқаған кездерің болды ма?» деген сұраққа 19,3% жиі кездеседі деп жауап берсе, 39,2% «сирек кездеседі» деп жауап береді, ал 39,5% «кездеспейді» деп жауап берген. «Əлеуметтік қарым-қатынаста ұлттық ашкөздікті байқадыңдар ма? – деген сұраққа 75,7% жұмысшы, 8,7% кеншілер жауап берген. Олардың ішінде жоғары дəрежелілер – 25,1%, ортадан төмен білімділер – 3,8% (əрине бұл сұрақтар бұдан 10 жыл бұрын берілген. Бүгінде жағдайдың басқаша болуы мүмкін).

	Бүгінгі əлемдік сауда қарым-қатынасы ұлтаралық қарым-қатынастан гөрі ақша қарым-қатысын күшейтуге ерекше мəн бере бастады. Ұлттық достық – ақшалы достыққа, олигархия мен монополия бірлестігін туғызып, экономикалық жалқаулық, ұлттық жақындықты басып озды. Əлемді ақшалы олигарх билей бастады. Ұлтаралық туыстық қатынасқа ақшалы капитал араласты.

	Бүгінде ақша арқылы туыс болудан гөрі, байлық арқылы жақындасу экономикалық қарым-қатынастың негізі болып саналды. Сондықтан ұлттық қарым-қатынас экономикалық қарым-қатынасқа айналып, ол бірінші орынға қойылатын болды. Сөйтіп, адамдар туысына қарай жақындасудан гөрі экономикалық жағдайға байланысты жақындасатын болды.

	Бүгінде шетелдерде жүрген саудагерлер бір-бірімен сауданың түсімін (пайданы) бөлісуден туыстық тапқан. Туыстық ұлттық ерекшеліктерден гөрі – нарықтық пайда бөлісу арқылы туысатын болды. Қазақстаннан Германияға келген немістерді немесе Қазақстаннан Ресейге келген орыстарды жергілікті немістер мен орыстар «куркулдер» деп жек көре бастады. Ол жаққа көшіп барушы немістер немесе орыстар қайтадан Қазақстанға көшіп келуге мəжбүр болды. Міне, осы жағдайлар қандастықтан гөрі жерлестікті күшейтіп, ұлтаралық туыстықты күшейте түсті. Мəселен, Қырғызстаннан Ресейге көшіп барған Колесниковтар семьясының үйін өртеп «басқалардан артық тұрғысы келетінін курулый!» деп өшпенділік танытқан. Енді ол үшін қандас орыстан гөрі жерлес қырғыз артық болып көрінеді. Сонымен бүгінгі мигранттар арасындағы қарым-қатынас ұлттық туыстық қарым-қатынастан гөрі күштірек болып көзге көрінеді. Оны төмендегі себептермен түсіндіруге болады:

	– Шетелдік орыстардың Ресей жерінен ұзақ уақыт бойы қашықта тұрғандықтан, олар еріксіз өзінің ұлттық менталитетін жоғалтып санасыз түрде басқа психологияға ие болған. Мұны ғылымда этнопсихологиялық шеттету деп атайды.

	– «Шетелдік» орыстар, (əсіресе олардың балалары мен немерелері) өзі тұрған жердің дəстүрін, əдет-ғұрпын меңгерген де, ерекше менталитетке ие болған.

	– Шетелдік орыстар, көпшілік жағдайда ТМД елдерінде түрлі жағдайлармен (оқу бітіріп, қызметке барып) ұзақ тұру себепті сол тұрған ұлт республикасының əдет-ғұрпына бейімделе (ұзақ уақыт өмір сүргендіктен) тіршілік етті. Бүгінгі Ресей жеріне қайта көшіп келгендер тұрмыс құруды қайтадан нөлден бастауына тура келді. Себебі оның мінез-құлқы Ресейлік орыстардың мінез-құлқына сай емес. Енді оған қайта бейімделуге тура келеді. Партерлік мінез-құлық Ресейдің тұрғылықты орыстарының мінез-құлықтарына сай келмейтін араздық қарым-қатынасты туғызады. Ал ол еріксіз қызғанышқа əкеп соқтырады.

	– «Шетелдік» орыстар ТМД елдерінен қайтып келіп (олар кей жерлерде жергілікті халықтың 15-20% құрайды. Олардың ішінде ұзақ жылдар армияда болғандар да бар), өздерінің тарихи отанына оралғанымен жергілікті орыстар оларды жатсынады. Ал оралмандар ескі əдеті бойынша лидер болуға ұмтылады. Сөйтіп қашып келушілер мен жергілікті тұрғын орыстар арасында араздық «конфликт» пайда болады. Миграциялық қызмет Ресейге қайтып келушілерге Санкт-Петербургтан, Тверь, Липецк, Волгоград, Калуга, Ростов қалаларынан пəтер берсе де, олар тек Москвада тұруды қалайды.

	Көшіп келушілер мен жергілікті орыстар арасындағы қарама-қайшылық (интрига) күшее түсті. Сырттан келушілерді жергілікті тұрғындар шеттетеді. Оның үстіне Отан соғысы жылдарында қоныс аударғандар (2,7 млн. спец.переселендер) тағы бар. Міне осы мəселелер халықтар арасында ашкөздік туғызуға себеп болып отыр. Бұл ашкөздік оңтүстікте казачестволармен қайтып келуші бұрынғы Кавказ тұрғындары арасында пайда болып отыр. Мəселен 2000 ж. Кубань бойына келушілер Ресей президентіне үндеу қабылдатты. Ол үндеу бойынша соғыс жылдарында Қазақстан мен Орта Азияға жер аударғандар қайта көшіп келіп, тұрғын үй, қызмет орындарын талап етті. Тек бір ғана Краснодар өлкесіне соңғы 10 жыл ішінде 1 млн. халық көшіп келді. Олардың ішінде армяндар, түрік-месхетиндер, шешен-ингуштер, курдтер т.б. халықтар бар. 2001 ж. Ростов облысында жергілікті казактар мен шешен диаспорасы арасында қырғын соғыс болды. Сондай-ақ Кавказдағы Карабах оқиғасы, армяндар мен əзербайжандар арасында шиеленіс тудырды. Енді ол жерге шешендер көшіп барып жергілікті орыс тұрғындарымен төбелес ұйымдастырды. Сондай-ақ Моздок, Ставрополь өлкесіндегі адыгейлер Моздокты талап етіп көтеріліс бастады. Удмурттар мен башкирлар арасында да жерге талас туа бастады. Осы жағдайлардың бəрі Ресейде үлкен алаңдатушылық туғызды. Көптеген адамдар кеңестік дəуір кезіндегі осы теңсіздікке қарсы бас көтеріп өзіндік ұлттық «я» сын білдіруде. Əр этностың өзіне тиісті этностық жəне семьялық бірлестігі бар. «Құдай бір, княздік – бір, ұлт бір» – деген ұранмен бас қосуда.





12.1.1 Халық педагогикасындағы жалпыға ортақ жəне ерекшеленген дəстүрлер





12.1.2. Гуманизм идеясы – тəрбиенің негізі




	Жер бетінде өмір сүруші түрлі халықтардың тəрбие дəстүрлерін талдамас бұрын И. А. Ильинаның мына сөзін еске сала кеткенді жөн көрдік. «Барлық адамдар қажет етсін-етпесін, тəрбиелей алсын я алмасын, үздіксіз бір-бірін үнемі тəрбиелей отырып күлу мен жылаудың, қуаныш пен реніштің, сұрау салу мен талап етудің, байланыс жасау мен қарсыласудың қалай іске асатынын үйретеді» – дейді. Осы екі сөз арқылы адамға тиісті қарым-қатынасты бейнелеп беріп отыр.

	Көптен байқағандай, жарты ғасыр өмір өтсе де адам баласы өзіне жəне айналасына үнемі жаңаша қарайды. 50 жылдан кейін адам баласы рухани байлыққа басқа көзбен қарайтын болған. Жас күндегі қажетті деген кейін ығысып артқы жоспарға кетеді де, тек адам баласына қажетті деген мəселе ғана алға шығады. Біз əрқашанда өз проблемамызды алға қоя отырып, оны шешудің жолын іздестіреміз. Жауыздық пен ізгілікті салыстыра отырып, халықтың ауыз əдебиет үлгісі үнемі жауыздықты ізгілік жеңеді деп қараған. Əр адамның адамгершілік жөніндегі көзқарасын жауыздықпен салыстыра отырып, философиялық шығармалар арқылы бейнелеп берген. Қай халықта болмасын еркек пен əйелдің көзқарасы мақал-мəтелдер арқылы бейнелеп берілген. Еркек пен əйелдің əр нəрсеге баға берудегі көзқарасы орыс пен кавказ халықтарының мақал-мəтелдерінде əр түрлі. Мəселен: «Екі əйел алған еркекке иттің керегі жоқ» (шешен мақалы), «Еркек əрқашанда берген уəдесін уақытында орындайды» (осетин мақалы), «Ері далада жер жыртса, əйелі үйде қолын бұлғап шақырады» (орыс мақалы). Бұл жерде еркектің бейнесі фактіге сүйене отырып баяндалған. Ал келесі бір мақалдарда əйелдердің даңқын көрсетуге арналған. «Еркек балаларын далаға тастайды, ал əйел оны жинайды» (Кабардин-балқар мақалы), «Əйелсіз еркек бас киімсіз еркек» (орыс мақалы). Көптеген мақалдар еркектің де, əйелдің де үйдің тірегі екенін дəлелдеуге арналған. «Күйеусіз əйел – шатырсыз сарай сияқты» (лак мақалы), «Арық еркек өледі – ал ізгі жүректі əйел оны дуалдан табады» (орыс мақалы), «Жақсы əйел күйеуін жол үстіне сусыз қалдырмайды» (Кабардин-черкес мақалы), «Еркек көлікпен жеткізе алмағанды, əйелі горшокпен жеткізеді» (орыс мақалы). Көптеген мақалдар семья мүшелеренің міндеттерін айқындауға арналған. «Еркек аула қорыған ит сияқты, ал мысық үй қорыған бабайга сияқты» (орыс мақалы), «Еркек қонақ, ал əйел – үйдің иесі» (Кабардин-балқар мақалы), «Еркек үйді ұстап тұрады, ал əйел – құлатады» (осетин мақалы). Фольклор əйелге деген ізгілікті жапсырса, тек оның үйдегі жасырған сырды сақтай алмағанын айыптайды. «Əулиелер арасында əйелдер болмаған» (Лезгин мақалы), «Əйеліңе сыр айтпа, годеканға сыр айтсаң да» (Авар мақалы). Көптеген халық творчествосының шығармалары бала тəрбиесіне арналған. «Шындықты айтсаң – шындықты жəне жаса» (орыс мақалы), «Қалжыңның да жартысы шындық» (Адыгей мақалы), «Кейде адал болам десең де, орынсыз болады» (орыс мақалы), «Тəтті өтірікті айтқанша, ащы шындықты айтқан жақсы» (орыс мақалы). Бір топ мақал-мəтелдер ар мен ождан туралы айтылады.

	«Қайда қорқыныш болса, сонда ұят бар» (армян мақалы), «Менің жауым, менің арым» (грузин мақалы), «Ар шындықтың жартысы, мүмкін бəрі» (Əзербайжан мақалы),

	Адам бақыты деген фольклорлық шығармаларда айтылатын басты тақырып. Бақыт көппен бірге орнайтын қуаныш. Жеке адамның бақыты көпшіліктің бақытымен тамырлас болып келеді. Бақыт туралы барлық халықтың мақал-мəтелдері бар. Мысалы: орыс мақалы «Қайда бақыт болса, сонда көре алмаушылық болады», «Ақылдыға бақыт қоса келеді», «Ақылсыз басқа келген бақыт, тесік қалтаға түскен бақыт, «бақыт жауынгерге жарасады».

	Армян мақалдары: «Қайғыны көрмей, бақыттың бағасын білмейсің», Грузин мақалы: «Басқаның бақытын көре алмау, өз бақытын көре алмаумен бірдей». Ізгілік пен жауыздық та халық творчествосынан ортақ орын алған. Мысалы: «Адамзатқа ашу мен кек сақтауды қатар берсе – онда ол диаволь болып кетеді» (грузин мақалы), «Жауыз тек өзі үшін ғана жаралған жан» (грузин мақалы), «Жауыз басқаларды көре алмағаннан өзін қайырымды етіп көрсетеді» (орыс мақалы), «Жауыз басқаны көре алмағаннан жауыздық жасаса, ал ізгілік басқаларды аяғандықтан қайырым жасайды» (орыс мақалы). Барлық халықтарда дініне қарамай жалқаулық пен маскүнемдікті айыптайды. Оған арналған мақал-мəтелдер біршама. Мысалы: «Шарап айыпты туғызады» (орыс мақалы), «Сау күнінде есінде бар ой, мас болғанда тілінен шығады» (орыс мақалы). Адамның жеке басының мінін жанамалап жеткізу фольклорға тəн əдіс. Мысалы: «Кім мені мақтаса, сол менің жауым» (корей мақалы), «Біреу үшін істе, өзің одан сабақ ал» (Адыгей мақалы). Халық даналығы – таусылмас білім көзі ол басқалардың үйренуі үшін жасалады. Барлық халықтарда əр уақыт жастарды тəрбиелеуге арнап шығарған мақал-мəтелдері баршылық. Мақал-мəтел көпті көрген қариялардың кейінгі жас ұрпаққа айтар ақыл-ойын халықтық мақал-мəтелдер арқылы санасына жеткізе ой салуды мақсат еткен. Ол ой халықтық мақал-мəтелдерден өзекті орын алған.





12.1.3 Адамгершілік тəрбиесінің діндердегі көрінісі




	Барлық діндерден де адамгершілік тəрбиесінің негізгі принциптерін табуға болады. Дін көпшілік адамға тəн ақыл-парасатқа толы жəне ол бүкіл адамзат баласына ортақ игілік болып саналады. Мысалы, 6 діннің бəріне ортақ ережені келтіруге болады.

	Буддизм. Өзің үшін жауыздық деп саналатындарды басқаларға арнама.

	Иудейзмде: Өзіңе жақпайтынды, басқаға істеме.

	Даосизм: Жақыныңа жасаған жақсылық өзіңе жасаған жақсылық, оны жоғалтқаның сенін жоғалғаның.

	Ислам: Қарындастары мен бауырластарына жамандық тілегенді кəпір деп санау керек.

	Христиандықта: Сенімен басқалар қандай қарым-қатынас жасаса, сен де сондай жаса.

	Осы принциптер барлық мəдениет пен дінде адамгершілік идеялы болып өзекті орын алған. Дін барлық ұлттық мəдениеттің өзегіне айналған. Библияда жəне Құранда, т.б. діндердің киелі кітаптарында айтылғандай, олар адам баласының жазба мəдениеттегі аса маңызды ескерткіші болып табылады. Библия иудей-христиан мəдениетінің негізі болып саналады. Библияда айтылған насихат христиандарға да, иудейлерге де ортақ. Құран мұсылман халықтары үшін олардың рухани байлығы болып саналады. Ертедегі Иерусалим қаласы үш діннің мəдени орталығы саналаған. Ол діндер: Иудей, Христиан жəне Мұсылман діндері. Марксизм еңбексіз адам баласы болмақ емес десе, тарихшылардың дəлелдеуінше адам баласы дінсіз өмір сүрген емес дейді. Олай болса барлық діннің жəне ғылымның уағыздайтыны адамгершілік қасиет. Ол қасиет барлық халыққа ортақ.

	Егер де Құдай жоқ болса, онда оны адам баласының ойлап табуына тура келеді. Ол əрбір саналы адамның, ақыл-парасаты толған адамның, қоғамдық тəртіпті жер бетінде орнатуда қажет деп ойлап тапқаны. Құдай дүниедегі жаратылыс күштерінің беделді жалғыз иесі. Жаратушымен табиғат та, қоғам да, жер бетіндегі барлық тіршілік иелері де мəңгі бірге өмір сүріп, тіршілік етеді.





12.1.4 Жекебастық эстетикалық даму




	Баланы эстетикалық жағынан тəрбиелеп жетілдіру жас кезден басталады. Ең бірінші жас бала нені сезеді десек – ол ананың даусын сезеді. Бесік жыры – баланы ең алғаш музыкалық əуенге үйретудің бастамасы болып саналады. Бесік жырында ең үлкен мəн бар. Ол баланың санасына жақсы мен жаманды білдірудің əліппесі іспетті. Бала тіпті ана жатырында жатып та эстетикалық тəрбие алады. Екі қабат əйелдің үнемі көңілді жүруі, əн айтуы іште жатқан балаға да əсер етпей қоймайды. Жас бала айналасындағыларды қызықтап өседі. Бесікті тербетіп отырып та ана бесік жырын айту арқылы баланың жақсы өсуін, ел қорғаушы азамат болуын тілейді.

	Бала тілі шыға бастағаннан маңайындағылардың тəтті сөздерін естіп шаттанып өседі. Бесік жырларында айтылатын:



	Құрығыңды майырып,

	Жаудан жылқы айырып

	Батыр болар ма екенсің

	Он саусағың майысып,

	Шебер болар ма екенсің...



	– деген ана тілектерін естіп өскен бала өсе келе осы өсиеттерді орындауға тырысады. Бесікте жатқан балаға сылдырмақ беріп уату да əнді естіп өссе екен деген тілектен туындаған.

	Баланың үстіне киген киімдері де əдемі, сəнді болуы керек. Ұлттық костюмдердің ою-өрнектері баланы үнемі шаттыққа бөлеп, əдемілікке тəрбиелеуден туған көзқарас. Əсіресе, жас баланың киімдері мен қуыршақтарының əсем, сəнді болуында да осы мақсат көзделеді. Жақсыны жастайынан көріп өскен бала жақсы мен жаманды айыра білетін болады.

	Үй ішіндегі жиһаздардың əсем болуы да баланы əсемдікке тəрбиелеудің басты шарты. Орыстың, татардың, башқұрдың ағаш үйлерінде қазақ пен қырғыз, түркімендердің киіз үйінде неше түрлі ою-өрнектермен əшекейленген терме бау, басқұрлар да баланы əсемдікке тəрбиелеудің алғашқы бастамасы. Христиандардың шіркеулері мен мұсылмандардың мешіттеріндегі, еврейлердің синагогындегі ою-өрнек, орнаменттер де адамның эстетикалық талғам сезімін тəрбиелеудің пəрменді құралы болып саналады. Бейіттер мен храмдардағы, мавзолейлердегі өлілер қалашығы бір жағынан келер ұрпақты əсемдікке тəрбиелеу құралы болып саналады. Қала берді күнделікті тұрмыста қолданылатын сырмақ, түс киіз, алаша, қоржын, қасық, ожау, тегене, т.б. тұрмыстық заттардағы əшекейлер де ұрпақты эстетикалық жағынан тəрбиелеуді көздей жасалған заттар. Ағаштан, сүйектен, темірден, жүннен жасалған тұрмыстық заттардың бəрі эстетикалық талғамды жетілдіруге қызмет етеді. Көркем өнер туындылары бір жағынан адамдардың эстетикалық талғамын өсіре тəрбиелеуге қызмет етсе, екінші жағынан əр ұлттың эстетикалық талғамын танытады.





12.1.5 Еңбек тəрбиесі




	Халық педагогикасының негізі еңбек тəрбиесіне байланысты. Біздің арғы ата-бабаларымыз ұрпақты еңбекке тəрбиелеуге ерекше көңіл бөлген. Жер өңдеумен байланысты ауыл шаруашылық еңбегінің түрлері пайда болды. Ол біріншіден, тіршіліктің көзі еңбек екеніне балалардың көзін жеткізе тəрбиелесе, екіншіден, жастарды еңбекке тəрбиелеу арқылы айналадағы өмірмен таныстырады.

	Еңбек, қолөнері жөніндегі көптеген мақал-мəтелдер шығарып еңбекке тəрбиелеудің маңызы мен мəнін балаларға үнемі түсіндіре тəрбиелеу көзделді. Мысалы: «Еңбексіз балықты да бассейіннен суырып ала алмайсың», «Еңбексіз өмір сүру, тек көк аспанды түтіндету», «Қолы жоқ пендеше, құр пешке қарап отырма», «Еңбек адамды тамақтандырады, ал еңбексіз адам аштықтың азабын тартады», «Еңбексіздікке үйренбе, қол өнерін үйрен». Халықтық ертегілер мен аңыздарда, өлең-жырларда еңбек адамдары марапатталған. Еңбек сүймейтін жалқауларды айыптап, ақыры олардың аштан өлгенін көпшілікке паш етеді. Жастарды жастайынан еңбек сүюге, батыр, епті, халықшыл болуға баулыды.

	Отбасында ұл бала мен қыз баланың тəрбиесіне ерекше көңіл бөлді. Əкелері өз өнерін баласына үйретті. Ұл балаларды аң аулауға, мал бағуға үйретсе, қыз балаларды үй ішінің ішкі жұмысына ас пісіруге, кесте тігуге, өрнек тоқуға үйретті. Еңбек тəрбиесі эстетикалық тəрбиемен қатар жүргізілді. Еңбек бар байлықтың көзі саналды. Еңбекті сүю, ынталылыққа тəрбиелеу арқылы жүзеге асырылды. Елді сыртқы жаудан қорғау үшін еңбек пен ерлік қатар тəрбиеленіп тəрбиенің негізіне айналды.

	Ол жөнінде əр халықтың көптеген мақал-мəтелдері бар. Мысалы:

	«Бұтақ жас кезінде иіледі, баланы жас кезінде бұтақты июден бастап үйретіп, отын даярлауға еңбектендіру керек» дейді.





12.1.6 Халықтық дипломатия




	XX ғ. аяғында этнос аралық жəне дінаралық қырғи қабақтық бірден күшейіп кетті. Ол соғыстар ғасырлар бойы адамдар арасында қалыптасқан достықты кейінге ығыстырып өшпенділікті туғызды. Ал ол адамдар арасындағы бұрынғы достық қарым-қатынасқа қаяу түсірді. Сондай-ақ қандай да бір отбасындағы адамдар арасында сызат түсіре бастады. Ұлтаралық достыққа түскен жара көпке дейін жазылмайтыны өз-өзінен белгілі. Ұлттық қарым-қатынастағы əр түрлі ала-құлалық халықтар арасындағы ғасырлар бойы сақталып келген достыққа да сызат түсірмей қоймады. Осы кездегі ұлтаралық достыққа түскен жараны жазу оңай болмады. Балаларды ұлтаралық достыққа тəрбиелеуде халық педагогикасында ежелден марапатталып келген қонақжайлық дəстүрдің тəрбиелік мəні зор екені түсінікті. Халық ежелден қонақты үйге келетін құт санаған. Тау халықтары сырттан келетін қонақты танысын, танымасын қарсы алған. Қонаққа барын беріп күтуді парыз санаған. Қонақ біреулерге зəбір көрсетсе, қонақ үшін үй иесі кешірім сұрап əлекке түскен. Өз үйінен қонақтың аман-есен аттануына өзін жауапты санаған. Тау халықтарының ұлттық дəстүрінде қонаққа ешкімді тигізбей, оның қонған үйінен аман-есен аттанып кетуіне басымен жауап беретін болған. Тіпті өзінің ата жауы үйіне келсе де оны өз үйінде өлтірмей, ұлттық дəстүрді сақтап құрметпен шығарып салатын болған. Тау халқында «қонағыңды ұлы əкеңдей сыйла» деген мақал бар. Сондай-ақ «үйіңе жауың қонақ болып келсе де құрметте» деген аталы сөз ежелден халық арасында сақталған. «Қонақ» деген сөздің мəні сені алыстан іздеп келемін, қарсы ал деген мағынаны білдіреді. Қонақты құрметтеу, қонаққа барын беру, кетерде көңіліне алған бұйымтайын сұрау, не қаласа көңілін қалдырмай сұрағанын беру мұсылман халықтарына тəн құрмет саналған. Мұсылман халықтары қонақтан барын аямаған. Тіпті керек болса астындағы жалғыз атын сойып беруге кепілді болған. Қонаққа үй иесі өз өнерін көрсетіп, əн айтып, домбыра тартып беріп «ауылдың алты ауыз өлеңімен» құтылатын болған. Қонағынан да өзінің білген өнерін көрсетуді талап еткен. Оны «қонақ кəде» деп атайды.

	Қазақ пен орыстар ерте кезде бір-бірімен дос болып, досынан өзіне ұнаған затты қалап алу дəстүрі болған. Ал Кавказ халқында ер адамдар бір-бірімен құшақтасып дос болу, достар бір-бірінен сыйлыққа арғымақ ат, берен мылтық алу салты сақталған. Екі ұлт өкілі достасу үшін өзара анттасып «антты бұзғанды Құдай атсын» деп серттесіп, ант соңында бір бокал сыра ішіп, бокалдың ішіне теңге тастап, немесе бір-бірімен қару алмасып достасатын дəстүр болған. Қазақта екі адам достасса құда түсетін болған. Оны «бесік құда, бел құда» деп атаған.

	Сондай-ақ ағайын-дос адамдар бір-біріне бала беріп достасқан.

	Бірінің баласын екіншісі бауырына салып асырап азамат еткен.

	Алайда Отанды сүю мəнсіз, мағынасыз фонатиктік емес. Кавказ халықтарының достығы да оның белгілі шегі бар екендігін айқындаған. Ол халықтық мақал-мəтелдерден тиісті орын алған. Мысалы, «Ақылдыға бүкіл əлем Отан» (шешен мақалы), «Кімде-кім өз халқын сүймесе, ол басқа халықтарды да сүймейді» (осетин мақалы), «Нашар бейбітшіліктен гөрі, нашар ерегес жақсы» (орыс мақалы).

	Ғалымдар үйінде XX ғ. аяғында əлем мəдениетінің концепциясы қабылданды. Осы жиында философ И. А. Ильин былай деген болатын «Христианин əлемдік азамат тəрбиелеуге тиіс. Оның басты міндеті адамдарды ұлтына, дініне қарап бөлу емес, табына, дүниетану көзқарасына қарай бағалай білуі керек» дейді.

	Əлем халықтары өздерінің ақыл-парасатымен, өзінің өмірлік бай тəжірибесімен мұны ежелден бағалай білген.

	Халықтық дипломатия – ол əр халықтың сан ғасырлық бай тəжірибесіне негізделген. Ұлттық мəдениет – халықтық педагогиканың қаймағы. Ол сонымен бірге əр халықтың ұрпақ тəрбиелеудегі озық үлгісі əр халық өзінше ақылды. Сонымен бірге, əр халықта да демократиялық идея халықтық мақал-мəтелдерден көрініс тауып, өсиет үлгі ретінде айтылады. Əр халық өзінше ақылды. Мəселен, армяндар құрылыс салуға бейім, корейлер жалпы еңбекке бейім, грузиндер жүзім өсіруге шебер. Əр халықтың өзіндік бір өнері, еңбектің бір түріне бейімділігі байқалады. Біз əр халықтың өзіндік үйренген ата кəсібі бар екенін жақсы білеміз. Сол кəсіп түріне қарай бейімдей тəрбиелеуге шақырамыз. Əр халықтың жүрегінде «Мен Ресей азаматымын. Отаныма адал еңбек етемін!» деген патриоттық сезім берік орын алуы керек.





12.1.7. Адамгершілік тəрбиесі жəне жеке бастың үлгісіне негізделген тəжірибенің этномəдениеттегі көрінісі




	Төменгі Дон бойы мен Солтүстік Кавказ əлемдік өркениеттің өзіндік ерекшелігімен көзге түсетін өлке. Бұл өлкеде аландар, скифтер, печенегтер, половецтер, сарматтар, болгарлар сияқты əр дəуірде əртүрлі халықтар өмір сүрген. Осы өлкеде 116 ұлт өкілдерінің тұрып өмір сүріп жатуының өзі Ростов өлкесінің Ресейдегі ең халқы көп өлке екендігін жəне осы жерде көп ұлттар мəдениетінің шоғырланған өлкесі екендігін көрсетсе керек. Соған қарамастан осы өлкеде көп ұлттың өкілдері бас қосқан, ең тату-тəтті, бейбіт өмір сүруші өлке. Оған себеп жергілікті халықтар ұлтаралық достықты берік сақтап, ұзақ жылдар бойы бір мемлекет ішінде, бір семья мүшелеріндей тату-тəтті бейбіт қатар өмір сүріп, қадір-қасиетін бағалай білген.

	Азаматтық тəрбие жəне халықаралық қатынастар мəдениетін қалыптастырумақсатындажүргізілгентəжірибекезіндебайқалғандай 1993 ж. Ростов қаласында этномəдениеттік байқауға арналған 15 орта мектеп пен 177 бала бақшада тəжірибе жұмысы жүргізілді. Мектепте 1150 бала, ал бала бақшада 140 бала тəрбиеленген еді. Жалпы білім беретін мектепте 32 ұлт өкілдері оқиды. Көпшілік ұлт өкілдері бірден көзге шалынатын сыған, корей, татар, армян балалары еді. Олар кластағы оқушылардың 4-7% қамтитын. Əр топтағы балалардың əке-шешелері түрлі дін өкілдері болатын. Мəселен сығандардың ішінде мұсылман да, христиан да бар болатын. Ал корейлер христиан жəне конфуций дінін ұстанады.

	Осындай дін жағынан, ұлттық құрамы жағынан ала-құла топтан мектепте бірыңғай топ құрылды. Ұжымда мұғалімдер тəртіпті қалай жолға қоя білді дегенге келсек, мұғалім ата-аналармен біріге отырып, əр діннің канонына сүйеніп тəрбие жұмыстарына мəн беретін болды. Мектеп ұжымы ата-аналармен бірігіп, белгілі бір мақсатты көздей құрылған тəрбие жұмысы нəтижеге қол жеткізді.

	Ол он бағытта іске асырылған. Мысалы:

	– Тəрбиенің қайнар көзі – үй айналасы, семья, Отан;

	– Қарым-қатынас – достық қарым-қатынас, адам аралық қарым-қатынас.

	– Тəрбиелік бағыт – бейбіт қарым-қатынас,

	– Тəрбие бастауы – тірі табиғат ортасы, адамдардың экологиялық қарым-қатынасы;

	– Кемпірқосақ түрлеріне ұқсастық – халық творчествосына, халықтың дəстүрлеріне негіздеу;

	– Жасампаздық – өнер сатысына қатынасу;

	– Білім – ақылдыларға, қайырымдыларға мəңгілік бет бұру;

	– Жағалау – салтанатты өмір үшін күрес;

	– Болашаққа бастау – еңбек адамының өмірі;

	– Қуаныш – ойыншықтар əлемі, ойындар, мерекелер.

	Осы мақсаттағы тəрбие жұмыстарын іске асыру сабақта жəне сабақтан тыс жұмыс түрлері арқылы іске асырылады. Əр бағдарламаны іске асырудың авторлық бағдарламасы бар. Бағдарламада көрсетілген жұмыстар үш бағытта іске асырылады. Ол этномəдениет, экология жəне азаматтық бағытта.

	Бағдарламадағы істер əдістемелік жабдықтар арқылы төмендегіше іске асырылды:



	Мектепке дейінгі тəрбие

	- Дон өлкесінің тарихы мен мəдениеті:

	- Экология,

	- Азаматтық,

	- Ұлттық ойын

	- семьялық тұрмыстық мəдениет.



	Бастауыш мектеп

	1. Ресей мемлекетінің тарихы

	2. Экология

	3. Эстетикалық грамматика.



	Екінші басқыш

	- Азаматтық тəрбие;

	- Этнография;

	- Əлем мəдениетінің озық түрлері;

	- Əлем халықтарының тұрмыстық мəдениеті;

	- Əлемдік салт-дəстүр;

	- Славяндардың діни ұғымы;

	- Дон казактарының семьялық тұрмыстық мəдениеті;

	- Дон өлкесінің тарихы;

	- Əлемдік діндердің этникалық құндылықтары;

	- Төменгі Дон жəне Приазов өлкесінің архитектуралық тарихы.



	Үшінші саты оқуы

	- Адамдардың экологиялық мəдениеті;

	- Адам жəне космос;

	- Əлем халықтарының тамақтану мəдениеті;

	- Дон жəне Приазов өлкесі халықтарының əдебиеті.

	Өлкедегі əкімшілік білім беру комплексі мектептердің оқу-тəрбие жұмысына база болады. Осы өлкедегі этномəдениеттің базалық комплексі этномəдени іс-жоспарларды іске асыруға бəрі жұмыла кірісті. Мектептің басты мақсаты – əр семьяның жағдайын зерттеп, оны адамгершілік тəрбиесіне бастау. Көптеген оқу орындарында төмендегі мəселелерге ерекше мəн береді:

	- Бүгінгі семьядағы халықтық дəстүрді насихаттауға көңіл бөлу.

	- Екі тілді жəне көптілді семьялармен мектепте жүргізілетін оқу-тəрбие жұмысына белсене араластыру;

	- Семьяда экологиялық тəрбиеге көңіл бөле отырып табиғат жөніндегі халықтық білімдерді насихаттау;

	- Бала тəрбиесіне халықтық мəдениеттің əсері;

	- Баланы семьялық өмірге халықтық дəстүр негізінде тəрбиелеп жетілдіру, бүгінгі семьялық тəрбиеде ұлттық тəрбиені жандандыру;

	- Адамгершілік тəрбиесін халықтық дəстүрде жалғастыру;

	- Халық творчествосының элементтерін пайдалана отырып, эстетикалық тəрбие беру;

	- Діни мəдениетті семьялық тəрбиеде орынды пайдалану.

	Мектептің өзіндік бетін айқындайтын ұлттық көркемөнер мен халық творчествосы жəне ұлттық тағамтану мəдениетін, декоративтік қолөнер мəдениетін пайдалана отырып, тəрбиелеуге баса көңіл бөлеміз. Бұл жерде мектеп пен ұлттық бірлестіктер қатар қызмет етеді. Мектеп арнайы журнал шығарады. Жыл ішінде журналдың 5 саны жарық көрді. Сондай-ақ жеке педагогтар өздерінің іс-тəжірибесінен екі жинақ шығарды.

	Ата-аналар қоғамы ата-аналар арасында ұлттық мəдениет үлгілері жайында белсенді жұмыс жүргізді. Ата-аналар клубы ұйымдастырылған. Армян тілінің факультативтік клубы жұмыс істейді. Сондай-ақ екі казачестволық гимназия класы жұмыс істейді. Ата-аналар əр мектептің шақыруы бойынша мектептерде жұмыс жүргізді. Этномəдениеттік толеранттық мəдениетті құру арқылы мынадай тəрбие жұмыстары іске асырылады:

	- Қала мектептерінде тарихи-өлкелік жəне тарихи-этнографиялық мұражай жұмыс істейді.

	- Толеранттық ойлау жəне мінез-құлықтық ерекшелік негізінде оқушылардың жеке практикалық іс-тəжірибесін насихаттауға көңіл бөлінеді.

	- Əр конфессия жəне ұлт өкілдеріне практикалық əңгіме жүргізу ескерілді.

	- Əлеуметтік-конфессиялық жəне этнос аралық оқушылар бірлестігі жұмыс істеді. Онда əр ұлттың басқа ұлт өкілдерін құрмет тұтуына арналған жиындар марапатталады.

	- Əр ұлт өкілдерінің ұлттық мəдениеті, тарихы, əдебиеті, діні жөніндегі ойлары ортаға салынып талдау жасалады.

	- Оқушыларды ғылыми-зерттеу жұмыстарына тартып, онда əр ұлт мəдениетінің өзіндік ерекшелігі туралы сөз қозғайтын болады.

	Осы жұмыстардың нəтижесінде мектептерде тəртіп бұзушылық фактілері болған емес. Оқушылар арасында ұлттық алакөздік болған емес.

	177 орта мектеп пен 15 бала бақшада істелген тəлім-тəрбиелік жұмыстар басқа ұжымдарға да үлгі боларлықтай нəтижеге ие болды. Қорытынды: Ең басты қорытынды осы оқулықпен таныса отырып – əр студенттің планета аралық идеямен қарулануы тиіс. Себебі барлық халық бір-бірімен тығыз байланысты. Бүгінгі идеяны жақтаушы əрбір ұлт өкілі бүкіл адамзаттық қоғамның мүшесі. Бүкіл əлемдік характер адамзат баласының бойындағы XX ғ. білім мен мəдениет табыстарының нəтижесінде қол жеткен жетістіктің иесі. Адам баласы əлемдік күштермен өзінің мақсат-мүддесінің бір екенін сезіне өмір сүруде. Ол XIX-XX ғ.ғ. орыстың космикалық философтары еңбегінде (П. А. Флоденский, Н. А. Бердяев, В. И. Вернадский, Л. А. Чижевский, К. Э. Циолковский) жақсы айтылған. Бүгінгі əлеуметтік мəдени орта өте агрессивті жəне агрессивті көзқарасты тек мəдениет пен творчестволық бірлікте жеңуге болады. Əлемдік мəдениет бірліктегі көзқарасты жеңе алатын жеке тұлғалар. Оларды бейбіт өмір сүруге тəрбиелей отырып, жер жүзінде бейбітшілік орната аламыз.

	Бүгінде өзінің шыққан тегін, ата-баба мəдениетінің негізін білмей өскен жас жеткіншек дүниеге басқаша қарайды. Олар жауыздыққа бейім болып келеді. Біз үнемі ізгілік, адамгершілік идеясы арқылы тəрбиелеп, əр заттың құнын бағалай білуге, ізгілік пен имандылыққа бейімдей тəрбиелеп жер шарында ізгіліктің орнауына жастардың үнемі көзін жеткізсек – тек сонда ғана жер жүзіндегі барлық адам бір кісідей тəрбие алып, жауыздыққа қарсы жұмыла күресетін болады. Ізгілік пен бейбітшілік адамзат тəрбиесінің басты міндеті болып саналады. Оны жастар бойына сіңіру халық педагогикасының басты қағидасы.



	Он бірінші тарау бойынша сұрау-тапсырмалар



	1. Этнопсихология ғылымының қарастыратын басты мəселелері қандай?

	2. Ұлттық характер, ұлттық сезім, ұлттық мүдде, ұлттық дəстүр дегендерге нақты анықтама беріңдер.

	3. Ойлаудың ұлттық-психологиялық ерекшеліктеріне сипаттама беріңдер.

	4. Этникалық ұқсастықты қалай анықтауға болады. Мысалдар келтіріп ойыңды дəлелдеңдер.

	5. Ұлттық мінез-құлық ерекшеліктерін мысалдар келтіре отырып дəлелде.

	6. Мінез-құлықтың ерекшеліктерін еңбек процесімен байланыстыра ажыратып талдаңдар.

	7. Кавказ халықтарына мінездеме беріңдер.

	8. Орал халықтарына мінездеме беріңдер.

	9. Сібір халықтарына мінездеме беріңдер.

	10. Ұлттық менталитеттік ерекшеліктерге сипаттама беріңдер.

	11. Əр ұлтқа тəн өзіндік жəне жалпыға ортақ қасиеттерді ажыратып талдаңдар.

	12. Некелік семья құру формаларының түрлеріне мысал келтіре отырып талдаңдар.



	Он екінші тарау бойынша сұрау-тапсырмалар



	1. Жеке басты тəрбиелеп жетілдірудегі əлеуметтік фактордың маңызы.

	2. Этностардың ұлттық ерекшеліктерінің кірігу, біртіндеп жоғалу процесінің себеп-салдары, ұлттық қарым-қатынастың мəдени-тұрмыстық қарым-қатынаспен байланысы.

	3. Халық педагогикасындағы жалпыға ортақ жəне өзіндік ерекшеліктер.

	4. Гуманизм идеясы тəрбиенің негізі жəне оның ауыз əдебиеті үлгілеріндегі көрінісі.

	5. Адамгершілік тəрбиесінің діндермен байланысы.

	6. Жеке бастың рухани дамуындағы эстетикалық тəрбиенің рөлі.

	7. Еңбек тəрбиесінің қоғам дамуындағы рөлі.

	8. Халықтық дипломатияның ауыз əдебиетіндегі көрінісі.

	9. Адамгершілік тəрбиесінің этномəдениеттегі көрінісі.

	10. Тəрбие мəселесін ұйымдастырудағы балалар мекемелерінің рөлі.

	11. Мектепке дейінгі тəрбие, мектеп тəрбиесі жəне жоғары оқу орындарындағы тəрбиенің түрлері, оларды ұйымдастырудың əдіс-тəсілдері.



	Пайдаланылатын əдебиеттер



	1. Даль В. Пословицы русского народа. М., 1957.

	2. Данилевский Н. Я. Россия и Европа. М.: «Книга». 1991.

	3. Елікбаев Н. Ұлттық психология. Алматы: «Қазақ университеті», 1981.

	4. Есимов Г. Хакім Абай. Алматы. «Атамұра», 1994.

	5. Жарықбаев Қ. Б. Психологические воззрения. Аль-Фараби. Журнал «Вопроосы психологии», 1974. №4.

	6. Ионан Л. Ұлттық философия. «Новый мир». Журн., 1989. №12.

	7. Ислам. Словарь атейстов. М.: Госкомиздат, 1988.

	8. Карманный словарь атейстов. М.: Госкомиздат, 1987.

	9. Қазақ Совет энциклопедиясы І-ІІ том. «Ғылым», 1976-1980.

	10. Лихачев Б.Т. Философия воспитания. М.: Прометей, 1995.

	11. Момышұлы Б. Қанмен жазылған кітап. Алматы. «Қазақстан», 1991.

	12. Народы России. Энциклопедия (под. ред. В. А. Тишкова). М., БРЭЮ, 1994.

	13. Оразбекова К. Отбасы тəрбиесінің ұлттық психологиясы. «Қазақстан мұғалімі» газеті. 17 сəуір, 1989.

	14. Осеров Н., Естеав Ж. Ислам жəне қазақтың əдет-ғұрпы. Алматы. «Қазақстан». 1992.

	15. Саракуев Э. А., Крысько В. Г. Этнопсихологияға кіріспе. М., 1996.

	16. Стефаненко Т. Этнопсихология. РАН. 1996.

	17. Токарев С. А. Религия и история народов мира. М., 1986.

	18. Цагалачова З. Б. Еңбек тəрбиесіндегі афоризмдер. Журн.Искусство и право, 2001. №2.

	19. Шабаева М.Р. Вопросы об изучении истории народной педагогики. г. Череповец, 1971.





Тезаурус




	Аборигендер (автохонды) – мемлекеттің жергілікті тұрғыны немесе бір жердің тұрғыны.

	Автокефалия – православиялық бір шіркеудің басқа іркеулерге тəуелді еместігі.

	Автономия – этностардың өзінің туған жерінде немесе бір жерде жинақы тұруы.

	Автономный – жеке автономиялық өмір сүру.

	Атохтонный – жергілікті жердің тұрғыны.

	Əлеуметтік-психологиялық бейімделу – тұлғаның белгілі бір əлеуметтік ортаға бауыр басып тұрақтап тұруы.

	Этномəдени бейімделу – жеке тұлғаның психологиялық жəне əлеуметтік белгілі бір ортаның мəдениетіне бауыр басып үйренуі.

	Адат – дəстүр, адамдардың белгілі бір ортада қалыптасқан тұрмыстық əдет заңдарын қабылдауы.

	Аджаме – Араб графикасы негізінде қабылданған жазу ережесі. Ол мəселен Дағыстан халықтарына ортақ орфоэпикалық ерекшелік ережесі.

	Адыге-Хабзэ – Адыге халқының ауызша мəдениет үлгісі.

	Аккультация – белгілі бір мəдениетке үйренген халықтардың өзара бір-біріне тигізетін əсері. Ол кейде толық немесе біртіндеп əсер ету арқылы ұлттарды біріктіреді.

	Амулет – дінге сенуші адамдардың бір затты құдырет тұтып, қасиет санауы.

	Анимизм – адамдардың, өсімдіктердің, жануарлардың бойында ерекше магиялық қасиет бар деп тану.

	Армагеддон – шайтан мен Құдай арасындағы соғыс, ол соғыс кезінде бүкіл адам баласы қырылып, Ч.Расселоның оқуын қабылдайды.

	Аскатизм – өмірлік байлықтан бас тарту, жасанды түрде өз-өзінің ішкі ықыласын жоғалту. Мəселен діни аскетизм барлық діндерге ортақ қасиет.

	Ұлттық ассимиляция – этникалық топтардың екінші бір топ əсерінен ұлттық дəстүрді жоғалтуы (сақтамауы).

	Аталычество – жас баланы басқа біреудің тəрбиесіне беру немесе өзіне бағынышты семьяның тəрбиесіне беру.

	Ашура – мұсылман-шийттердегі қаралы күн.

	Аят – Құран сүресі.

	Баиты – шығыс халықтарының этникалық шығармасы.

	Билаторанттық – əйелдің немесе еркектің туыстық қатынасын анықтау.

	Благословение – діни салт, адамды бір нəрсеге сендіру үшін жасалатын діни əдет-ғұрып (салт).

	Вера – белгілі бір дінді қабылдау, сол дінге сену.

	Верование – белгілі бір діни сенімді қуаттау. Ол шынайы шындық болуы немесе иллюзия (көзбояушылық) болуы мүмкін.

	Газават – адамдарды өлтіру, асу, ату. Ол саяси, діни немесе нəсілдік көзқарасқа байланысты туындайды.

	Геноцид – адамды өлтіру, қырып жою. Ол саяси, діни, ұлттық көзқараспен байланысты туындайды.

	Герентетимия – үлкенді құрмет тұту.

	Глоссаламия – күтпеген жерден, санасыз қабылданған байлам, шешім.

	Годекан – ерлердің жиналысы (шалдар мен жастар бас қосқанда дағыстандықтардың үлкендерді құрмет тұтуы).

	Дастан – шығыс халықтарының этикалық поэзиялық шығармасы.

	Дацан – ламалардың монастры.

	Депортация – бір ұлтты зорлап басқа жерге жер аудару.

	Этнопсихологиялық детерминация – бір ұлттың белгілі бір себеппен екінші бір ұлтқа бағынышты болуы.

	Децелерация – баланың физикалық немесе интелектуалдық өсу процесінің бəсеңдеуі. Ол түрлі биологиялық, экономикалық, техногенетикалық фактілерге байланысты болады.

	Джадидизм – XIX ғ. аяғы мен XX ғ. басында пайда болған буржуазиялық либерал-демократиялық ағым.

	Джамаят – авар, дағыстан халықтарының жиыны.

	Джаназа – мұсылмандардың өлікті жөнелту дəстүрі.

	Джахилия – мұсылман өміріндегі язычество дəуірінен қалған дөрекілік.

	Джиен – татарлардың туыстық жақындығы, қыздан туған бала.

	Джиин – башқұрлардың ұлттық мейрамы, ол жаз ортасында өтеді.

	Джихад – діни соғыс.

	Джума – (пятница) Жұма намазына мешітке жиналу.

	Диалект – белгілі бір халықтың тілдік ерекшелігі.

	Диаспора – этникалық бірлестік, өз елінде тұрмайтын басқа елде тұрушы ұлт өкілдері.

	Дискальность – ерлі-зайыптылардың бөлек тұруы.

	Догма – шындыққа жанаспайтынды шындық деп қабылдау. Ол ешқандай сын көтермейтін ақиқаттан аулақ шешім.

	Зурхочи – қалмақ халқының жұлдыз зерттеушісі.

	Иогамия – некелік норма.

	Иммиграция – шетелге ауып барушы адам.

	Инициация – Ол толық құқықты қоғам мүшесінің жас ерекшелігін айқындау.

	Интеракция – адамдардың бір-біріне тигізетін əсері немесе адамдар тобының екінші жақпен өзара сөйлесіп пікірлесуі.

	Интернационализм – бір идеядан екінші идеяға көшкен жалпы адам баласына ортақ идеяны жақтаушы адам немесе адамдар тобы.

	Калым – əйел алу үшін төлейтін мал. Ол қыздың туыстарына беріледі.

	Канон – ереже, заң.

	Каргатуй – башқұр халқының мейрамы. Ол жазға салым қарғалар келгенде өткізіледі.

	Кенасса – қарайым халқының храмы. Кибла – Мекке жаққа қарап намаз оқу. Клан – рулық топ.

	Колядки – жаңа жыл мейрамында айтылатын өлең. Ол баланы бесікке салуда айтылады. Онда үлкендер жас нəрестеге тілек тілейді.

	Этникалық консолидация – этностардың тілдік жағынан одақтасып бірігуі.

	Конфессия – діни қауым (община).

	Кредо – көзқарас, пікір.

	Конфирмация – католиктердің жасырын 7-12 жас аралығында дінді уағыздау мейрамы.

	Конформист – қоғамдық пікірді жасырын қабылдау.

	Культура – адамдардың (қоғам мүшелерінің) өзара мəдени қарым-қатынасы. Ұлтаралық мəдени қарым-қатынас. Белгілі бір ұлттың мəдени-тұрмыстық қарым-қатынасы.

	Ұлттық автономияның мəдениеті – белгілі бір автономиялық аймақтың мəдени ортақ белгісі.

	Куначество – Кавказ халықтарының ұлттық салт-дəстүрі.

	Левират – ағасы өлсе жеңгесін қайнысы алады. Осыны левират жеңге алу деп атайды.

	Маргиналды этномəдениет – екі этномəдениетке қатар қатынасы бар адамды айтады.

	Масленница – көктемде келетін ескі славян мейрамы. Матрилинейность – əйелі жағынан жақын болуды айтады. Маххала – кəсібі бойынша бір көшеге орналасқандар. Мысалы, дүкеншілер көшесі, ағаш шеберлері көшесі т.б.

	Менталитет – ұлттық негізді құрау. Ұлттың белгі ерекшеліктеріне ие болушылар.

	Мессия – ескі еврей сөзі, грекше Христос деген мағынаны береді. Межэтнический общность – этностар тобы, этногенетикалық жағынан жақындықты немесе ұзақ мəдени байланысты білдіретін ұғым.

	Миграция - адамдардың ауа көшуі.

	Миксация – бірнеше этностардың араласуы.

	Миноратный принцип – мүлік иеленудің түрі. Мəселен əке өлсе мүлкі қанша бала болса, соншаға бөлінеді. Əке бір бөлігіне ие болады. Оны ең кенже ұлы иемденеді.

	Миропомазия – Христиан дініндегілердің тазару үшін, рухани тұрақтау үшін адамның жан тазалығы үшін əрекет етуі.

	Мавлюд (маулид) – ислам діні бойынша Мұхаммедтің туған күнін тойлау.

	Моногамия – бір еркек пен бір əйелдің ерлі-зайыпты болып қосылуы.

	Монатеизм – бір Құдайға сену. Монофиситство – христиан дінінің бір ағымы. Навруз – шығыс елінің жаңа жылды тойлауы.

	Намус – мұсылман халқының адамгершілік категориясы.

	Народ – этнос.

	Народность – қоғамдық топ.

	Национальная идентичность – адамның белгілі бір ұлттық мəдениетке топтасуы.

	Национальность – адамның белгілі бір ұлтқа қатынасын айқындайтын сөз.

	Коренная национальность – белгілі бір мемлекетті мекендейтін негізгі халықтың аты. Мəселен қазақтарды Қазақстанның негізгі жергілікті халқы деп атайды.

	Нация (ұлт) – тілі, территориясы, мəдениеті бір халықты сол елдің негізгі ұлты деп атайды. Мəселен қазақ халқы Қазақстан республикасының негізгі халқы.

	Ника туй – татарлардың үйлену тойын неке тойы деп атайды. Ол мұсылман халықтарының бəріне ортақ.

	Нирвана – Будда діні бойынша ең үлкен бақыт деген ұғымды білдіреді.

	Община – бір аймақта тұрушы адамдар тобы.

	Ортодоксия – дүниеге бірыңғай көзқарастағы адамдар тобы.

	Остракизм – мемлекетке аса қауіпті елден қуылған адам.

	Пагода – көп ярусты будда храмы.

	Панихида – өлгендердің мəйітін сақтайтын жер.

	Паннационализм – идеология. Бір ұлттың ұлттық ерекшелігін көрсететін көрсеткіш.

	Пантеон – ірі қоғам қайраткерлеріне арналған мавзолей.

	Патриархалность – еркек жағынан туыстардың жақындығын айқындайтын анықтама.

	Патрилинейность – еркек жағынан туысты айқындайтын анықтама.

	Патронимия – еркек туыстарды əке жағынан айқындау.

	Народная педагогика – жас ұрпақты тəрбиелеудің педагогикалық ұстанымы.

	Племя – ертедегі туыстық белгі. Ру, тайпаны племя деп атайды.

	Подбратимство – екі немесе оданда көп еркек туыстардың ортақ атауы.

	Палиандрия – көп еркектің иесі əйел.

	Полигамия – көп əйел иесі.

	Праведник – діннің барлық талаптарын мүлтіксіз орындайтын адам.

	Пресрицивный брак – міндетті неке.

	Преферекционный брак – тəртіп бойынша жеңге алған еркекті немесе қайнысына тиген əйелді осылай атаған.

	Рамадан – Рамазан, Ораза айы.

	Реквием – католик діні бойынша шіркеу.

	Сабантуй – татар, башқұр халықтарының ұлттық мейрамы.

	Салям – мұсылмандардың амандасу дəстүрі.

	Сегрегация – ұлттық, нəсілдік кемсітушіліктің формасы. Семья – ерлі-зайыптылардың бірлескен отбасының өмірі. Сепарация – этностың ыдырауы.

	Синкретизм – əр түрлі діндердің бірігуі. Сорорат – еркектің ағайынды екі қызды алуы. Социология – адамдардың əлеуметтенуі.

	Стела – тас плита.

	Субстанция – заттардың немесе көріністердің бірыңғайлануы.

	Субэтнос – адамдардың белгілі бір этносқа бірігуі.

	Сунна – Мұхаммед пайғамбардың əдеттері.

	Суннизм – Исламның бір бұтағы.

	Сура – Құран мəтіні.

	Табу – рұқсат етпеу (запрет).

	Тайлаганы – буряттардың мейрамы.

	Талисман – мойынға тағып жүретін Құран аяты жазылған белгі.

	Талмуд – еврейлердің діни оқу заңы. (Құдай заңы). Толерантность – басқа діндерге немесе нəсілге сеніммен қарау. Тора – діннің 5 кітабы.

	Тотемизм – ертедегі адам мен хайуан арасындағы туыстықты уағыздау.

	Туй – мұсылмандардың тойлау рəсімі.

	Тухум – кавказ халықтарындағы қандас туыстардың жалпы атауы.

	Улигэры – буряттардың этникалық ертегілері.

	Улус – шығыс халықтарының əкімшілік-территориялық бірлігі.

	Умыкание – қалыңдықты алып қашып үйлену салты.

	Фетишизм – діни сенім арқылы, магиялық күші бар деген сеніммен затты əулие санау.

	Хадис – Мұхаммед заңы бойынша іске асырылатын адамның Аллаға сенімі.

	Цаган – сара Хурал – ламалардың құдайға сенімі бойынша атап өтетін жаңа жыл атауы.

	Цембат – Католик діншілдерінің (семья) Құдайға сенімі.

	Цивилизация – материалдық мəдениеттің дамуы.

	Часовня – бейіт басындағы кішкене үй. Шаманизм – шығыс халықтарының діні. Шариат – Құран заңдары.

	Шейх – арабтардың ру басы.

	Экзистенция – адамның рухани негізін білу.

	Экзогамия – ерлі-зайыптылардың некелік заңдар жинағы.

	Эльджамагат – қарашайлардың селолық қауымы.

	Эндогамия – неке туралы заңдар.

	Эмиграция – елден шет елге ауып кету.

	Эсхталогия – діни оқу. Заман ақыр жөніндегі діни түсінік.

	Этимология – сөздердің шығу тегін зерттейтін ғылым. Этникалық топ – этностардың бөлек бөлінген тобы. Этнография – тарих ғылымының бір саласы. Онда ұлттық салт-

	дəстүр зерттеледі.

	Этногенез – этностың пайда болу негізі.

	Этноним – халық атауы.

	Этнография – педагогика ғылымының этнос мəдениетін зерттейтін бір саласы.

	Этнопсихология – ұлттық психологиялық ерекшеліктерді зерттейтін ғылым.

	Этнос – ұлт.

	Этнофор – этникалық мəдениет пен ұлттық психологияны жеке басы арқылы насихаттаушы.

	Этноцентризм – этномəдениетті жеке бас ерекшелігі арқылы басқаларға көрсетуді міндетіне алған этностық бірлікті өз басына жинақтаған жеке тұлға.





	Оглавление

	Кіріспе

	Ұлттық педагогика – бүгінгі Егемен Қазақстан мектептеріндегі оқу-тəрбие ісінің рухани бастау бұлағы

	Этнопедагогика пəнінің мақсаты мен міндеті

	1. Адам-білім берудің объектісі

	1.1 Қоғамның тарихи-мəдени дамуы кезіндегі адамның бейнесі жəне ол жөніндегі түрлі қоғамдық көзқарастар

	1.2. Алғашқы адамдардың пайда болуы туралы ой-пікірлер

	1.3. Бүгінгі адам – халық педагогикасының үлгісінде

	1.4. Этностар мəдениетін зерттеудің ғылыми-əдістемелік негіздері

	1.5. Этнос туралы ұғым, этностардың пайда болу, өсіп даму заңдылықтары

	1.6. Этнопедагогикалық түсініктерге ғылыми анықтамалар

	1.7. Этнопедагогика мен этнопсихологияның ортақ белгілері

	1.8. Қазақ этнопедагогикасының өзіндік ерекшеліктері

	1.9. Халық педагогикасының негізгі қағидалары жəне оның ғылыми педагогикамен байланысы

	2.1. Халық тəлімінің тарихи кезеңдері

	2.2. Сақтар мен ғұндар империяларының мəдени-тəрбие дəстүрлері

	2.3. Ұлы Түркі қағанаты жəне оның тəлім-танымдық мұралары (VI-IX ғ.ғ.)

	2.4. Орта ғасыр зиялыларының тəлімгерлік oй-пікіpлepi (X-XV ғ.ғ.)

	2.5. Қазақ хандығы тұсындағы ұлттық тəлім-тəрбие (жыраулар поэзиясындағы тəлімдік ойлар)

	2.6. Ресей отаршылдығына қарсы қазақ даласындағы ұлт-азаттық қозғалыстар жəне ағартушылық-демократиялық идеялардың өркен жаюы

	2.7. Кеңестік дəуірдегі қазақ педагогикасының ғылым ретінде дамып қалыптасуы

	2.8. Қазақстан Республикасында ұлттық тəлім-тəрбиенің қайта жандануы

	3.1. Орта Азия мен Қазақстандағы жəне Əзербайжан мен Түркиядағы түркі тілдес халықтар тобы

	3.2. Қазақстан

	3.3. Қырғызстан

	3.4. Ұйғырлар

	3.5. Өзбекстан

	3.6. Қарақалпақстан

	3.7. Түрікменстан

	3.8. Тəжікстан

	3.9. Əзербайжандар

	3.10. Түркия

	4.1. Этностық құрылым

	4.1.1 Халықтарды қайта қоныстандыру жəне əлемдік миграциялық құбылыс

	4.2 Бүгінгі орыс этносының қалыптасуы

	4.3. Оралдық туыстық бірлестік (семья)

	4.4.1. Алтайлық туыстық (семьялық) бірлестік

	4.5 Кавказдық туыстық (семья)

	5. Халық педагогикасының рухани қайнар көзі

	5.1. Қалыптасқан дəстүр

	5.1. Дін халықтық этиканың негізгі бастау бұлағы

	5.1.1. Христиандық этика жəне мораль

	5.1.2. Исламдық мораль жəне этика

	5.1.3. Буддизмдегі мораль жəне этика

	5.1.4. Иудеизмнің моралі мен этикасы

	6. Халық педагогикасының негізі

	6.1.1. Христиан халықтарының тəрбие дəстүрлері

	6.1.2. Дон казактарының халық педагогикасы

	6.1.3. Дон бойындағы армяндардың этнопедагогикалық көзқарастары

	6.1.4. Көшпелі сығандардың той дəстүрі

	6.1.5. Осетиндердің тойлары

	6.1.6. Немістердің қыз айттыру тойлары

	6.1.7. Чуваштардың үйлену тойлары

	7.1.1. Мұсылмандық тəрбиенің дəстүрлері

	7.1.2. Дағыстандықтардың тəрбие дəстүрлері

	7.1.3. Лезгиндердің той дəстүрлері

	7.1.4. Құмықтардың семья құру дəстүрлері

	7.1.5. Лактардың неке қию дəстүрлері

	7.1.6. Қарашайлардың ұлттық өнері

	7.1.7. Балкарлардың неке қию дəстүрлері

	7.1.8. Татарлардың семья құру дəстүрлері

	7.1.9. Ингуштердің қонақжайлық дəстүрлері

	7.1.10. Шешендердің семья құру дəстүрлері

	7.1.11. Адыгейлердің үлкенді сыйлау дəстүрлері

	7.1.12. Черкестердің тұрмыстық дəстүрлері

	8.1.1. Буддизмді ұстанушы халықтардың тəрбие дəстүрлері

	8.1.2. Қалмақтардың семья құру дəстүрлері

	9.1.1. Иудейлердің тəрбие дəстүрі

	10.1.1. Солтүстік жəне қиыр шығыс халықтарының тəрбие дəстүрлері

	11. Тəрбие мəселесіндегі ұлттық психология

	11.1. Этникалық психологияның құрылымы

	11.2. Этникалық ұқсастық

	11.3. Ұлттық характер (мінез-құлық) ерекшелігі

	11.4. Ұлттық менталитет

	11.5. Ұлттың өзіндік жəне жалпыға ортақ қасиеттері

	11.6. Бүгінгі Батыс Еуропадағы семья құру проблемалары жəне оны шешудің жолдары

	12 Бүгінгі ұлттық сананың даму бағыттары жəне оған еліктеудің тəрбиелік мəні

	12.1 Жекебасты тəрбиелеп жетілдірудегі əлеуметтік-мəдени фактор

	12.1.1 Халық педагогикасындағы жалпыға ортақ жəне ерекшеленген дəстүрлер

	12.1.2. Гуманизм идеясы – тəрбиенің негізі

	12.1.3 Адамгершілік тəрбиесінің діндердегі көрінісі

	12.1.4 Жекебастық эстетикалық даму

	12.1.5 Еңбек тəрбиесі

	12.1.6 Халықтық дипломатия

	12.1.7. Адамгершілік тəрбиесі жəне жеке бастың үлгісіне негізделген тəжірибенің этномəдениеттегі көрінісі

	Тезаурус





